<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2004</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2004</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200405--126</head>
          <docDate when="2004-05-25">2004-05-25</docDate>
        </div>
      </front>
      <body>
        <div>
          <note n="03c975cb">
            ﻿
          </note>
          <note n="9c2e0221">
            Riksdagens protokoll
          </note>
          <note n="0c2edf2a">
            2004/05:126
          </note>
          <note type="date" n="30b0cc66">
            Onsdagen den 25 maj
          </note>
          <note n="dfbc1c5b">
            Kl. 09:00 - 20:32
          </note>
          <note n="309a011c">
            1 § Justering av protokoll
          </note>
          <note n="bc95ccff">
            Justerades protokollet för den 19 maj.
          </note>
          <note n="528503b9">
            2 § Ledighet
          </note>
          <note n="b2bdc129">
            Andre vice talmannen meddelade att Barbro Feltzing (mp) ansökt
            om fortsatt sjukledighet under tiden den 27 maj26 juni.
          </note>
          <note n="7b8e68f2">
            Kammaren biföll denna ansökan.
          </note>
          <note n="8ee98324">
            Andre vice talmannen anmälde att Peter Rådberg (mp) skulle fortsätta
            att tjänstgöra som ersättare för Barbro Feltzing.
          </note>
          <note n="f4bb7492">
            3 § Anmälan om inkomna uppteckningar från EU-nämndssammanträden
          </note>
          <note n="110967ea">
            Andre vice talmannen anmälde att uppteckningar från EU-nämndens
            sammanträden fredagen den 15 april och fredagen den 22 april inkommit.
          </note>
          <note n="ac6631f3">
            4 § Förnyad bordläggning
          </note>
          <note n="422e3862">
            Föredrogs och bordlades åter
          </note>
          <note n="37f12c3b">
            5 § Genomförande av EG-direktiv rörande el- och gasmarknaderna,
            m.m.
          </note>
          <note n="a64d102b">
            Föredrogs
          </note>
          <note type="speaker" n="48bee89f">
            Anf. 1 ULLA LÖFGREN (m):
          </note>
          <u who="ulla_lofgren_239129" xml:id="i-fa82a14d50f7d2ba-0" n="e2365bf7">
            <seg n="0d9cac87">
              Fru talman! Vi behandlar i dag genomförandet av EG:s direktiv
              om gemensamma regler för de inre marknaderna för el och naturgas
              med mera. Med mera innebär att regeringen redogör för den förestående
              stängningen av Barsebäck.
            </seg>
            <seg n="f1db900e">
              Fru talman! Enligt elmarknadsdirektivet ska elleverantören lämna
              uppgift om varje enskild energikällas andel av den genomsnittliga
              sammansättningen av energikällor som använts för att framställa
              den el som leverantören sålde under närmast föregående kalenderår
              och uppgift om den inverkan på miljön i form av koldioxid och
              radioaktivitet som den framställda elen har orsakat. Denna information
              får lämnas genom hänvisning till befintliga referenskällor, till
              exempel webbplatser.
            </seg>
            <seg n="ef280026">
              Regeringen har föreslagit att dessa uppgifter ska anges på fakturor
              och i reklam, vilket innebär en skärpning.
            </seg>
            <seg n="0db76c55">
              Enligt direktivet ska även varje energikällas andel av den genomsnittliga
              bränslesammansättningen som företaget använt under det gångna
              året anges på faktura och i reklam som riktar sig till slutförbrukare.
            </seg>
            <seg n="af9fb082">
              Direktivet bygger på att elmarknaden i övriga Europa inte ser
              ut som den nordiska elmarknaden där det kan vara svårt att hålla
              kontroll på vilka energikällor som används för att framställa
              elen till en enskild konsument. Därför är det anmärkningsvärt
              att regeringen inte har föreslagit någon modell för hur beräkningen
              av ursprungsmärkningen ska göras. Vi vill därför att regeringen
              återkommer med ett sådant förslag. Enligt vår mening bör man endast
              behöva informera kunderna om den genomsnittliga sammansättningen
              av energikällor som används för att framställa den sålda elen.
              Tyvärr tillstyrker inte utskottsmajoriteten det förslaget.
            </seg>
            <seg n="e1d7e465">
              Fru talman! Det är oroande att den koncentration som nu görs
              på koldioxidutsläppen och kärnkraftens farlighet kanske innebär
              att andra farliga miljökonsekvenser av elproduktion förbises.
              Vi anser därför att regeringen bör tillsätta en utredning för
              klargöra samtliga allvarliga former av miljöpåverkan av elproduktion.
              Inte heller det tillstyrks av utskottet.
            </seg>
            <seg n="78093274">
              Fru talman! Vi tycker att det är tillfredsställande att regeringen
              föreslår att naturgaslagen även ska omfatta LNG, biogas och gas
              från biomassa. Det borde underlätta en ökad användning av biogas
              och undanröja konstlade motsättningar mellan gas från olika källor.
            </seg>
            <seg n="0793b364">
              Fru talman! Överföringen av naturgas till en konsument får avbrytas
              på grund av konsumentens försummelse endast om försummelsen utgör
              ett väsentligt avtalsbrott. I detta avseende är det förslag regeringen
              lägger fram kongruent med vad som gäller för elkonsumenter. Det
              har ibland ifrågasatts om skyddet är tillräckligt. Bland annat
              föreslog Energimyndigheten i en rapport till regeringen i december
              2003 att Konsumentverket skulle få i uppdrag att utreda behovet
              av en särskild prövningsenhet för avstängningsärenden. Syftet
              skulle vara att förhindra att avstängning sker på felaktig grund
              och därmed förhindra socialt lidande och betydande ekonomiska
              konsekvenser för konsumenter. I rapporten görs en jämförelse med
              vräkning av hyresgäster där frågan beslutas av kronofogdemyndigheten.
            </seg>
            <seg n="51a2750e">
              På en fråga till ansvarigt statsråd har jag fått svaret att ett
              flertal statliga utredningar på senare tid har behandlat frågan
              om stärkt konsumentskydd på framför allt el- men även gasområdet
              och att remissbehandling pågår i Regeringskansliet. Jag hoppas
              därför att regeringen snart återkommer i den frågan.
            </seg>
            <seg n="8db1e7d1">
              Fru talman! Regeringen har föreslagit att ett antal undantag
              från lagen ska medges vid större infrastrukturprojekt som till
              exempel nybyggnad av gasledning och kapacitetsökningar. Undantag
              från i stort sett samtliga regler i naturgaslagen föreslås vid
              större infrastrukturprojekt. Undantagen gäller allt från priser
              till övervakning.
            </seg>
            <seg n="45935a76">
              Moderaterna ser ett utrymme för ökad användning av naturgas.
              Däremot är det enligt vår mening fel att genom undantag från gällande
              lagstiftning favorisera någon form av energibyggnationer. Såväl
              naturskydd, planlagstiftning, konkurrenslagstiftning som andra
              lagar måste vara utformade så att de underlättar utbyggnad av
              olika energislag och så att långsiktiga regler skapas på marknaden.
            </seg>
            <seg n="f08af3b0">
              Med vår politik ställs krav på säkerhet och miljö, men produktionsformerna
              ges långsiktiga och stabila institutionella spelregler. Inom de
              ramarna blir det varje producents beslut att bygga och driva en
              elproduktionsanläggning utifrån de ekonomiska förutsättningar
              som en allt öppnare EU-marknad ger. På så sätt ökar mångfalden
              och sårbarheten kommer att minska.
            </seg>
            <seg n="188ba78e">
              Fru talman! När nu regeringen i den här propositionen har valt
              att behandla fjärrvärmemarknaden vad gäller åtskillnad mellan
              fjärrvärme och elproduktion borde man ha tagit tillfället i akt
              att föreslå andra viktiga förbättringar inom fjärrvärmesektorn.
            </seg>
            <seg n="d9e548a2">
              I riksdagens betänkande 2002/03:NU11 fanns en reservation om
              konkurrensen på fjärrvärmemarknaden. De förslag som återfanns
              där var bland annat skärpt pristillsyn, utökade möjligheter för
              tredjepartstillträde, inrättande av instans för hantering av klagomål
              på priser och leveransvillkor och bättre möjligheter att utnyttja
              spillvärme. Inte något av dessa förslag har blivit verklighet.
              Vi menar att regeringen borde ha återkommit med förslag i enlighet
              med vad vi och övriga borgerliga partier har föreslagit för att
              förbättra konkurrensen på fjärrvärmemarknaden.
            </seg>
            <seg n="f6e76b7e">
              Fru talman! Slutligen vill jag säga några ord om den del i betänkandet
              som behandlar sådant som vi inte ska fatta beslut om, beslutet
              är nämligen redan fattat av regeringen. Det gäller givetvis stängningen
              av Barsebäck 2. Jag väljer att upprepa vad Mikael Odenberg sade
              inför stängningen av Barsebäck 1.
            </seg>
            <seg n="58bba79d">
              Med den avreglering av elmarknaden som gjorts har vi fått möjligheten
              och förutsättningarna för att lägga ansvaret för utveckling, förnyelse
              och omställning av den svenska elproduktionsapparaten där det
              ansvaret rätteligen hör hemma, nämligen i kraftbranschen. Riksdagen
              skulle aldrig komma på idén att tala om vilken typ av papper man
              ska producera i Hallsta pappersbruk eller att tala om för Volvo
              när det är dags att utveckla en ny bilmodell. Men regeringen vill
              att riksdagen ska göra detta genom att tala om hur elproduktionen
              ska gå till i en enskild fabrik och när den ska avbrytas, i det
              här fallet i elfabriken i Barsebäck.
            </seg>
            <seg n="66f1a441">
              Vi moderater menar att det är dags att anpassa energipolitiken
              efter de förhållanden som faktiskt råder på elmarknaden och på
              energimarknaden. Då är det statens roll att ge stabila förutsättningar
              för kraftindustrins investeringar och att ange spelreglerna, inte
              minst de spelregler som sammanhänger med miljö, säkerhet och beredskap.
            </seg>
            <seg n="c5c6ccae">
              Därför anser vi att bland annat följande förändringar av energipolitiken
              är angelägna:
            </seg>
            <seg n="b639bf4d">
              För det första: Vi anser att man bör avveckla de subventioner
              som i dag går till redan etablerad energiteknik. Statens uppgift
              bör vara att stödja grundläggande forskning, utveckling och tillämpning,
              inte av redan etablerad teknik utan av ny energiteknik.
            </seg>
            <seg n="9fdd1754">
              För det andra: Släpp all forskning fri! Vi vill slopa § 6 i kärntekniklagen,
              det vill säga det så kallade tankeförbudet, som lägger en hämsko
              på kärnteknologisk forskning i vårt land.
            </seg>
            <seg n="0781e4ad">
              För det tredje vill vi också avskaffa kärntekniklagens förbud
              mot att ge tillstånd till uppförande av nya kärnkraftsreaktorer
              i Sverige. Även om det inte är aktuellt i dag anser vi att lagstiftningen
              bör öppna möjligheten att bygga nya kärnkraftsreaktorer i Sverige
              om de uppfyller de högt ställda säkerhetskrav som staten ställer.
            </seg>
            <seg n="b8f7f079">
              Vi vill också avveckla de produktionsskatter som fortfarande
              snedvrider konkurrensen mellan olika energislag. Vi bör i produktionsledet
              bara ta ut sådana skatter som motiveras av miljöhänsyn, det vill
              säga miljöstyrande, utsläppsrelaterade skatter och avgifter. Även
              naturgasen måste, precis som varje annat energislag, värderas
              på sina egna meriter.
            </seg>
            <seg n="67736b30">
              Fru talman! Detta sade Mikael Odenberg för fyra år sedan. Per
              Bill sade detsamma för ett år sedan, och jag upprepar det i dag
              igen. Det är inte många dagar kvar innan Barsebäck 2 stängs. Jag
              hoppas att det därefter går att slänga prestigen åt sidan och
              börja utforma en energipolitik som gör att Sverige kan bli ett
              land där våra basindustrier törs växa och fortsätta ge landet
              välstånd.
            </seg>
            <seg n="0c3d5690">
              Jag yrkar därmed bistånd till reservation 5. Jag står givetvis
              bakom alla moderata reservationer, men för tids vinnande yrkar
              jag alltså bifall till reservation 5.
            </seg>
          </u>
          <note type="speaker" n="4885ae18">
            Anf. 2 EVA FLYBORG (fp):
          </note>
          <u who="eva_flyborg_98fa85" xml:id="i-47f902167e87cfc1-0" n="89ebaf83">
            <seg n="3a5a3da7">
              Fru talman! Det var många kloka ord från denna talarstol i denna
              tidiga stund! Jag kan ställa mig bakom i stort sett allt som Ulla
              Löfgren har talat om.
            </seg>
            <seg n="2c5f257e">
              Låt mig bara göra tre stycken kommentarer till det här betänkandet.
            </seg>
            <seg n="665fb7d1">
              Vad gäller elens ursprung tittar vi på vilka energikällor som
              har använts och vilka utsläpp som man då genererat, till exempel
              koldioxid och kärnavfall. Men varför är det bara de två parametrarna
              som ska mätas och som det ska talas om hur det ser ut för? Varför
              mäter vi inte kväveoxid, svavel, kolväten, tungmetaller eller
              partiklar? Det skulle ge en helt annan, komplett bild av hur elen
              produceras och vad den egentligen genererar för miljöförstöring.
            </seg>
            <seg n="50d74ca9">
              Vad gäller leveranssäkerhet minns vi alla stormen eller möjligtvis
              orkanen Gudrun som drog fram i januari över landet. Den satte
              faktiskt delar av Sverige ur spel, som rena krigszoner. Det blev
              naturligtvis stora ekonomiska förluster men också ett väldigt
              stort mänskligt lidande. Detta är inte acceptabelt i Sverige i
              dag. Mycket tidigare måste ersättning utgå. Vi måste ha en skadeståndsplikt
              som måste utökas mot elleverantörerna.
            </seg>
            <seg n="e08fe861">
              Vad gäller nätnyttomodellen, som kommer in i den här frågeställningen,
              är det väl inte helt säkert att den faktiskt ger det mest optimala
              resultatet vad gäller leveranssäkerhet i våra nät. Möjligtvis
              skulle man ha avvaktat med att införa nätnyttomodellen fullt ut,
              eftersom vi faktiskt inte vet riktigt hur det slår än. Det finns
              en stor osäkerhet, och det kommer mycket klagomål från deltagarna
              i den här processen. Vi borde ha avvaktat med detta en del.
            </seg>
            <seg n="a648ba39">
              Fru talman! Elens ursprung och leveranssäkerhet är två av de
              saker som vi i Folkpartiet, oftast tillsammans med våra borgerliga
              kolleger, har reserverat oss mot i det här betänkandet. Men det
              allra viktigaste i detta tycker jag ändå rör kärnkraften.
            </seg>
            <seg n="228b7ddf">
              Om en vecka stängs Barsebäck 2. Stängningsbeslutet är ju inte
              föranlett av bristande lönsamhet, dålig säkerhet eller överkapacitet.
              Barsebäcks ledning och ägare vill inget hellre än att driva verket
              vidare. Säkerhetsmyndigheterna, SKI och SSI, har inga invändningar
              emot fortsatt drift, och Sverige är i stort behov av den el som
              produceras i Barsebäck. Nej, det är den socialdemokratiska regeringen
              som har beordrat en stängning av rent politiska skäl. Samma sak
              som hände den 30 november 1999, då Barsebäck 1 stängdes, händer
              nu igen i nästa vecka, den 31 maj 2005.
            </seg>
            <seg n="0cc174b8">
              Stängningen är dålig för miljön. De som argumenterat för stängning
              hävdar ofta att Barsebäck måste stängas för att ge plats för förnybara
              alternativ. Så blev det inte när Barsebäck 1 stängdes, och inget
              tyder på att det blir så nu heller. Elen från Barsebäck ersätts
              till största delen med import. Man kunde tydligt se att Sveriges
              kraftbalans också försämrades efter stängningen. En stor del av
              den el som importeras till Sydsverige kommer från smutsiga kolkraftverk
              i Danmark, Polen och Tyskland.
            </seg>
            <seg n="0757191d">
              Samtidigt som vi befinner oss i ett läge där det är bråttom med
              åtgärder mot växthuseffekten väljer regeringen alltså att stänga
              ett kraftverk utan koldioxidutsläpp och låta det ersättas av kolkraftverk
              som smutsar ned miljön och gör människor sjuka. Kolkraftverk ger
              störst bidrag till växthuseffekten av alla kraftslag. När Barsebäck
              2 stängs beräknas utsläppen av fossil koldioxid öka med fyrasex
              miljarder ton. Att utsläppen till största delen ökar i våra grannländer
              och inte i Sverige saknar ju betydelse eftersom växthuseffekten
              är global och oberoende av var i världen utsläppen sker. Även
              utsläpp av svaveldioxid, kväveoxider, partiklar med mera från
              kolkraftverken i våra grannländer drabbar Sverige.
            </seg>
            <seg n="cc5d0880">
              Som ni vet utförde SMHI på uppdrag av Länsstyrelsen i Skåne län
              för några år sedan en studie för att undersöka hur mycket luftmiljön
              i Skåne påverkas om kraften i en av Barsebäcks kärnkraftsreaktorer
              ersätts med importerad fossilbaserad el från Danmark. Rapporten
              visar bland annat att utsläppen av kväveoxider skulle öka med
              14 000 ton per år och av svaveloxider med 18 000 ton per år. Det
              här är så tydliga siffror att det borde avskräcka vilken regering
              som helst. Kvävenedfallet skulle öka med 128 ton och svavelnedfallet
              med 460 ton per år bara i Skåne. I Malmö, som ligger nära kolkraftverken
              i Danmark, kommer halterna att öka ännu mer. Denna rapport är
              en av många som varnar för de stora negativa konsekvenser som
              kommer att uppstå vid en stängning av Barsebäcks andra reaktor.
              Nu händer detta i alla fall.
            </seg>
            <seg n="d3f06f28">
              Även halterna av partiklar kommer att öka. Vetenskapsrådet uppskattar
              att partiklar leder till ca 5 000 förtida dödsfall per år i Sverige
              5 000 förtida dödsfall per år. Lägg härtill planerna på ett nytt,
              stort gaseldat kraftverk i Malmö som ska ersätta en del av bortfallet
              när Barsebäck nu stängs helt, så får vi en alarmerande bild av
              ett mycket smutsigare Sverige.
            </seg>
            <seg n="bc964b26">
              Stängningen är dyr, fru talman. Stängningen av Barsebäck 1 beräknas
              kosta statskassan mellan 17 och 20 miljarder, och allt tyder på
              att kostnaden för stängningen av Barsebäck 2 kommer att ha en
              kostnad i stort sett i samma härad. Utöver den här rent statsfinansiella
              kostnaden får vi givetvis en samhällsekonomisk kostnad genom en
              omotiverad stängning av en väl fungerande och lönsam elproduktionsanläggning.
              Den samhällsekonomiska kostnaden är väldigt svår att beräkna,
              men mycket tyder på att den blir mycket omfattande.
            </seg>
            <seg n="0ef62778">
              Fru talman! Energipolitiken är en vital del av den svenska industripolitiken.
              Det går inte att låta energipolitiken leva sitt eget liv i Miljö-
              och samhällsbyggnadsdepartementet och låtsas som om den inte påverkar
              industrin. Stora delar av den svenska industrin är direkt beroende
              av god tillgång på el och ett bra elpris.
            </seg>
            <seg n="bcef6ad1">
              Mellan 1985 och 2002 minskade antalet jobb inom tillverkningsindustrin
              i Sverige med ungefär 180 000 arbeten. De senaste två åren har
              3 000 industrijobb lämnat Sverige varje månad, trots att industrikonjunkturen
              varit på uppåtgående. Enligt en aktuell kartläggning riskerar
              48 av våra 165 största fabriker att läggas ned inom de närmaste
              åren. Det finns en risk att Sverige på sikt kommer att ha en svag
              industriell bas. Stängningen av Barsebäck 2 riskerar att leda
              till högre elpriser, och bidrar därmed till ett osäkert investeringsklimat
              för den svenska industrin.
            </seg>
            <seg n="5d01ca27">
              Den svenska industrin tycks helt ha förlorat förtroendet för
              regeringens energipolitik. En grupp industriföretag med bland
              annat Boliden, Holmen, Stora Enso, SSAB, LKAB med flera har inlett
              ett samarbete för att bilda ett bolag för att säkra elförsörjningen
              till den svenska industrin. Långtgående idéer finns om att importera
              el på egen hand och bygga en egen kabel under Bottenhavet. Fru
              talman, så långt har det gått. Industrin och näringslivet måste
              alltså själva se till att trygga sitt elbehov.
            </seg>
            <seg n="b5c2e3c1">
              Värt att notera är att inte ens de villkor för stängningen som
              regeringen själv säger sig stå bakom är uppfyllda. Villkoren är
              att stängningen inte får medföra negativa effekter för elpriset,
              försämrad tillgång på el för industrin, försämrad effektbalans
              eller negativa effekter på miljön eller klimatet. Det finns även
              de som menar att regeringen bryter mot miljöbalken genom att inte
              göra en konsekvensanalys innan de stänger Barsebäck 2.
            </seg>
            <seg n="a92da367">
              Regeringen går också på tvärs med opinionen. Drygt 80 % av svenska
              folket motsätter sig en politisk avveckling av kärnkraften, och
              ungefär samma åsiktsfördelning finns bland Socialdemokraternas
              egna väljare. Från olika delar av arbetarrörelsen börjar det nu
              höras mer och mer högljudda protester mot avvecklingspolitiken.
              Facken som organiserar industriarbetare och socialdemokratiska
              kommunalpolitiker i kommuner med stor del industri inser att jobben
              är i fara och protesterar. Regeringen lyssnar dock hellre på stödpartierna.
              De två stödpartierna är de enda som har en betydande opinion för
              avveckling bland sina väljare.
            </seg>
            <seg n="1207db17">
              Fru talman! Folkpartiet har konsekvent motsatt sig stängningen
              av Barsebäcks båda reaktorer och kräver nu att de återstartas.
              Vi var mot införandet av den avvecklingslag som har gjort det
              möjligt för regeringen att utan rimliga skäl beordra stängning,
              och nu vill vi riva upp den lagen. Vi vill också ta bort den så
              kallade tankeförbudsparagrafen som förbjuder planering för att
              bygga nya kärnkraftverk i Sverige. Låt inte den svenska industrin
              och välfärden betala priset för Socialdemokraternas desperata
              fastklamrande vid makten.
            </seg>
            <seg n="68be33e4">
              Fru talman! Jag yrkar bifall till reservation 29, som alltså
              handlar om kärnkraften.
            </seg>
          </u>
          <note type="speaker" n="5882cf59">
            Anf. 3 MARIA LARSSON (kd):
          </note>
          <u who="maria_larsson_49fd18" xml:id="i-2ca325434350d7a1-0" n="6ff9ce69">
            <seg n="83f46e28">
              Fru talman! Med hjälp av EU får vi nu nya riktlinjer för gas-
              och elmarknaden inom unionen. Det är mestadels bra. Vi behöver
              gemensamma synsätt på energiområdet eftersom vi har en gemensam
              marknad. Vi kunde dock ha fått lite tydligare skrivningar på en
              rad punkter i det svenska förslaget. Regeringen kunde ha gjort
              bättre, och det är anledningen till att vi i detta betänkande
              har åtskilliga reservationer i sakfrågor. Jag tänkte dock inte
              fästa så stor uppmärksamhet vid dem; det är fråga om ett flertal.
            </seg>
            <seg n="a7bee710">
              I stället tänkte jag tala om att vi behöver gemensamma tag på
              Europanivå. Då är det tråkigt att regeringen med samarbetspartier
              inte vill betrakta vårt lands elproduktion ur ett europeiskt perspektiv.
              Därför vill jag i den här debatten, precis som de två föregående
              talarna, fokusera på den fråga som just nu är högaktuell, nämligen
              avstängningen av Barsebäck 2. Jag har skrivit ett alldeles nytt
              anförande, trots att jag mycket väl kunde ha återanvänt något
              gammalt anförande.
            </seg>
            <seg n="83b99c66">
              Fru talman! Yvonne Gustafsson, Ekonomistyrningsverkets generaldirektör,
              som tydligen har lite tid över för extraknäck de verkar ha det,
              generaldirektörerna förhandlar nu, just i dag, om ersättning till
              ägarna Vattenfall och Sydkraft när B 2 ska stängas av den 31 maj
              i år. Det verkar kärva i förhandlingarna.
            </seg>
            <seg n="3ded9160">
              Yvonne Gustafsson och regeringen vill få det att framstå som
              om stängningen av B 2 inte kostar någonting. Detta är ett hyckleri
              utan like. I vårpropositionen kan man på s. 63 läsa hur regeringen
              bedömer kostnaden för avstängningen. Ja, det står inte mycket,
              men man kan se att det inte finns några pengar avsatta, utan det
              ska man återkomma till när notan är känd. Så hanteras skattebetalarnas
              pengar man vill mörka kostnaden. Och sedan avslutar man med att
              säga: Regeringen har för avsikt att senare återkomma med förslag
              om lämplig anslagsbeteckning. Det tycks vara den viktiga frågan.
              Inte ett uns av konsekvensbeskrivning finns någonstans.
            </seg>
            <seg n="4021282a">
              Fru talman! Det är inte sant vad energiminister Mona Sahlin påstått,
              nämligen att de villkor som riksdagen 1997 ställde upp för en
              stängning av B 2 är uppfyllda. Konsultrapporter har visat att
              kompensation i form av sparande eller tillförsel inte fullt ut
              kommit till stånd. Detta var också regeringens egen bedömning
              2003 både när det gällde effektbalansen och påverkan på miljön
              och klimatet. När regeringen den 16 december förra året beslutade
              om stängningen kvarstod effektproblematiken och någon miljöprövning
              för att stänga var det då inte tal om.
            </seg>
            <seg n="06662ccf">
              I dagens betänkande står det att man inte behöver göra en miljökonsekvensbeskrivning
              för att stänga av den eftersom miljöbalken inte kräver det. Vad
              är det för nonsens? Det viktigaste man kan pröva i fråga om B
              2-stängningen är just miljö- och klimatfrågan samt konkurrenskraften
              för svensk industri. Och beträffande effektfrågan undrar jag:
              Hur blir det en kall vinter? Att inte belysa dessa frågor är att
              inte ta ansvar för framtiden. Det är ett svek mot svenska folket
              och mot miljön att Socialdemokraterna, Vänsterpartiet och Centerpartiet
              ändå driver igenom detta. Var finns konsekvensbeskrivningarna,
              Nils-Göran Holmqvist?
            </seg>
            <seg n="888042cf">
              Jag kan, fru talman, måla upp en del av konsekvenserna här, och
              det tänker jag också göra. Trots att Barsebäck 2:s produktion
              i fjol på 4,5 terawattimmar inte motsvarar mer än en dryg procent
              av elproduktionen i Norden är stängningen förenad med mycket stora
              kostnader, minskad konkurrenskraft och ökade risker för effektbrist
              i södra Sverige. När regeringen stänger Barsebäck 2, vilken enligt
              Sydkraft kan fungera i ytterligare 20 år, är det naturligtvis
              en gigantisk kapitalförstöring. Men stängningen går också ut över
              konkurrenskraften för industrin i Sverige och i Europa.
            </seg>
            <seg n="5ce05133">
              Bortfallet av elenergi kommer i det korta perspektivet att höja
              elpriset med omkring 1 öre per kilowattimme, vilket motsvarar
              1,4 miljarder kronor per år i ökade kostnader för hushållen och
              industrin i Sverige. Bortfallet kommer i det korta perspektivet
              dessutom att kompenseras genom import av el från framför allt
              Danmarks äldre och mycket smutsiga kolkraftverk. De måste då köpa
              utsläppsrätter för CO2, inom ramen för det europeiska systemet
              med utsläppsrätter, för att kunna öka sin produktion. Det driver
              naturligtvis upp priset på rätterna, vilket går ut över industrin
              som får än dyrare produktionskostnader. Detta påverkar inte konkurrenssituationen
              inom Europa men väl mellan Europas elintensiva industrier och
              övriga världens, där man inte infört motsvarande system.
            </seg>
            <seg n="8dd73599">
              I och med utsläppsrätterna ökar inte de totala utsläppen i Europa
              genom att B 2 stängs, förutsatt att kontrollen är effektiv. Däremot
              slås industrin ut, vilket är ett allt större bekymmer i arbetslöshetstider
              som dessa. Detta har åtminstone de drygt 60 s-märkta kommunalråden,
              som protesterar mot nedläggningen, insett. Det verkar bara vara
              regeringen med samarbetspartier som inte inser det allvarliga
              läget. De sätter sin tilltro till egna prognoser för utbyggnaden
              av förnybar energi, då främst vindkraft.
            </seg>
            <seg n="ce7913e0">
              Fru talman! Låt oss titta på detta. I dagens betänkande säger
              majoritetspartierna att redan på kort sikt tillkommer vindkraft
              som en förnybar energikälla med betydande potential. B 2 ska alltså
              ersättas med vindkraft. Jag gillar vindkraft, men jag får inte
              den här ekvationen att gå ihop. Om vi med hjälp av de senaste
              och effektivaste enheterna på 5 megawatt byggde havsbaserade vindkraftsparker
              skulle det krävas 120 stycken för att nå upp till Barsebäcks 600
              megawatt. Men eftersom det inte alltid blåser är utnyttjandegraden
              i bästa fall endast 50 %. Det skulle alltså krävas 240 sådana
              gigantiska snurror för att kompensera bortfallet av B 2. Investeringskostnaden
              för dem är 3:50 kr per installerad kilowatt. Det skulle bli omkring
              15 miljarder kronor 15 miljarder. Och ändå löser man inte effektproblemet
              eftersom vindkraften kan komma att stå still när vi har effekttoppar
              i Sydsverige.
            </seg>
            <seg n="e2de4c0b">
              Effektsituationen i södra Sverige har varit ansträngd i flera
              år och kan kalla vinterdagar framtvinga så kallad roterande bortkoppling.
              Det innebär att effektbalansen i södra Sverige av tekniska skäl
              försämras med hela 800 megawatt när inmatningen från Barsebäck
              med drygt 600 megawatt faller bort och effekt måste till från
              norr och från väster. Vindkraften har naturligtvis sin roll och
              ökar i andel. Den blir ett komplement, men den kan inte ersätta
              kärnkraften, som ju står för nästan hälften av vår elproduktion.
            </seg>
            <seg n="7429b905">
              Fru talman! Kommunalrådet i Kävlinge, s-märkt, har tillsammans
              med 300 andra skåningar från trakten av Barsebäck begärt inhibition
              av regeringens beslut, bland annat på grund av bristen på miljökonsekvensutredning.
              Om Regeringsrätten skulle bifalla deras begäran fortsätter driften
              tills vidare. Vi väntar på besked.
            </seg>
            <seg n="2c6f5d16">
              Det troliga är trots allt att Barsebäcks kontroversiella saga
              är all. De direkta kostnaderna för stängningen av B 1 var närmare
              6 miljarder kronor, varav 2,7 miljarder betalades i ersättning
              till helstatliga Vattenfall för att man gav upp 25 % av ägandet
              i Ringhals. Det blev Sydkrafts huvudsakliga kompensation när B1
              stängdes och B 2 överfördes till Ringhalsbolaget.
            </seg>
            <seg n="41b4786a">
              Enligt det första avtalet kommer Sydkrafts ägarandel att öka
              till 30 % när B 2 stängs. Dessutom ska, liksom för B 1, bägge
              bolagen kompenseras för avställningsdriften, som för B 1 gällde
              till 2025 och för B 2 till 2017. Kostnaderna förhandlar man om,
              men de uppgår i början till flera hundra miljoner kronor per år.
            </seg>
            <seg n="ee03720b">
              Allt detta är ändå småpotatis jämfört med de väldiga kostnaderna
              för samhället att långt i förtid stänga av fungerande koldioxidutsläppsfria
              kärnkraftsverk. I stället späder man på nettoimporten av kärnkraftsel
              till Norden från Ryssland och importen av smutsig kolkraft från
              våra grannar i söder, vilken har ökat alarmerande på senare år.
              Vår politik borde i stället ta sikte på det motsatta en politik
              som medger export av ren vatten- och kärnkraftsel till länder
              som är nästan helt beroende av kolkraft.
            </seg>
            <seg n="642ee83c">
              Fru talman! Svensk basindustri flyttar alltmer produktion utomlands.
              Är det för att påskynda den processen som regeringen och dess
              stödpartier i energipolitiken vill påskynda den förtida kärnkraftsavvecklingen?
              Svaret förväntas i denna debatt.
            </seg>
            <seg n="dc6315e4">
              Fru talman! Jag står bakom alla våra reservationer, men för tids
              vinnande yrkar jag bifall bara till reservation 29.
            </seg>
          </u>
          <note type="speaker" n="8dd6fdc9">
            Anf. 4 LENNART BEIJER (v):
          </note>
          <u who="lennart_beijer_79902a" xml:id="i-ff7ad35ba6b50dcc-0" n="561b4c07">
            <seg n="351c592f">
              Fru talman! Som kanske redan har framgått är utskottet ganska
              samstämmigt om själva direktivet. Men det finns också ett antal
              andra punkter som tas upp i betänkandet. Jag skulle vilja göra
              några kommentarer om detta med timvis mätning, det vill säga att
              man erbjuder elkunderna möjlighet att vara aktiva när det gäller
              energi- och effektsparande.
            </seg>
            <seg n="7e86efd0">
              Jag tycker att detta är viktigt. Det är bra att det har kommit
              så här långt. Men man borde ändå göra sig det besvärligt för sig
              själv genom att ta upp det problem som ändå finns. Det finns en
              stor mängd människor här i landet som faktiskt ser detta som ett
              hot mot sin existens. Det handlar om gruppen elöverkänsliga som,
              vilket har framkommit, drabbas av att vi på det här sättet fjärravläser
              mätare. Vi använder GSM-systemet med pulsande strålning. Detta
              gör att en del, de som är mest känsliga, tvingas från sina hus
              och lägenheter.
            </seg>
            <seg n="2e5763e1">
              Det finns möjligheter att avskärma strålningen, men det kostar
              naturligtvis en slant. Även om vissa elbolag har förstått problemet
              har de svårt att själva stå för kostnaderna. Kanske vore det dags
              att börja diskutera om det till exempel ska finnas en fond som
              gör att bolagen kan vidta de åtgärder som behövs så att människor
              inte ska drabbas. Jag är mycket glad att Vattenfall har tagit
              det här problemet på allvar.
            </seg>
            <seg n="487d1c75">
              Man för en diskussion om leveranssäkerhet och stormen Gudrun.
              Det är viktigt att man ställer krav på elbolagen. Om man framför
              krav på ersättning ganska tidigt efter att nätet har varit nedstängt
              leder det naturligtvis till snabbare åtgärder. Och det behövs
              åtgärder. Detta är ju en infrastruktur som vi har trott skulle
              hålla. Nu kommer man förstås att göra stora förändringar. Men
              vi får inte tro att man kan bygga bort alla problem och få ett
              system som klarar vilken katastrof som helst.
            </seg>
            <seg n="eaabb0f3">
              Jag har följt med olika intressenter elbolag, skogsbolag och
              så vidare och åkt runt i området. Man inser att det naturligtvis
              hettar till när en sådan här händelse inträffar. Människor kan
              bli utan el i en månad eller längre. Men man måste också förstå
              att det inte är möjligt att gräva ned varenda kabel. Man måste
              se vad som är viktigast och kanske vidta andra åtgärder så att
              människor ska kunna klara katastrofer bättre.
            </seg>
            <seg n="2ee432aa">
              En del tror kanske att om vi nu fattar beslut om hårdare regler
              kommer vi inte att behöva oroa oss ett dugg när nästa storm kommer.
              Glöm det! När skogen faller i hela området spelar det ingen roll
              vad man har vidtagit för åtgärder för el, tele och annat.
            </seg>
            <seg n="deab4bf9">
              Fru talman! Det framstår nu klart att tre borgerliga partier,
              m, fp och kd, ogillar certifikatssystemet. Det har kanske inte
              varit så stort stöd för detta tidigare heller, men det är ändå
              överraskande att det nu står helt klart att man vill få bort det
              med tanke på att certifikatssystemet har varit väldigt lyckat.
              Vi vet att bioenergibranschen verkligen utvecklas bra med stöd
              av certifikatssystemet. Vi vet att den skogsindustri som gör kemisk
              massa har nappat på detta med certifikat och har trimmat upp sina
              anläggningar. Man producerar el för sig själva och för nätet.
              Det måste man väl tycka är ett bra sätt att utnyttja de resurser
              som finns.
            </seg>
            <seg n="387321ea">
              Vindkraften skulle knappast ha en chans om man inte hade certifikatssystemet.
              Det går inte att säga att de olika energislagen fullt ut ska konkurrera
              med varandra. Det är klart att det måste till åtgärder om man
              vill ha en viss utveckling. Därför måste man fråga: Är de tre
              borgerliga partierna beredda att skrota certifikatssystemet om
              de skulle få den chansen?
            </seg>
            <seg n="80c76d34">
              I betänkandet har vi en reservation om Euratomfördraget. Man
              kan tycka att den kanske inte skulle behövas, för regeringen tycks
              vara inne på samma linje som motionärerna. Vi anser att Euratomfördraget
              är gammalt och otidsenligt. Det gynnar en energikälla, nämligen
              kärnkraften, och det kritiseras av många länder, bland andra Sverige.
              Vi tror att det skulle vara bra om riksdagen kunde ge regeringen
              stöd i det fortsatta arbetet med att revidera och skriva om fördraget.
            </seg>
            <seg n="4a281fb4">
              Fru talman! Om några dagar stänger vi den andra reaktorn i Barsebäck.
              Vi som har arbetat med energiomställningen tycker att detta är
              en bra utveckling. Det är nog många som tycker att det är bra,
              både i och utanför Sverige. Men vi måste naturligtvis gå vidare.
            </seg>
            <seg n="68be638f">
              Än så länge klarar vi leveranssäkerheten väldigt bra. Det är
              väl ingen som påstår att det stängda Barsebäck 2 skulle innebära
              att vi skulle få några speciella problem med leveransen av el.
              Alla vet att omställningen är nödvändig. Men ändå är det väldigt
              svårt för vissa politiker att acceptera utvecklingen.
            </seg>
            <seg n="edd12b40">
              Jag skulle vilja ta upp en sak som kanske Maria Larsson var inne
              på lite. Moderaterna, Folkpartiet och kd borde omformulera sin
              kritik lite grann. Jag kan tänka mig att ni inte kan utan stämmans
              hörande börja ändra er om kärnkraftens avveckling. Men ni borde
              åtminstone inte hålla på och hota och tala om ökade koldioxidutsläpp.
            </seg>
            <seg n="209679d7">
              Precis som Maria Larsson sade kan vi från och med den 1 januari
              i år inte säga att koldioxidutsläppen ökar på Europanivå. Om det
              är så att vi vid vissa tillfällen importerar el från smutsiga
              kolkraftverk i Danmark, Tyskland och Polen vi får hoppas att också
              de blir renare med tiden ökar koldioxidutsläppen inte. Man kan
              säga att det vore bra om vi slapp importera den elen. Då skulle
              antagligen CO2-utsläppen minska fortare. Så är det inte heller.
              Man har en utsläppshandel. Den reglerar hur mycket CO2 som släpps
              ut.
            </seg>
            <seg n="298b30fb">
              Vad som nu har inträffat är att vi vet hur mycket koldioxid vi
              har i den handlade sektorn på Europanivå. Vi kan nu tänka oss
              en framtid där EU säger att det om tio år ska vara så och så mycket
              mindre i bubblan. Det kommer naturligtvis att påverka industri
              och el-priser. Vi kommer att få en annan diskussion.
            </seg>
            <seg n="f00cbf2f">
              Om några år, om Maria Larsson är kvar i det här huset då, kommer
              hon säkert att tycka att vinsterna börjar bli för stora i både
              kärnkraftsindustrin och vattenkraftsindustrin. Hon kanske kommer
              att tycka att det är dags att samhället försöker se till att övervinsterna
              plockas ned lite grann.
            </seg>
            <seg n="7ff7cd39">
              Fru talman! Det är positivt att vi har kommit så här långt. Jag
              tycker ändå att vi har visat att vi klarar i varje fall början
              på omställningsarbetet. Jag tror att många länder tittar med intresse
              på vad Sverige gör. Vi klarar en bra elförsörjning. Vi har konkurrenskraftiga
              elpriser.
            </seg>
            <seg n="3407ded7">
              Jag tror att vår industri och kanske också de socialdemokratiska
              kommunalråden kommer att acceptera detta så länge vi klarar samma
              balanserade utveckling som hittills. Jag yrkar bifall till reservation
              26.
            </seg>
          </u>
          <note type="speaker" n="bf55d711">
            Anf. 5 INGEGERD SAARINEN (mp):
          </note>
          <u who="ingegerd_saarinen_30dc41" xml:id="i-6980882522568b08-0" n="f151defb">
            <seg n="459a236d">
              Fru talman! Jag yrkar bifall till reservationerna 19 och 30.
              Jag står naturligtvis bakom alla mina reservationer. Men det tar
              för lång tid om vi ska votera om allting.
            </seg>
            <seg n="cce217e4">
              Flera av debattörerna som har stått här i talarstolen har talat
              om effektproblemet, som ser ut att bli allt värre. Det är egentligen
              märkligt. Vi har ju en marknad, eller har vi inte? En marknad
              är till för att produktion och konsumtion ska matchas. Var ligger
              då problemet? Vi har ju en fri marknad, eller hur?
            </seg>
            <seg n="81eec9f1">
              År 2001 hade vi i Sverige 2,6 gånger mer el per capita än i EU:s
              då 15 medlemsländer. Ändå är vi på väg att få en effektbrist i
              Sverige. Detta trots att vi har en så kallad fri marknad.
            </seg>
            <seg n="cb188fd0">
              Jag har ingenting emot omregleringar av marknader. Detta är ingen
              principsak för mig. Det viktiga för mig är att den marknad vi
              har står för en god allokering av resurser så att konsumenterna
              ska få så bra och billiga varor som möjligt. Det i sin tur gör
              också att miljön far väl.
            </seg>
            <seg n="64136dae">
              Jag är för omreglering av marknader för konsumenters och miljöns
              skull. Men dagens svenska elmarknad är en konstig marknad. Den
              karakteriseras av en stark dominans av ett fåtal aktörer och svaga
              för att inte säga obefintliga prisignaler till hushållskunderna.
            </seg>
            <seg n="d821a99c">
              Syftet med dagens elmarknad och regelverket sägs vara att skapa
              konkurrens genom att konsumenterna ska byta mellan olika leverantörer
              av fysisk el. Det är naturligtvis inte möjligt i och med att elmarknaden
              är ledningsbunden.
            </seg>
            <seg n="9bf8fa45">
              Den nuvarande marknaden med leverantörer och leverantörsbyten
              är ingenting annat än en administrativt skapad kuliss. Vid sidan
              av denna kulissmarknad har även en spotmarknad upprättats för
              handel med fysisk el. Det är på spotmarknaden som den faktiska
              konkurrensen uppstår på elmarknaden och inte i den handel som
              förekommer enligt regelverket.
            </seg>
            <seg n="1250c545">
              Tänk efter. Elleverantörerna, vad är de för någonting? Vad står
              de för? Elleverantörerna producerar inte el, de är inte anslutna
              till nätet, och dessutom kan el inte lagras. De tre sakerna borde
              tala om för vem som helst att det är något skumt med det regelverk
              vi har gjort.
            </seg>
            <seg n="60305d83">
              Vilken funktion har då elleverantörerna i vår marknad? Jo, de
              är finansiella aktörer. De säljer prisförsäkringar. Det är vad
              de faktiskt gör. De säljer prisförsäkringar till konsumenterna.
              Prisförsäkringar borde egentligen skiljas från handeln.
            </seg>
            <seg n="57a1cf40">
              Detta är märkligt. Jag hävdar att elmarknadens regler och hur
              elmarknaden är skapad är en förolämpning mot utskottets ledamöters
              intellekt. Tänk efter. Det är märkligt.
            </seg>
            <seg n="031910c0">
              Utredning på utredning säger att elmarknaden fungerar. Gör den
              det? Är det inte i så fall väldigt märkligt att man hela tiden
              måste hålla på att utreda elmarknaden. Sanningen är att elmarknaden
              inte alls fungerar. Det är just därför man hela tiden utreder
              den.
            </seg>
            <seg n="60216f0f">
              Man upprepar sig hela tiden som en utsliten stenkaka: Elmarknaden
              fungerar, elmarknaden fungerar. Samtidigt kan vi se att åtgärdspaketen
              bara ökar i omfattning för att försöka ställa saker och ting till
              rätta. Så blir det när man bara ägnar sig åt kosmetiska förändringar
              i ett system som i grunden är felkonstruerat.
            </seg>
            <seg n="9d275ca0">
              Men, okej, elmarknaden fungerar. Den fungerar för någon och i
              något syfte. Annars skulle den inte se ut som den gör. Tänk efter.
              För vem fungerar den, och i vilket syfte? För mig är det ganska
              enkelt att se vad elmarknaden åstadkommer. Den driver upp priserna
              på el genom att den driver upp konsumtionen eftersom den inte
              har någon prissättning på effekt.
            </seg>
            <seg n="dcb17245">
              Att det inte finns någon prissättning på effekt gör att effekttopparna
              drivs upp. Effekttopparna gör att priserna över hela linjen drivs
              upp. Det är inte gjort av misstag. Det gagnar någon.
            </seg>
            <seg n="0394f4c9">
              Det gagnar inte den lilla konsumenten med liten effektkonsumtion.
              Det är den lilla konsumenten med liten effektkonsumtion, till
              exempel en lägenhetskund ansluten till fjärrvärmen, som betalar
              ett mycket högt pris för dagens elmarknad.
            </seg>
            <seg n="e093178c">
              Det tycker jag att även de som försöker värna om dem som har
              det sämre ställt i samhället ska fundera på. Det är de som betalar
              dagens elmarknad.
            </seg>
            <seg n="010a374b">
              Ska man se på vilka som vinner är det snarare de som bor i villa
              och har hög elkonsumtion. Och ju högre effekttopparna blir, desto
              mer gagnas de som har den användningsprofilen. Därför anser jag
              att elmarknaden behöver reformeras, för det här är inte till nytta
              för samhället. Det är inte till nytta för konsumenterna utom för
              ett fåtal som har en för samhället väldigt skadlig konsumtionsprofil.
              Det är inte till nytta för miljön. Det är jätteskadligt för miljön.
              Det är hela ursprunget till att vi nu håller på att diskustera
              tillskott till elmarknaden: Hur ska vi få elen att räcka till?
              När ska den räcka till? Det är vid effekttopparna den behöver
              räcka till. Och varför behöver den räcka till vid effekttopparna?
              Det är för att vi inte prissätter effekt på dagens marknad. Tänk
              efter!
            </seg>
            <seg n="ec3a8e57">
              Ett grundläggande fel med dagens elmarknad är att konsumenterna
              kan teckna avtal med fast pris på leverans av el oavsett vad priset
              är på effekt vid ett visst tillfälle. Det här innebär i praktiken
              att konsumenterna har möjlighet att handla effekt gratis. Vi anser
              att marknaden måste utformas så att konsumenterna betalar för
              sitt effektuttag. Själva konstruktionen med elhandelsbolag är
              ett onödigt mellanled mellan elmarknaden och konsumenten. Genom
              att avskaffa den här kulissmarknaden öppnas elmarknaden för handel
              och prisbildning baserat på effekt i stället för energi.
            </seg>
            <seg n="d27b0162">
              Elcertifikaten finns det mycket att säga om. De har inte fungerat
              optimalt, men det är ju också så att de håller på att reformeras.
              En del av svagheterna med elcertifikaten håller på att tas bort.
              Vi kommer till exempel att få en långsiktigare marknad, vilket
              möjligtvis kan göra att bankerna vågar låna ut pengar till dem
              som vill bygga vindkraft. Det finns många svagheter med elcertifikaten,
              men jag har bara en minuts talartid kvar, så jag ska inte dröja
              vid dem.
            </seg>
            <seg n="57968ab1">
              Jag tycker inte att det ska medges undantag för vissa av naturgaslagstiftningens
              bestämmelser vid investeringar i större naturgasinfrastrukturprojekt.
              Det tycker jag är att statsmakterna uppmuntrar en storskalig utbyggnad
              av naturgasnätet i Sverige. Vi föredrar att kalla det fossilgasnätet,
              för det handlar ju om fossil gas. Det förslaget strider mot den
              tidigare svenska hållningen att fossilgasintroduktionen varken
              ska främjas eller hindras av staten utan ska ske på marknadens
              villkor.
            </seg>
            <seg n="19de6e7b">
              När det gäller månadsvis mätning tycker jag att det borde ha
              ställts krav på att de mätare som installeras även ska klara av
              minst timvis mätning. Risken är annars att de inte fungerar i
              ett framtida samhälle där vi kommer att ställa krav på timvis
              mätning eller där det kommer att bli praktiskt. Om vi skulle gå
              in på en ny elmarknad kommer de flesta konsumenter att vilja ha
              timvis mätning.
            </seg>
            <seg n="60a04d84">
              Jag vill också säga något om värmepumpar. Det är ett problem
              med värmepumparna, och det är att många av dem kompletteras med
              elpatron för de allra kallaste dagarna. Detta driver upp effektkonsumtionen.
              Jag tycker att det vore rimligt att samhället studerar vad detta
              gör för vårt energisystem, vårt elsystem. Jag tycker också att
              det borde vara självklart att inte samhället betalar ut bidrag
              till dem som installerar värmepumpar. Med ROT-bidragen får man
              nu bidrag för det. Det är ju ett systemfel när det ökar på effektproblematiken.
            </seg>
            <seg n="b83e86fc">
              Barsebäck 2 ska stängas före utgången av maj i år, och det tycker
              jag är bra. Nu är min talartid slut, men det finns många skäl
              att stänga Barsebäck. Det handlar, när det gäller kärnkraften,
              över huvud taget om att det finns mycket stora risker av olika
              slag. Bland annat är detta med säkerheten vid svenska verk mycket
              överdrivet. Om utskottets ledamöter tittar på tillgängligheten
              vid svenska kärnkraftverk och jämför med internationella siffror
              över tillgängligheten i till exempel andra OECD-länder kommer
              ni att finna att den svenska tillgängligheten är relativt låg
              bra mycket lägre. Det är ett tecken på att säkerheten inte är
              särskilt hög. Man måste faktiskt ofta ställa av för revisioner.
              Säkerheten måste förbättras. Dessutom måste man naturligtvis hitta
              lösningar på avfallsproblemet, vilket man faktiskt inte har gjort
              än.
            </seg>
          </u>
          <note type="speaker" n="780f1529">
            Anf. 6 NILS-GÖRAN HOLMQVIST (s):
          </note>
          <u who="nils-goran_holmqvist_3f0875" xml:id="i-fda688e747bb5922-0" n="8857e8d6">
            <seg n="39b3b5e9">
              Fru talman! Då jag har suttit och lyssnat på företrädarna för
              alliansen, de tre, har jag blivit lite beklämd över att de ägnar
              99 % av sin tid åt att prata om stängningen av Barsebäck. Är det
              inte så att det är el- och gasmarknadsdirektivet vi debatterar
              i dag? Jag vill bara fästa er blick vid att det är det jag gör.
              Jag kommer avslutningsvis att säga något om Barsebäck, men i merparten
              av mitt anförande kommer jag att hålla mig till el- och gasmarknadsdirektivet.
            </seg>
            <seg n="db4d900c">
              Fru talman! Enligt regeringens förslag ska det i den nya naturgaslagen
              med naturgas avses även biogas, gas från biomassa och andra gaser
              i den mån det är tekniskt möjligt att använda gasen i naturgassystemet.
              Med naturgas föreslås i lagen även flytande, kondenserad naturgas.
            </seg>
            <seg n="ece4b916">
              Fru talman! I propositionen tas upp vilka som är berättigade
              att bli kunder. Från och med den 1 juli 2004, alltså sedan ett
              år tillbaka, ska samtliga icke hushållskunder vara berättigade
              kunder enligt naturgasmarknadsdirektivet. Med icke hushållskunder
              avses kunder som köper naturgas som inte är avsedd för egen hushållsförbrukning.
              Definitionen av berättigade kunder i naturgaslagstiftningen bör
              enligt vad som föreslås i propositionen därför ändras så att med
              berättigade kunder avses samtliga icke hushållskunder. Ändringen
              bör ske den 1 juli 2005, vilket är det datum då den föreslagna
              naturgaslagen tidigast kan träda i kraft. Från och med den 1 juli
              2007 ska samtliga kunder vara berättigade kunder enligt detta
              direktiv. Därför bör marknaden öppnas den 1 juli 2007.
            </seg>
            <seg n="f47a2510">
              Fru talman! Regeringen har i denna proposition föreslagit och
              meddelat sin avsikt att utse Svenska kraftnät till systemansvarig
              myndighet. Detta har majoriteten i utskottet ansett vara ett bra
              förslag, och vi står bakom det. I betänkandet tas frågan om särredovisning
              av fjärrvärmeverksamhet upp. Det tas upp med anledning av ett
              antal motioner. När det gäller fjärrvärmeverksamheten återkommer
              regeringen med en proposition när Fjärrvärmeutredningens slutbetänkande
              går ut på remiss.
            </seg>
            <seg n="d380fa7b">
              I propositionen föreslås när det gäller åtskillnaden mellan nätverksamhet
              och konkurrensutsatt verksamhet att elmarknadsdirektivets möjlighet
              att undanta vissa företag från bestämmelserna bör utnyttjas. Enligt
              förslaget i propositionen ska företag som ingår i en koncern vars
              samlade elnät har mindre än 100 000 uttagspunkter undantas från
              kravet. Utskottet är positivt till att denna möjlighet nyttjas.
              Som utskottet anförde våren 2002: Detta talar enligt utskottets
              mening för att undantag som direktivet medger ska nyttjas.
            </seg>
            <seg n="dc061b70">
              Samtidigt kan utskottet konstatera att det i direktivet stadgas
              att medlemsstaterna får besluta att inte tillämpa kraven om åtskillnad
              på integrerade elföretag som har mindre än 100 000 anslutna kunder
              och inte, som föreslås i propositionen, på företag som har mindre
              än 100 000 uttagspunkter. Då en elkund kan ha flera uttagspunkter,
              exempelvis kommuner, innebär det att undantaget, enligt regeringens
              förslag, får en snävare tillämpning än vad elmarknadsdirektivet
              möjliggör. Detta innebär i sin tur att fler företag kommer att
              åläggas att separera sina ledningsfunktioner med ökade kostnader
              som resultat.
            </seg>
            <seg n="2d4ddb14">
              Enligt utskottets uppfattning bör undantaget i denna svenska
              lagstiftning därför i större utsträckning formuleras utifrån vad
              elmarknadsdirektivet medger. Av detta skäl föreslår utskottet
              en ändring i förhållande till regeringens förslag innebärande
              att gränsen ska gå vid 100 000 elanvändare och inte, som regeringen
              föreslagit, 100 000 uttagspunkter.
            </seg>
            <seg n="030f6e70">
              Då det gäller säker elförsörjning har utskottet haft en offentlig
              utfrågning. Denna fråga har aktualiserats på grund av stormen
              Gudrun i början av januari 2005. Regeringen har gett Energimyndigheten
              i uppdrag att utreda och komma med förslag till ändringar. Myndigheten
              har överlämnat en rapport till ministern om tänkta åtgärder för
              säker elleverans. Ministern och departementet räknar med att proposition
              kommer under hösten 2005 då det gäller leveranssäkerhet och nivåer
              för ersättning vid elavbrott. Den frågan får vi komma tillbaka
              till och debattera under hösten.
            </seg>
            <seg n="f8411c57">
              Fru talman! Då det gäller den fortsatta avvecklingen av kärnkraften
              redovisas i propositionen den strategi som socialdemokrater, centerpartister
              och Vänsterpartiet skrivit under om hur vi ska basera hela energitillförseln
              på förnybar energi. Av strategin framgår att Barsebäck 2 ska stängas
              2005. Det innebär att Barsebäck 2 stängs den 31 maj 2005, några
              dagar efter denna debatt.
            </seg>
            <seg n="4a5ba8ae">
              Till både Maria Larsson och Eva Flyborg vill jag säga att då
              det gäller er diskussion om att vi kommer att öka utsläppen är
              det på det sättet om det inte har gått er förbi; ni kanske inte
              har noterat det att vi från och med den 1 januari har infört utsläppsrätter.
              Precis som Lennart Beijer sade har vi en bubbla med ett antal
              ton utsläpp som får finnas. Det innebär att vi inte kan öka denna
              bubbla. Det är en EU-lagstiftning, och man måste vidta andra åtgärder
              för att se till att förbättra sina verk för att kunna producera
              mer el om så behövs.
            </seg>
            <seg n="49ffd71e">
              Du kanske skulle behöva gå en kurs för att lära dig förhandlingsteknik,
              Maria Larsson. Du åsyftade att vi i vårpropositionen inte hade
              skrivit någonting om vilka kostnader Barsebäck 2 skulle ha. Men
              man öppnar ju inte med att visa alla sina kort i en förhandling.
              Det kommer vi att redovisa. Det är förhandlingsteknik. Maria Larsson
              kanske har en annan teknik, där hon öppnar med att lägga alla
              kort på bordet och säga: Välj från den här menyn. Så har jag aldrig
              lärt mig att förhandla, men i kd kanske man har en annan förhandlingsteknik.
            </seg>
          </u>
          <note n="e4e62285">
            Fru talman! Jag vill avslutningsvis yrka bifall till förslaget
            i utskottsbetänkandet i dess helhet och avslag på samtliga reservationer.
          </note>
          <note type="speaker" n="51602ed8">
            Anf. 7 MARIA LARSSON (kd) replik:
          </note>
          <u who="maria_larsson_49fd18" xml:id="i-2ca325434350d7a1-1" n="6ff9ce69">
            <seg n="bf3a5ac3">
              Fru talman! För mig är det en hederssak att man lyssnar på vad
              folk säger i debatten. Det måste ha gått Nils-Göran Holmqvist
              förbi att jag talade länge om utsläppsrättigheterna. Det där påståendet
              från talarstolen var direkt felaktigt, och jag tycker att det
              var ganska oförskämt.
            </seg>
            <seg n="dc190730">
              Att vi tar upp Barsebäck och använder vår debattid till att tala
              om det beror inte på att bara vi är oroliga för vad som ska hända
              i det här landet. Det är vi tillsammans med svenska folket, som
              är oroliga just för att den elintensiva industrin riskerar att
              flytta ut ur landet, människor som är oroliga för vad de höjda
              elpriserna kan ställa till med.
            </seg>
            <seg n="6c2d4bd0">
              Det är därför det är så viktigt att vid varje debattillfälle
              avkräva svar, även om det brukar vara svårt att få dem. Därför
              skulle jag vilja rikta några frågor till Nils-Göran Holmqvist,
              och jag hoppas att han lyssnar på vad jag frågar om.
            </seg>
            <seg n="a4f2fba4">
              För det första: Vad är kostnaden för avvecklingen? Om vi undantar
              det som denne utmärkte förhandlingsman inte vill säga något om
              går det ändå att beräkna kostnader för att ersätta den här energin.
            </seg>
            <seg n="05d2986a">
              För det andra: Vad ska bortfallet kompenseras med?
            </seg>
            <seg n="dd29717a">
              För det tredje: Hur stor kommer prishöjningen av bli för den
              enskilda undersköterskan och industriarbetaren? Hur ser beräkningarna
              på detta ut, Nils-Göran Holmqvist?
            </seg>
            <seg n="8279fedf">
              För det fjärde: Kan Nils-Göran Holmqvist garantera effektbalansen
              en kall tioårsvinter?
            </seg>
          </u>
          <note type="speaker" n="a074656d">
            Anf. 8 NILS-GÖRAN HOLMQVIST (s) replik:
          </note>
          <u who="nils-goran_holmqvist_3f0875" xml:id="i-fda688e747bb5922-1" n="8857e8d6">
            <seg n="1613a761">
              Fru talman! Jag vill börja med att säga att det inte var utsläppsrättigheterna
              jag kommenterade, utan det var de andra frågorna, som jag tyckte
              att du inte höll dig till, alltså el- och gasmarknadsdirektivet.
            </seg>
            <seg n="94ff13be">
              Då det gäller förhandlingen är det så, som jag sade avslutningsvis,
              att jag har ingen prislapp på vad förhandlingen kommer att innebära.
              Och om jag skulle veta det skulle jag inte tala om det här i dag.
              En förhandling är en förhandling, och den dagen vi har skrivit
              under ett avtal kommer vi socialdemokrater, centerpartister och
              Vänsterpartiet att redovisa för Sveriges riksdag vad det kommer
              att kosta att avveckla Barsebäck.
            </seg>
            <seg n="9964a510">
              Du får ställa den frågan många gånger, men jag kommer inte att
              svara på den då jag inte har klart för mig vad den totala kostnaden
              för det här blir. Självklart kommer det att kosta ett antal kronor,
              men jag vet inte hur mycket det blir. Vi får komma tillbaka till
              den frågan till hösten, då vi ska behandla budgeten för 2006.
              Det kommer att redovisas där, även varifrån vi ska ta pengarna.
              Det är det vi kommer att göra.
            </seg>
            <seg n="3baef4db">
              Den andra frågan var om jag kan garantera el eller effekt vid
              en kall vinter. Ja, det kan jag göra. Med den marknad vi har i
              Europa i dag har vi tillsammans ett ansvar för att se till att
              effekterna finns. Det har vi haft och har vi fortfarande. Vi har
              en marknad, och från och med 2008 kan det vara marknadsbaserade
              effekter. Jag ser inte det som något stort bekymmer, utan jag
              ser att vi kommer att lösa det vid de tillfällena.
            </seg>
          </u>
          <note type="speaker" n="21c414be">
            Anf. 9 MARIA LARSSON (kd) replik:
          </note>
          <u who="maria_larsson_49fd18" xml:id="i-2ca325434350d7a1-2" n="6ff9ce69">
            <seg n="6479139b">
              Fru talman! Jag får väl godta förklaringen, men jag tycker att
              Nils-Göran Holmqvist ska läsa protokollet. Det han sade i talarstolen
              var precis motsatsen till vad han påstod i repliken. Gå hem och
              läs protokollet!
            </seg>
            <seg n="a489a327">
              Mycket till svar blev det inte i dag heller. Den enskilde konsumenten
              får inte något besked om vilken prishöjning som kan förväntas.
              Branschen har själv gjort beräkningar: Kommer de att stämma ungefär?
              Det finns en chans att återkomma ytterligare till detta i replikskiftet.
            </seg>
            <seg n="e02dbef7">
              Det finns ingen prislapp vi kan inte veta vad det kostar. Nehej.
              Hur ska bortfallet kompenseras? På den frågan blev det inget svar
              alls.
            </seg>
            <seg n="95898b4d">
              Effektbalansen där har vi en fungerande marknad. Ja, den inkluderar
              ett avtal med att vissa stänger av sitt nyttjande av elkraft när
              det är riktigt kallt. Jag tycker inte att det är den bäst fungerande
              marknaden.
            </seg>
            <seg n="4a094658">
              Nils-Göran Holmqvist är uppenbarligen nöjd med att köpa grisen
              i säcken eller att agera i blindo. Vi har olika visioner. Det
              kanske är där som skiljelinjen går. Jag tycker att Sverige borde
              sträva efter att bli en nettoexportör till Europa, inte att vara
              en nettoimportör, med de möjligheter som vi har för att påskynda
              utvecklingen med att få ned koldioxidutsläppen. Det är min vision,
              och den går tvärtemot de beslut som regeringen nu fattar. Där
              skiljer vi oss åt, och det är därför som jag är angelägen om att
              få sätta en annan politik efter 2006.
            </seg>
          </u>
          <note type="speaker" n="d2003074">
            Anf. 10 NILS-GÖRAN HOLMQVIST (s) replik:
          </note>
          <u who="nils-goran_holmqvist_3f0875" xml:id="i-fda688e747bb5922-2" n="8857e8d6">
            <seg n="0607965a">
              Fru talman! Då det gäller vad vi ska kompensera Barsebäck med
              är det förnybar energi. Det innebär vindkraft. Vi ska se till
              att bygga ut mera biobaserade kraftverk. Vi föreslår också att
              vi ska använda kraftvärme i vårt system, för där finns det stora
              möjligheter att öka vårt uttag och på det viset också få mera
              el och kraft till våra hushåll. Jag kan inte här i dag, och det
              sade jag tidigare, stå och säga vad effekterna blir av det här.
              Jag och de partier som står bakom uppgörelsen bedömer att det
              inte är på grund av att Barsebäck stängs som elpriset kommer att
              öka. Det är av andra skäl som att vi kommer att ha för lite vatten
              i vårt vattensystem så att vi inte kan producera tillräckligt
              mycket från vattenkraften. Det är det som driver priset, inte
              att vi stänger Barsebäck. Det är inte på det sättet.
            </seg>
            <seg n="383d8048">
              Då det gäller de sakerna tycker jag att vi är väl ute. Jag ser
              ingen oro i detta. Jag vill upprepa att jag inte har notan för
              vad Barsebäck 2 kommer att kosta. Det kommer jag att redovisa
              då vi står här om några månader och ska debattera energipolitiken
              i samband med budgetbetänkandet.
            </seg>
          </u>
          <note type="speaker" n="93b3c772">
            Anf. 11 EVA FLYBORG (fp) replik:
          </note>
          <u who="eva_flyborg_98fa85" xml:id="i-47f902167e87cfc1-1" n="89ebaf83">
            <seg n="14e18f56">
              Fru talman! Det är väldigt bekvämt att göra saker utan att veta
              vad det kostar och vad det kommer att leda till. Då är ju beslutet
              bra ända tills efteråt när man upptäcker hur dåligt det var, men
              då är det för sent. Det är den tekniken som Socialdemokraterna
              använder sig av här.
            </seg>
            <seg n="35a62a3e">
              Det finns de som inte nöjer sig med det utan tycker att det är
              allvarliga beslut och tar reda på saker och ting själva. Det gjorde
              SMHI tillsammans med Länsstyrelsen i Skåne, som jag har försökt
              upprepa några gånger. Man konstaterade att när Barsebäck 2 stängs
              kommer man att få ökade utsläpp av 14 000 ton per år av kväveoxid,
              18 000 ton per år av svaveloxid. Till detta ska man lägga kolväten,
              tungmetaller, koldioxid och till exempel partiklar. Det senaste
              är inte minst intressant eftersom Vetenskapsrådet för bara några
              veckor sedan uppskattade att ca 5 000 extra förtida dödsfall per
              år uppstår i Sverige på grund av just partikelutsläpp, vilket
              då kommer att öka med att Barsebäck och kärnkraften stängs.
            </seg>
            <seg n="755e9af9">
              Jag tror inte att det är så mycket lönt att debattera och diskutera
              detta så mycket mer. Jag har egentligen bara en fråga, en väldigt
              kort fråga. Är smutsig miljö, förtida dödsfall och en svagare
              industri verkligen det som Socialdemokraterna vill uppnå med detta?
              Har ni verkligen tänkt igenom vad detta kommer att leda till?
              Är ni beredda att betala detta höga pris, eller rättare sagt låta
              svenska folket betala detta höga pris, för att ni ska kunna stanna
              kvar vid makten?
            </seg>
          </u>
          <note type="speaker" n="e147eba0">
            Anf. 12 NILS-GÖRAN HOLMQVIST (s) replik:
          </note>
          <u who="nils-goran_holmqvist_3f0875" xml:id="i-fda688e747bb5922-3" n="8857e8d6">
            <seg n="5e3a107f">
              Fru talman! Jag tycker att jag vid ett antal tillfällen då vi
              har debatterat utsläpp, partiklar och annat har sagt att utsläppshandeln
              reglerar mycket av våra utsläpp. Den kommer inte att kunna öka.
              Det är inte på det sätt som Eva Flyborg säger, att partiklar och
              andra utsläpp beror på att vi stänger kärnkraften. Det är andra
              saker också i samhället som ökar. Vi har en högre användning av
              bilar, kommunikationer som gör att det är utsläpp. Så det är inte
              bara för att kärnkraftsverket Barsebäck 2 stängs. Det är många
              andra parametrar också. Jag tycker, Eva Flyborg, att det ligger
              lite i att man också redovisar de sakerna och inte bara säger
              att detta beror på att vi stänger Barsebäck 2. Det är inte på
              det sättet, utan det beror på många andra saker.
            </seg>
            <seg n="c7b30b29">
              Eva Flyborg, ni folkpartister och ni i alliansen pratar hela
              tiden om att kärnkraftverket Barsebäck ska startas igen. Jag tror
              inte att ni, då ni eventuellt kommer till makten 2006, kommer
              att ha mandatet att starta dem. Det är inte möjligt att göra.
              Vi har sagt att när vi ska stänga flera ska det göras utifrån
              analyser hur vi kan tillföra Sverige ny energi. Det är inte bara
              att stänga, utan vi gör analyser av vad vi kan få i stället. Det
              har jag redovisat för Maria Larsson och även för dig, att det
              är förnybart vi ska satsa på i Sverige i framtiden.
            </seg>
          </u>
          <note type="speaker" n="f1aef6fc">
            Anf. 13 EVA FLYBORG (fp) replik:
          </note>
          <u who="eva_flyborg_98fa85" xml:id="i-47f902167e87cfc1-2" n="89ebaf83">
            <seg n="0ace7e2c">
              Fru talman! Jag tycker att det politiskt hade varit väldigt hederligt
              att redovisa innan man stänger av vad det får för konsekvenser
              och säga till svenska folket: Vi vill stänga av kärnkraften, och
              det får de här konsekvenserna. Det får konsekvenser av utsläpp,
              förtida dödsfall och ett smutsigare Sverige, men vi tycker att
              det är värt det priset. Ni skulle ha sagt det, Nils-Göran Holmqvist,
              och sagt att notan blir någonstans mellan 17 och 20 miljarder
              för Barsebäck 1 när det stängdes. Det kommer att hamna ungefär
              likadant på 2:an. Det hade varit hederligt att tala om det. Jag
              tycker att man ska säga innan vad det är man egentligen gör och
              inte lura svenska folket.
            </seg>
            <seg n="0b613ccb">
              Den andra saken som jag försökte ta upp med mitt anförande var
              just kopplingen till industrin och industripolitiken. Energipolitiken
              är inte något isolerat ämne för sig. Det är en vital del av den
              svenska industripolitiken. Vi ser nu att antalet jobb i Sverige
              i tillverkningsindustrin har minskat mellan 1985 och 2002 med
              180 000 arbeten. För närvarande, de sista två åren, har de minskat
              med 3 000 arbeten per månad som flyttas ut från Sverige. Det finns
              ett generellt strukturellt fel i den industripolitik ni för, eller
              rättare sagt: Det finns ingen industripolitik. Detta är ännu ett
              bevis på att ni inte tillmäter industrin den betydelse som den
              faktiskt har. Industrin är inte heller något isolerat i sig, utan
              tjänsteproduktion uppstår alltid, i stort sett, i nära samarbete
              med industripolitiken.
            </seg>
            <seg n="6e2c23c2">
              Det finns väldigt mycket att säga om detta. Det är bolag som
              säger direkt: Vi har inget förtroende alls längre för den socialdemokratiska
              regeringens energipolitik utan vi får importera själva. I annat
              fall får vi flytta ut vår verksamhet. Jag läste upp här tidigare
              vilka bolag det var: SSAB, LKAB, Sandvik, Cementa, Stora Enso,
              Holmen, Boliden, Korsnäs, Billerud. Jag kan fortsätta listan.
              Det finns ingen tilltro till den så kallade energipolitik och
              industripolitik ni för. Hur kan ni sova lugnt om natten och veta
              detta?
            </seg>
          </u>
          <note type="speaker" n="429f96de">
            Anf. 14 NILS-GÖRAN HOLMQVIST (s) replik:
          </note>
          <u who="nils-goran_holmqvist_3f0875" xml:id="i-fda688e747bb5922-4" n="8857e8d6">
            <seg n="a4e5766c">
              Fru talman! Vi socialdemokrater, centerpartister och vänsterpartister
              som står bakom energiuppgörelsen sover gott om natten vi också.
              Vi debatterar egentligen inte industripolitik, utan det är el-
              och gasmarknadsdirektivet vi debatterar.
            </seg>
            <seg n="9301b62f">
              Jag lyssnar även på de här företagen, har också träffat dem många
              gånger och diskuterar energifrågor med dem. Visst har ett antal
              arbetstillfällen försvunnit från Sverige, men det beror inte på
              vår energipolitik. Det beror på andra saker. Eva Flyborg, gå hem
              till Volvo, till andra företag i din region och fråga varför de
              har flyttat! Ja, inte är det på grund av elpriset. Det är på grund
              av andra strukturella saker. De flyttar ut för att de hittar billigare
              produktion. Det är därför de flyttar. Det beror inte på vår energipolitik,
              utan det beror på att de här jobben är de som de outsourcar i
              alla fall. Så det är inte energipolitiken.
            </seg>
            <seg n="b1a01929">
              Vi har en långsiktig stabil energipolitik i Sverige. Vi tre partier
              har haft en långsiktighet i vår energipolitik. Åtta år har vi
              haft samma energipolitik. Vi tycker att det är en stabil energipolitik
              vi har. Därför tror jag att många av våra företrädare i industrin
              kan sova lugnt också. Varför de nu satsar själva på det är för
              att de ser en möjlighet att tjäna pengar. Det är därför de själva
              vill satsa på att bygga ut sin energi tidigare. Många av de här
              har ägt kraftverk tidigare. De sålde dem för att de tyckte att
              detta inte tillhörde kärnverksamheten. Men nu tycker de att de
              borde återskapa det. Det är därför man vill satsa på att bygga
              egna verk, vattenkraftverk eller biobränslen och annat. Så det
              är inte utifrån att det är dyr energi.
            </seg>
          </u>
          <note type="speaker" n="b69eeb93">
            Anf. 15 ULLA LÖFGREN (m) replik:
          </note>
          <u who="ulla_lofgren_239129" xml:id="i-fa82a14d50f7d2ba-1" n="e2365bf7">
            <seg n="e17d23e7">
              Fru talman! Nils-Göran Holmqvist sade att man vill styra omställningen
              av energisystemet. Det är därför Barsebäck 2 stängs. Det är lite
              fascinerande.
            </seg>
            <seg n="be8837ea">
              Det finns ju en energimarknad som är nordisk och snart blir europeisk.
              De svenska energibolagen konkurrerar alltså med andra energibolag,
              precis som Volvo konkurrerar med andra biltillverkare. Ni har
              aldrig sagt att ni vill styra omställningen av Volvos verksamhet
              genom att stänga en Volvofabrik. Där har regeringen i stället
              satt upp tuffa miljömål och regler. Varför går inte det för energisektorn?
            </seg>
          </u>
          <note type="speaker" n="881b749c">
            Anf. 16 NILS-GÖRAN HOLMQVIST (s) replik:
          </note>
          <u who="nils-goran_holmqvist_3f0875" xml:id="i-fda688e747bb5922-5" n="8857e8d6">
            <seg n="e4771b72">
              Fru talman! När det gäller energimarknaden och dess avreglering
              tycker vi att vi som politiker ska ha ett stort inflytande över
              vår energipolitik. Det är lite annorlunda än att ha en Volvo-
              eller Saabfabrik någonstans.
            </seg>
            <seg n="1914bc7a">
              Det är viktigare att vi ser till att vi har stabila regler för
              vår energimarknad och att varje enskild kund vet vad som gäller
              på marknaden. Vi som står bakom vår energipolitik tycker att det
              är viktigt att vi håller fast vid det. Vi tycker att vi ska vara
              med och styra.
            </seg>
            <seg n="09fe6b9e">
              Vi vill styra vår energipolitik med Vattenfall och som ägare
              för Vattenfall se till att det är de som ska ta initiativ till
              att vara ledande på många områden kring energiomställningsprogrammet.
            </seg>
          </u>
          <note type="speaker" n="2e617f9b">
            Anf. 17 ULLA LÖFGREN (m) replik:
          </note>
          <u who="ulla_lofgren_239129" xml:id="i-fa82a14d50f7d2ba-2" n="e2365bf7">
            <seg n="2518de94">
              Fru talman! Ser inte Nils-Göran Holmqvist att det kan bli problem
              med Vattenfall, att de inte får jobba på samma sätt som sina konkurrenter
              och att regeringen ställer större krav på dem?
            </seg>
            <seg n="ee4f2428">
              Jag upprepar: Skulle det inte gå att styra Vattenfall, Fortum
              och de andra energibolagen genom ett regelverk i stället för att
              direkt peka ut att de ska göra det ena och det andra?
            </seg>
          </u>
          <note type="speaker" n="448196c3">
            Anf. 18 NILS-GÖRAN HOLMQVIST (s) replik:
          </note>
          <u who="nils-goran_holmqvist_3f0875" xml:id="i-fda688e747bb5922-6" n="8857e8d6">
            <seg n="a665730b">
              Fru talman! Vi har ju ett regelverk som vi sätter upp för hur
              branschen ska uppträda på marknaden. Det är inte taget ur luften.
              Vi har ett regelverk som talar om att man finns på en avreglerad
              marknad och vilka spelregler som finns.
            </seg>
            <seg n="7ecc7b14">
              De spelreglerna har vi fattat beslut om i den här kammaren ett
              antal gånger tidigare. Det är inte något unikt.
            </seg>
            <seg n="98149b1f">
              Jag vet ju vad Ulla Löfgren och hennes partikamrater och alliansen
              vill göra om de kommer till makten 2006. Det är att sälja Vattenfall.
              Vattenfall är en nagel i ögat på både Maria Larsson, Eva Flyborg
              och Ulla Löfgren. Ni vill ju inte att staten ska äga Vattenfall,
              utan att det ska ägas av det privata. Det är ert sätt att angripa
              oss i de här frågorna.
            </seg>
          </u>
          <note type="speaker" n="3fb1c729">
            Anf. 19 ANNE-MARIE PÅLSSON (m):
          </note>
          <u who="anne-marie_palsson_115419" xml:id="i-9411261d6a9117e4-0" n="7cc60af8">
            <seg n="a159c1f0">
              Fru talman! Dagens debatt handlar om implementering av el- och
              gasdirektivet en ren expeditionsfråga, skulle man kunna tycka.
            </seg>
            <seg n="b03b554c">
              Någonstans i mitten av den proposition som ligger som grund för
              betänkandet hittar man ren dynamit, nämligen en beskrivning av
              nedläggningen av Barsebäck 2. Regeringen tycker sig inte behöva
              särskilt många sidor för att beskriva detta. Det är konstigt.
              Det är ju ingen enkel operation. Tekniskt sett är det besvärligt,
              och billigt är det inte heller.
            </seg>
            <seg n="67eadcba">
              Just nu sitter företrädare för regeringen och ägarna och förhandlar
              om hur stor ersättningen ska vara. I Dagens Industri nämns siffran
              10 miljarder. Det verkar vara en realistisk uppskattning. Var
              det landar i slutändan vet vi inte. Till detta kommer andra kostnader
              som är förenade med nedläggningen. Slutnotan kan mycket väl hamna
              på det dubbla beloppet.
            </seg>
            <seg n="98ec562b">
              1020 miljarder är en hög siffra, fru talman. För detta skulle
              man kunna få 510 års avveckling av 3:12-skatten en åtgärd som
              skulle kunna öka livsmodet hos de hundratusentals småföretagare
              vi har i Sverige och kanske bidra till att sätta fart på Sverige.
            </seg>
            <seg n="48d5a78f">
              Så tänker inte regeringen. I stället väljer man att satsa detta
              höga belopp på att driva igenom sin politiska kohandel. Visst
              är det fråga om kohandel. För en sådan är inget pris för högt,
              i synnerhet inte när man kan skicka notan vidare till skattekollektivet.
            </seg>
            <seg n="6c54aa85">
              Särskilt drabbade den här gången är de skånska kommunerna, och
              det är därför jag står i den här talarstolen. De förlorar hundratals
              sysselsättningstillfällen och med detta miljoner skattekronor
              som är väl behövda i de skånska kommunerna.
            </seg>
            <seg n="30d244ad">
              Vilket är motivet till avvecklingen? I propositionen nämns 1980
              års kärnkraftsomröstning. Det hävdas att utslaget av omröstningen
              var en avveckling av kärnkraften. Möjligen var det det, men för
              att det skulle kunna genomdrivas skulle en rad krav vara uppfyllda.
            </seg>
            <seg n="d2c4a1a7">
              Man skulle göra detta i en takt som var möjlig med hänsyn till
              behovet av elektrisk kraft och upprätthållandet av sysselsättning
              och välfärd.
            </seg>
            <seg n="241d5fc0">
              Hur ser det ut i dagens läge? Är villkoren uppfyllda?
            </seg>
            <seg n="e4de8e39">
              Med knappt en halv miljon människor öppet arbetslösa eller i
              arbetsmarknadspolitiska åtgärder befinner vi oss långt från full
              sysselsättning. Till detta ska läggas hundratusentals människor
              som är förtidspensionerade, sjukskrivna eller i utbildning av
              arbetsmarknadspolitiska skäl. Det sysselsättningspolitiska målet
              kan knappast sägas vara uppfyllt.
            </seg>
            <seg n="fcf14a58">
              Hur är det då med välfärden? Sverige är naturligtvis fortfarande
              ett rikt land. Jämfört med 1980 har vi fallit i den internationella
              välfärdsligan från åttonde plats 1980 till fjortonde eller femtonde
              plats i dag. Trots ansträngningar, tal och grupper som tillsätts
              för att man ska komma till rätta med detta har man fortfarande
              inte lyckats klättra i välfärdsligan.
            </seg>
            <seg n="96120b3a">
              Fru talman! Det andra kravet för att få stänga Barsebäck var
              att tillgången till elektrisk kraft skulle vara tryggad. Hur förhåller
              det sig med den saken?
            </seg>
            <seg n="84f74c84">
              Det är egentligen bra eller sämre, beroende på hur man ser på
              saken. Den kompensation man ska göra för nedläggningen av Barsebäck
              är inte som det sägs i propositionen eller i middagstalen, det
              vill säga miljövänlig el, förnyelsebar el och så vidare. Nej,
              det här är mycket intressant.
            </seg>
            <seg n="5203ef72">
              Vi ersätter svensk kärnkraftsel med annan svensk kärnkraftsel
              från uppdaterade kärnkraftsverk som ökar sin kapacitet. Vi ersätter
              också svensk kärnkraftsel med finsk kärnkraftsel. Det är den där
              kabeln som ska byggas under Bottniska viken för att den svenska
              elförsörjningen ska tryggas.
            </seg>
            <seg n="fadbb311">
              Om man tänker på miljöskäl är då finsk kärnkraftsel mindre miljöovänlig
              än kärnkraftsel från Barsebäck? Det är svårt att se att så skulle
              vara fallet. Problemen med slutförvaring och liknande torde ju
              vara lika stora oavsett från vilket verk de elektriska atomerna
              kommer.
            </seg>
            <seg n="a2c71306">
              Förlusten från Barsebäck kompenseras också med el från mindre
              miljövänliga kraftverk i Europa, till exempel från det kraftverk
              som Vattenfall har investerat i i Tyskland som baserar sin produktion
              på brunkol knappast särskilt miljövänlig produktion.
            </seg>
            <seg n="8fa60393">
              Så blir det när man skapar en integrerad europeisk elmarknad.
              Vi kan inte stänga ute elpartiklar från vissa kärnkraftverk för
              att konsumera andra. Vi konsumerar det som produceras. När vi
              lägger ned produktion i Sverige får vi helt enkelt ta till det
              som finns och produceras någon annanstans.
            </seg>
            <seg n="60672ac3">
              Fru talman! Man kan fundera på vad vi vinner på att lägga ned
              konkurrenskraftig svensk produktion för att från andra länder
              importera el med i bästa fall samma miljöpåverkan. I sämsta fall
              är det el med mycket värre miljöpåverkan. Vad vinner vi på detta?
            </seg>
            <seg n="490aea3b">
              Och vad vinner vi på att exportera sysselsättningstillfällen
              till andra länder där man bygger ut kärnkraften för att tillgodose
              de svenska konsumenterna? Våra grannar i öster måste jubla över
              vårt beslut nedläggning i Sverige, nyinvestering i Finland! Jag
              kan bara säga: Grattis Finland! Grattis Danmark! Grattis Tyskland!
              Grattis alla andra länder i Europa till vilka vi exporterar sysselsättningstillfällen,
              skatteintäkter och företagsintäkter från de svenska skattebetalarna!
              Sverige måste vara ett mycket rikt land för att anse sig ha råd
              med denna export av intäkter och skattebaser.
            </seg>
            <seg n="feb22645">
              Nu tror jag inte att denna relativa rikedom är skälet till det
              här generösa agerandet från svensk sida. Snarare handlar det om
              en maktfullkomlig socialdemokrati som ständigt begär makt och
              som inte anser att priset för att uppnå och behålla denna kan
              vara för högt, och från finansvärlden har vi ju lärt oss att med
              andra människors pengar, other peoples money , är allt möjligt.
            </seg>
            <seg n="afb3c427">
              Med dessa ord, fru talman, ställer jag mig bakom samtliga moderata
              reservationer i betänkandet. För tids vinnande nöjer jag mig dock
              med att yrka bifall till reservation 29.
            </seg>
          </u>
          <note type="speaker" n="e20949db">
            Anf. 20 LENNART BEIJER (v) replik:
          </note>
          <u who="lennart_beijer_79902a" xml:id="i-ff7ad35ba6b50dcc-1" n="561b4c07">
            <seg n="6f6bd454">
              Fru talman! Det är en del intressanta aspekter som kommer fram
              i Anne-Marie Pålssons föredragning. Gemensamt för hennes synpunkter
              på kärnkraften och energiomställningen är allt som görs är dumt
              och nästan ogenomtänkt. Hon ställer frågan vad vi vinner och säger
              grattis till Tyskland och Danmark.
            </seg>
            <seg n="6aa43160">
              Vi har haft en mycket lång energidiskussion i det här landet.
              Även om vi inte varit överens alla gånger har vi kommit fram till
              vissa saker som ska göras. Bland annat menar vi att det långsiktigt
              inte är hållbart med en kärnkraftsproduktion av el.
            </seg>
            <seg n="23c9ea79">
              Vi fick för någon vecka sedan visst stöd, kan man säga, när Miljödomstolen
              skulle behandla fortsatt drift och effektivisering av Ringhals
              och i slutändan inte ville ta i frågan utan överlämnade den till
              regeringen. Det visar ändå att det i dag skulle vara ganska omöjligt
              att över huvud taget bygga något kärnkraftverk i Sverige.
            </seg>
            <seg n="90a210f0">
              Detta är ju en helhet. Vad man egentligen undrar, Anne-Marie
              Pålsson, är: Har inte Sverige ändå faktiskt åstadkommit en hel
              del genom att på detta sätt tvinga fram ny teknik och ett robustare
              elsystem och kanske visa Tyskland, Danmark och Polen att det finns
              ett annat sätt att tackla energifrågorna?
            </seg>
          </u>
          <note type="speaker" n="b4873256">
            Anf. 21 ANNE-MARIE PÅLSSON (m) replik:
          </note>
          <u who="anne-marie_palsson_115419" xml:id="i-9411261d6a9117e4-1" n="7cc60af8">
            <seg n="cbad1edf">
              Fru talman! Jag hade till nöds kunnat acceptera stängningsbeslutet
              om det varit föranlett av miljöskäl. Då hade det kunnat tolkas
              som ett uttryck för en genuin oro för kärnkraften. Men så är det
              ju inte. Spelreglerna har förändrats. Det jag vänder mig mot är
              detta hyckleri på hög nivå som vi ser i dag. Genom att vi har
              öppnat den svenska elmarknaden för Europa vi gör detta genom kablar
              som det investeras i, som finns på plats och som ska byggas kan
              vi inte längre isolera oss från det som händer i vår omvärld.
              Det är detta som är det centrala.
            </seg>
            <seg n="632f3bbb">
              Det är där mina argument kommer in: Vad vinner vi på att lägga
              ned kärnkraftsproduktion i Sverige bara för att importera kärnkraftsel
              från något annat land? Vi vinner över huvud taget ingenting på
              detta.
            </seg>
            <seg n="5a9605ad">
              Hade Sverige av miljöskäl eller andra skäl drivit en mycket hård
              linje i EU nu ska vi bygga upp gränser mot omvärlden i EU, inte
              ta in kärnkraftsel från ryska aggregat och gemensamt verka för
              nedläggning av dem som finns i Europa hade man varit konsekvent
              i sitt tänkande. Jag har dock inte hört att man gör något sådant
              i EU.
            </seg>
            <seg n="51393753">
              Detta är på något vis en eftergift åt den svenska opinionen.
              Man tror att om Barsebäck läggs ned har Sverige slagit in på en
              linje där vi ska leva på vindkraftsel, men så är det ju inte.
              Elen kommer någon annanstans ifrån, och så exporterar vi sysselsättningstillfällen.
            </seg>
            <seg n="fdf41892">
              Fru talman! Jag undrar om Lennart Beijer kan förklara för mig
              vad vi vinner på att exportera sysselsättningstillfällen och importera
              kärnkraftsel från Finland. Blir det mer miljövänligt? Blir ekonomin
              bättre för Sverige?
            </seg>
          </u>
          <note type="speaker" n="a4a8c312">
            Anf. 22 LENNART BEIJER (v) replik:
          </note>
          <u who="lennart_beijer_79902a" xml:id="i-ff7ad35ba6b50dcc-2" n="561b4c07">
            <seg n="384f80c6">
              Fru talman! Vi har nu en nordisk elmarknad, och vi kommer att
              få en europeisk elmarknad. Det är därför det resonemang som ofta
              förs mot omställningen i Sverige, att vi importerar kolkraft och
              så vidare, inte håller längre. Vi har en europeisk elmarknad som
              börjar få väldigt lika elpriser, även om vi fortfarande kan säga
              att det svenska och norska elpriset för det mesta ligger långt
              under övriga Europas priser.
            </seg>
            <seg n="4f5e9866">
              Det handlar också om ansvarsfull omställning, vilket vi säger
              gång på gång i olika betänkanden. Vi vill inte avskärma oss helt
              nu och överlämna problemet med omställningen till kommande generationer.
            </seg>
            <seg n="dfb14aa2">
              Vi vet att kärnkraften byggdes upp väldigt snabbt i Sverige.
              På 13 år byggde vi samtliga reaktorer. Det är klart; låter man
              åren gå och ingenting görs kommer en tid när de måste stängas,
              och då är risken väldigt stor att man måste stänga flera samtidigt
              av säkerhetsskäl. Därför är det naturligtvis mycket bättre att
              börja lugnt och sansat och ha en ansvarsfull omställning.
            </seg>
            <seg n="db7db386">
              Samtliga vi tre partier har hela tiden sagt att vi naturligtvis
              måste klara elförsörjningen. Vi kan inte lägga ned fortare än
              att vi har ny el tillgänglig. Det har vi klarat hittills, och
              vi kommer att klara det.
            </seg>
            <seg n="89287c9b">
              Sedan gällde det import och export. Det är ju faktiskt så att
              Sverige också exporterar el. Vissa år när vi har mycket lite vatten
              och det är kallt på vintern kan det nog bli fråga om import, men
              för det mesta exporterar Sverige. Vi har alltså fortfarande mer
              el än vi själva behöver.
            </seg>
            <seg n="f3eb9827">
              Lite grann av detta kommer också in när det gäller att vi måste
              se till att få fram de nya kraftverken. Kraftvärme förhindras
              om inte vi försöker vara aktiva i energiomställningen.
            </seg>
          </u>
          <note type="speaker" n="4ee5cabf">
            Anf. 23 ANNE-MARIE PÅLSSON (m) replik:
          </note>
          <u who="anne-marie_palsson_115419" xml:id="i-9411261d6a9117e4-2" n="7cc60af8">
            <seg n="252431b0">
              Fru talman! Med risk för att vara lite tjatig: På vilket sätt
              blir miljöproblemen mindre för att vi importerar kärnkraftsel
              från Finland, Ryssland och de baltiska staterna? På vilket sätt
              löser man slutförvaringsproblem och liknande med finsk el, problem
              som man inte anser sig kunna lösa med svensk kärnkraftsel? Jag
              förstår inte det.
            </seg>
            <seg n="8b4b91b7">
              De som försvårar för kärnkraften och ser detta enbart ur svenskt
              perspektiv har ju missat att vi inte kan se det ur svenskt perspektiv
              längre. Vi är en del av Europa. Det är det första.
            </seg>
            <seg n="31540298">
              Det andra, fru talman, handlar om den gemensamma elmarknaden.
              Vi har gemensamma priser, säger Lennart Beijer. Ja, vi håller
              på att utvecklas till en marknad med gemensamma priser. Men på
              en sådan marknad, återigen, använder man sig av den el som är
              billigast. Om priset på el är låt säga 50 öre köper man inte in
              el från en källa där det kostar 1 kr att producera den. Då köper
              man den från en källa där det kostar mindre än 50 öre; annars
              blir det förlust i kalkylen.
            </seg>
            <seg n="21bee422">
              Gemensamma priser säger alltså ingenting om att elen ska komma
              från vindkraftverk, biobränsle och liknande. Det säger att den
              kommer från de mest kostnadseffektiva anläggningarna. Och, so
              to say , det är inte de anläggningar man vanligtvis brukar framhäva,
              som vindkraft och biobränsle. Det är fortfarande kärnkraft och
              vattenkraft, förstås.
            </seg>
          </u>
          <note type="speaker" n="23625a44">
            Anf. 24 INGEGERD SAARINEN (mp) replik:
          </note>
          <u who="ingegerd_saarinen_30dc41" xml:id="i-6980882522568b08-1" n="f151defb">
            <seg n="ef8c217c">
              Fru talman! Jag begärde replik därför att Anne-Marie Pålsson
              frågade om finsk kärnkraft är säkrare än svensk kärnkraft. Vad
              gäller den nya finska reaktor som ska byggas hoppas jag innerligt
              att den är säkrare än den äldsta generationen svenska verk av
              Barsebäcks typ där många rapporter visat att de inte fungerar
              bra, där det varit många avbrott och så vidare.
            </seg>
            <seg n="90b79906">
              Tycker inte Anne-Marie Pålsson att det är rimligt att ändå tro
              att den finska reaktorn faktiskt är säkrare efter en generations
              utvecklingsarbete?
            </seg>
          </u>
          <note type="speaker" n="2ff4290c">
            Anf. 25 ANNE-MARIE PÅLSSON (m) replik:
          </note>
          <u who="anne-marie_palsson_115419" xml:id="i-9411261d6a9117e4-3" n="7cc60af8">
            <seg n="cf3fc4e5">
              Fru talman! Jo, det hoppas jag verkligen. Tekniken går ju framåt.
              Men man ska till detta också lägga följande observation: Den osäkerhet
              som har funnits kring Barsebäck under många år har säkert bidragit
              till att man från Barsebäcks sida inte har gjort de långsiktiga
              investeringar som man skulle ha gjort om man hade vetat att man
              kunde driva verket vidare.
            </seg>
            <seg n="b711262e">
              Det brukar vara så i industriell produktion. Hänger så att säga
              bilan över nacken kommer de långsiktiga investeringarna att få
              stryka på foten. Därmed inte sagt att de kortsiktiga investeringarna
              inte kan genomföras. Men de långsiktiga kan det inte. Och man
              har inte givit Barsebäck, med det politiska klimat vi har haft,
              en möjlighet att utveckla sitt kraftverk på både ett säkert och
              ett effektivt sätt.
            </seg>
          </u>
          <note type="speaker" n="d8e8fb68">
            Anf. 26 INGEGERD SAARINEN (mp) replik:
          </note>
          <u who="ingegerd_saarinen_30dc41" xml:id="i-6980882522568b08-2" n="f151defb">
            <seg n="c00b0d81">
              Fru talman! Sverige är starkt överrepresenterat i den internationella
              incidensrapporteringen, INES, inom den internationella atomenergiorganisationen
              IAEA. Det här kan knappast förklaras med att Sverige rapporterar
              hederligare än till exempel Frankrike, Tyskland och USA, där tillsynsmyndigheterna
              har mycket större budget och befogenheter. En troligare förklaring
              är en svag grundkonstruktion i de äldre reaktorerna, det vill
              säga Oskarshamn 1 och 2 och Barsebäck och Ringhals 1, och det
              har inte kompenserats med en extra god säkerhetskultur och inte
              heller med en teknisk upprustning.
            </seg>
            <seg n="98401b83">
              Barsebäck har haft många påpekanden. Tycker Anne-Marie Pålsson
              att det verkligen är ansvarsfullt att ha ett sådant verk gående,
              bortsett från alla övriga faror med kärnkraft?
            </seg>
          </u>
          <note type="speaker" n="de0231e3">
            Anf. 27 ANNE-MARIE PÅLSSON (m) replik:
          </note>
          <u who="anne-marie_palsson_115419" xml:id="i-9411261d6a9117e4-4" n="7cc60af8">
            <seg n="33d23f04">
              Fru talman! Den frågan tycker jag mig redan ha besvarat. Däremot
              tycker jag att Ingegerd Saarinens anförande andas en ganska intressant
              ton. Det är ungefär som att kärnkraft kanske inte är så tokigt
              om det kommer från Finland. Man har en annan teknik. Man har en
              ökad säkerhet. Det vore i så fall ett häpnadsväckande erkännande
              från Miljöpartiet, att kärnkraft inte är så farligt, att brister
              finns i de nuvarande anläggningarna men att det inte ska tolkas
              som att kärnkraft inte kommer att vara en produktionsmetod och
              en teknik som mycket väl kan komma att användas i framtiden.
            </seg>
            <seg n="a508f725">
              Det är ju så med allting, att säkerhet kan förbättras och att
              effektivitet kan förbättras. Med långsiktiga spelregler brukar
              det ligga i branschens eget intresse att göra det så säkert och
              bra som möjligt. Och det är ett av skälen till varför man inte
              ska ha den här osäkerheten på den svenska elmarknaden som man
              har haft under så lång tid. Det hämmar utveckling. Det hämmar
              framåtblickande.
            </seg>
            <seg n="fd2683ca">
              Och tyvärr, fru talman, får jag säga att Miljöpartiet i allra
              högsta grad har bidragit till att vi har den här osäkerheten på
              marknaden när det gäller kärnkraftverk och elproduktion. Det vore
              bra om man kunde avlägsna den för att få ett bättre investerings-
              och produktionsklimat.
            </seg>
          </u>
          <note n="5229986b">
            Överläggningen var härmed avslutad.
          </note>
          <note n="0dd41f1d">
            6 § Upphovsrätten i informationssamhället genomförande av direktiv
            2001/29/EG, m.m.
          </note>
          <note n="a64d102b">
            Föredrogs
          </note>
          <note type="speaker" n="7670f780">
            Anf. 28 ANNELI SÄRNBLAD (s):
          </note>
          <u who="anneli_sarnblad_dcdaa1" xml:id="i-c6dd74ac3d62f283-0" n="9105f46e" next="i-c60cf57eb3a3b7a2-0">
            <seg n="80aafcee">
              Fru talman! Debatten som snart ska startas om lagutskottets betänkande
              nr 27 handlar om ett direktiv, 2001/29/EG, om upphovsrätten i
              informationssamhället.
            </seg>
          </u>
          <note n="273b2762">
            I betänkandet behandlar utskottet propositionen 2004/05:110.
            Sex motioner har väckts med anledning av propositionen. Regeringen
            har lagt fram förslag till ändringar i främst lagen om upphovsrätt
            till litterära och konstnärliga verk. Förslagen syftar till att
            i svensk rätt genomföra Europaparlamentets och rådets direktiv
            om harmonisering av vissa aspekter av upphovsrätt och närstående
            rättigheter i informationssamhället. Samtidigt föreslår regeringen
            också vissa andra lagändringar som inte direkt följer av direktivet
            men har ett nära samband med de frågor som direktivet behandlar.
            Lagändringarna är avsedda att träda i kraft den 1 juli 2005.
          </note>
          <note n="c6f48708">
            Därutöver föreslår regeringen att riksdagen ska godkänna två
            internationella fördrag som antagits av FN:s organ för immaterialrätt.
          </note>
          <note n="2a22f6da">
            Beträffande skadeståndsskyldighet vid kopiering för privat bruk
            från en olovlig förlaga föreslår utskottet, med bifall till framställda
            motionsyrkanden, en ändrad lydelse av bestämmelsen härom. Utskottet
            lägger också fram några förslag som innebär lagtekniska justeringar.
            I övrigt tillstyrker utskottet bifall till regeringens lagförslag
            och avstyrker motionsyrkandena. Utskottet föreslår även att riksdagen
            ska godkänna de två WIPO-fördragen.
          </note>
          <u who="anneli_sarnblad_dcdaa1" xml:id="i-c60cf57eb3a3b7a2-0" n="9105f46e" prev="i-c6dd74ac3d62f283-0">
            <seg n="eafbe780">
              Fru talman! I betänkandet finns tio reservationer. Och här startar
              debatten.
            </seg>
          </u>
          <note type="speaker" n="62161283">
            Anf. 29 HENRIK VON SYDOW (m):
          </note>
          <u who="henrik_von_sydow_8da056" xml:id="i-de1c1b5c8f0d10f3-0" n="2dce0362">
            <seg n="d0980e84">
              Fru talman! Den debatt och de beslut om en upphovsrätt som på
              2000-talet stärker vars och ens äganderätt till sina skapelser,
              också till immateriella verk, är minst sagt angelägen.
            </seg>
            <seg n="5964a5d7">
              Blickar vi tillbaka i tiden inser vi äganderättens betydelse
              för vårt välstånd i dag. Professor Nathan Rosenberg vid Stanforduniversitetet
              i Kalifornien, en av världens främsta vetenskapliga auktoriteter
              på ämnet innovationsklimat, visar i sitt verk Västvärldens väg
              till välstånd att äganderätten var och fortfarande är en av förutsättningarna
              för välståndsbildningen och för vår välfärd i dag. Tillsammans
              med andra fundament för demokrati och rättsstat reducerar detta
              de risker för affärsmisslyckanden som alltid finns för företagande
              och för skapande i ett öppet samhälle med fri konkurrens.
            </seg>
            <seg n="165a2893">
              Att diskutera äganderätten ur ett historiskt perspektiv är inte
              ett uttryck för nostalgi utan snarare för framåtblickande verksamhet,
              inte minst i dag då upphovsrätten i den digitala miljön ska behandlas.
              Ytterligare en amerikansk ekonom, den amerikanska nationalekonomen
              Jonathan Kendrick, visar i sin forskning att förhållandet mellan
              immateriella och materiella tillgångar har skiftat från 3070 till
              6337 under de senaste 70 åren. Det går inte längre att så att
              säga fysiskt ta på alla av våra viktigaste resurser. På samma
              sätt som det var viktigt för den demokratiska rättsstaten att
              skydda böndernas ägande, ägande av mark och senare ägande av fabriker
              och senare ägande av värdepapper, är det nu angeläget att arbeta
              med tydliga lagar som skyddar upphovsrätten och ägandet till immateriella
              verk.
            </seg>
            <seg n="2f4aea51">
              Fru talman! Med en stark och tydlig upphovsrätt vill Moderaterna
              ge goda förutsättningar för det skapande och för det kreativa
              Sverige. Det ska finnas gynnsamma förutsättningar för kompositörer,
              regissörer, artister, filmskapare, författare, medieföretagare
              och alla andra som verkar i branscher där rätten till sitt verk
              är själva grunden för verksamheterna. Konstnärerna ska ha rätten
              till sitt verk. Den som satsar tid, pengar och talang på en film,
              på att göra musik, på att ta fram ett spel ska också ha lön för
              mödan.
            </seg>
            <seg n="2b4c5ab9">
              Det är särskilt viktigt och angeläget att upprätthålla respekten
              för upphovsrätten i ett land som i allt högre grad kommer att
              behöva ta bra betalt för skapande och kreativitet. Musikskapare,
              filmskapare, medieföretagare och många andra kulturarbetare behöver
              upphovsrätten för att de som verkar i de branscherna ska kunna
              utveckla sitt arbete och sin verksamhet. Upphovsrätten behövs
              för att göra dessa områden attraktiva för investeringar och satsningar.
              Detta borde vara framtidsbranscher för ett Sverige som söker med
              ljus och lykta efter fler jobb, efter optimism och efter framtidstro.
            </seg>
            <seg n="d716bf90">
              Vi tror att äganderätt och upphovsrätt stimulerar fram mer av
              nyskapande och expansion. Kulturarbetarna i de här branscherna
              får själva avgöra i vilken omfattning deras verk ska spridas.
              Äganderätten och upphovsrätten ger dem också möjlighet att få
              ekonomisk ersättning då deras verk används eller på annat sätt
              sprids. De ges därmed förutsättningar att med egen kraft kunna
              förverkliga sina idéer och sitt konstnärskap, satsa sin tid och
              talang med vetskap om att man har rätten till frukterna av sitt
              arbete.
            </seg>
            <seg n="980bb7e1">
              Fru talman! Just därför att upphovsrättens utformning är viktig
              och angelägen beklagar jag att regeringens förslag är så avsevärt
              försenat som det är. Någon egentlig förklaring till att så har
              blivit fallet har inte presenterats av regeringen. Det är också
              anmärkningsvärt att trots den tid man har tagit på sig för att
              genomföra direktivet har man inte förmått att prestera ett mer
              genomarbetat och enhetligt förslag till lagstiftning. Såsom framgår
              av till exempel yttrandet från Lagrådet föreligger ett stort behov
              av att revidera lagen i syfte att göra den mer lättillgänglig.
              Detta är ett arbete som med stor fördel kunde och borde ha gjorts
              i samband med implementeringen av direktivet. I stället får vi
              nu en, tyvärr, onödigt komplicerad lag som det skriver regeringen
              rakt ut ska fungera som ett provisorium i väntan på ytterligare
              en översyn. Det är flera remissinstanser som också har stämt in
              i det yttrande som Lagrådet har presenterat där man pekar på att
              upphovsrättslagen är mycket komplicerad.
            </seg>
            <seg n="016891ae">
              Det här är sorgligt och inte den bästa utvecklingen. Upphovsrätten
              får inte utvecklas till ett område där ett fåtal experter förstår
              reglerna när den i verkligheten berör de allra flesta människor
              i det vardagliga livet. Därför vill vi nu understryka vikten av
              att regeringen mycket snabbt går vidare med att se över och göra
              lagtexten förenklad och dess principer mer tillgängliga.
            </seg>
            <seg n="4c64247b">
              Vi förvånas också över att de föreslagna förändringarna om kassettersättningen
              medför att kassettersättningen nu stiger tämligen dramatiskt.
              Därmed belastar konsumentersättningen alla de konsumenter som
              vill köpa till exempel cd-skivor, dvd-skivor eller inspelningsbara
              dvd-apparater. Det ligger en paradox i detta att samtidigt som
              upphovsrätten stärks och samtidigt som vi ser framväxandet av
              teknik som bidrar till att säkra och skydda upphovsrätten och
              det dessutom, som det förslås i propositionen, blir olagligt att
              bryta ett sådant skydd, minskar rimligen motiven att ha kvar en
              kassettersättning. I stället bidrar regeringens förslag till att
              dvd-skivor och dvd-spelare blir markant dyrare. Alltför höga ersättningar
              riskerar att skjuta upphovsrätten i foten. Mot bakgrund av den
              utveckling som föreligger borde riktningen vara den motsatta.
              Därför vill vi att regeringen snabbt återkommer med nya bestämmelser
              om kassettersättningen där riktningen är just den motsatta givet
              de skärpningar av upphovsrätten vi nu ser.
            </seg>
            <seg n="261a406e">
              Fru talman! Trots att propositionen berör stora fält och många
              olika branscher har diskussionen inför beslutet om upphovsrätten
              kretsat mest kring nedladdning av film, musik och spel från Internet
              genom så kallad fildelning. Tonläget har varit högt, temperamentet
              brett och en del missuppfattningar i debatten har också förekommit.
            </seg>
            <seg n="dad4ad1a">
              Fru talman! Det går inte att rimligen hävda att allt material
              ska få spridas fritt. Upphovsmännen måste trots allt få betalt.
              Varför ska musik och filmer vara gratis bara för att det har blivit
              enkelt att ta del av det som någon annan har skapat? Varför ska
              inte en låtskrivare eller musiker ha betalt för sitt arbete när
              det sprids med ny teknik?
            </seg>
            <seg n="7edc1e51">
              Fru talman! Vad är skillnaden mellan att stjäla en dvd-film i
              butiken eller att ladda ned en piratkopia av filmen på nätet?
            </seg>
            <seg n="7d1949d8">
              Om musiker och filmskapare aldrig får betalt, kommer de heller
              aldrig att kunna syssla med att skapa. Om skiv- och filmbolagen
              inte får vinst på de verk som konstnärer skapat kommer de heller
              inte att vilja stå risken för att förverkliga konstnärernas idéer.
              I båda fallen skulle världen bli oändligt mycket tråkigare.
            </seg>
            <seg n="412d3fa7">
              I och med att lagstiftningen blir tydlig om vad som är rätt och
              fel stärks möjligheterna att utveckla och ge legala möjligheter
              att tillgodogöra sig musik, film och spel över Internet. Det borde
              ge goda förutsättningar för både etablerade aktörer och nya utmanare
              i de berörda branscherna att möta den efterfrågan som finns i
              nya format. Det finns redan i dag sådana alternativ. Vi känner
              till Bengans CD, Skivhugget och Åhléns musiktjänster. För två
              veckor sedan öppnade Itunes Music Store, Apples nya nätbutik för
              laglig nedlagring också för svenska konsumenter. Där kostar en
              singel runt 9 kr. Det är en utveckling som förhoppningsvis skvallrar
              om framtiden. Det ligger rimligen i de berörda branschernas eget
              intresse att erbjuda konsumenterna det format de vill ha vid de
              tidpunkter som de önskar.
            </seg>
            <seg n="4a30553c">
              Fru talman! Just mot bakgrund av det höga tonläget i debatten
              om upphovsrätten på Internet borde kloka politiker, kloka kulturarbetare
              och andra kloka opinionsbildare göra sitt bästa för att förklara
              och försvara varför upphovsrätten ska respekteras. Konstnärer
              ska ha rätt till sitt verk. De som satsar tid, pengar och talang
              på en film, på att göra musik eller på att ta fram ett spel ska
              också ha lön för mödan. Det är viktigt att den diskussionen drivs.
              Mot den bakgrunden, fru talman, beklagar jag att justitieministern
              inte deltar i riksdagens debatt inför ett så viktigt beslut som
              här i eftermiddag.
            </seg>
            <seg n="5f2ffb28">
              Fru talman! Med detta vill jag yrka bifall till reservation 4.
              Jag stöder förstås samtliga Moderaternas reservationer, men för
              att vinna tid yrkar jag bifall bara till reservation 4.
            </seg>
          </u>
          <note type="speaker" n="6416dfff">
            Anf. 30 MARTIN ANDREASSON (fp):
          </note>
          <u who="martin_andreasson_f03825" xml:id="i-78fd7e23e59e2301-0" n="4b39c774">
            <seg n="d11793d8">
              Fru talman! Jag vill anknyta till det min kollega Henrik von
              Sydow avslutade med. Det är inte bara beklagligt att justitieminister
              Thomas Bodström väljer att inte delta i denna debatt. Det är pinsamt
              att justitieministern är frånvarande och vägrar att delta i kammarens
              behandling av denna fråga. Det finns få ärenden under den här
              mandatperioden som har engagerat så många människor på lagutskottets
              område som just denna fråga om hur upphovsrätten ska se ut i det
              digitala samhället.
            </seg>
            <seg n="cde15f60">
              Många privatpersoner, branschföreträdare, kulturskapare, datorintresserade
              och andra har hört av sig till riksdagens ledamöter för att framföra
              sina synpunkter. Det är en fråga som engagerar brett och djupt.
              Jag beklagar innerligt att Thomas Bodström väljer att vara frånvarande
              vid denna debatt.
            </seg>
            <seg n="3d280160">
              För Folkpartiet liberalerna är upphovsrätten en central del i
              den intellektuella äganderätten. Det är med hjälp av en upphovsrätt
              som fungerar som författare, tonsättare, musiker, regissörer och
              andra kulturskapare får möjlighet att bestämma över sina alster
              och att få betalt för det de skapar. Men även om upphovsrätten
              har en viktig ekonomisk funktion, både för den enskilda kulturskaparen
              och för de företag som verkar i de olika kulturbranscherna, är
              dess djupaste betydelse ännu större än så. Ytterst handlar det
              om att försvara kulturskaparens rätt att bestämma över sitt verk.
              Den som satsar inte bara tid utan också ett stort engagemang,
              som satsar sin själ på en kulturskapelse, och väljer att offentliggöra
              den för allmänheten, måste också ha möjlighet att påverka hur
              verket ska spridas, om det ska tryckas i nyupplaga om det handlar
              om en skriftlig produkt, om det ska framföras på scen, om det
              ska återutges på cd om det handlar om musik och så vidare. Upphovsrätten
              innebär också att kulturskaparen har möjlighet att säga nej till
              spridning av sitt verk, vilket är en central beståndsdel i den
              intellektuella äganderätten. Man talar ofta om att alla kulturskapare
              alltid har ett intresse av att deras verk sprids i så stora kretsar
              som möjligt, men lika viktigt är att respektera kulturskaparens
              möjligheter att bestämma på vilka villkor och inom vilka gränser
              som verket ska spridas.
            </seg>
            <seg n="241e09a8">
              Grundprinciperna ligger bakom dagens upphovsrättslagstiftning,
              som vi anser har fungerat i huvudsak bra. Men den blixtsnabba
              tekniska utvecklingen har gett upphov till nya frågor om upphovsrättens
              gränser i olika sammanhang, inte minst vad gäller Internet. Det
              är beklagligt att den proposition vi har att ta ställning till
              inte bara är gravt försenad utan också förbigår många av de viktiga
              frågor vi hade behövt ta ställning till.
            </seg>
            <seg n="c908f59a">
              Det här är ett provisorium. Det här är någonting som bidrar till
              att komplicera upphovsrätten och som gör den ännu mer svårtillgänglig
              för den enskilde. Det är beklagligt. Men vi godtar den trots allt
              i vissa delar som en övergångslösning eftersom de regeländringar
              som genomförs är så angelägna för kulturskaparna och för de aktörer
              som verkar inom olika kulturbranscher.
            </seg>
            <seg n="18bd9924">
              Som framgår av betänkandet har vi ett antal reservationer. Jag
              kommer inte att beröra samtliga men vill redan nu, herr talman,
              för tids vinnande säga att jag yrkar bifall till reservation 4.
              Naturligtvis står jag bakom Folkpartiets samtliga reservationer
              men av tidsskäl yrkar jag, som sagt, bifall bara till denna.
            </seg>
            <seg n="19fba24a">
              Det behövs en fortsatt reformprocess. En utgångspunkt för denna
              är, anser vi, att upphovsrätten så långt som möjligt måste vara
              teknikneutral. Det är visserligen ofrånkomligt att man vad gäller
              några enskilda medieformer ibland behöver speciallösningar för
              hur reglerna ska tillämpas. Men de bakomliggande principerna måste
              vara desamma därför att de värderingar, de principer, som ligger
              till grund för upphovsrätten är desamma.
            </seg>
            <seg n="de57136c">
              Svaren på de frågor som har dykt upp i och med den digitala revolutionen
              kommer att påverka upphovsrätten också i andra medier än de digitala,
              inte minst eftersom vi vet att de traditionella medieformerna
              håller på att smälta samman. Att låta lagstiftningen styras av
              helt olika principer beroende på vilken teknisk miljö som det
              upphovsskyddade verket presenteras i skulle vara att bädda för
              mycket stora gränsdragningsproblem i framtiden.
            </seg>
            <seg n="01fd5fec">
              En annan utgångspunkt, herr talman, är teknikvänligheten. Den
              nya tekniken beskrivs då och då som ett hot mot upphovsrätten.
              Förra gången handlade det till exempel om videobandspelare som
              vissa företag i USA rentav försökte få förbjudna eftersom videobandspelare
              naturligtvis kan användas för att begå upphovsrättsbrott.
            </seg>
            <seg n="644929df">
              I dag handlar det om kopiering på Internet, framför allt genom
              så kallade fildelningsprotokoll och annan programvara som gör
              att man sekundsnabbt kan byta information på nätet. Med rätt programvara
              är det en barnlek att ladda ned tusentals eller tiotusentals musikfiler,
              filmer och annat till din egen dator.
            </seg>
            <seg n="54213eab">
              Men att ny teknik kan missbrukas för lagbrott får aldrig bli
              ett skäl för att försöka hindra det mänskliga skapandet och nya
              uppfinningar. Vår ståndpunkt är glasklar: Det som ska stoppas
              är upphovsrättsbrotten, inte det tekniska framåtskridandet.
            </seg>
            <seg n="44cabd76">
              Programvara för att utbyta information på nätet är liksom videoband
              och fotostatkopiering en neutral teknikform som kan användas för
              både olagliga och lagliga syften. Det som ska motverkas är alltså
              upphovsrättsbrott, inte ny teknik. Förbud mot tekniska lösningar
              är bara berättigat om det är ställt utom allt rimligt tvivel att
              dess enda tänkbara användningsområde är upphovsrättsbrott.
            </seg>
            <seg n="c0f33c91">
              Det är, som sagt, beklagligt att den reform som vi i dag tar
              ställning till inte fullt ut tillgodoser kravet på till exempel
              teknikneutralitet och även överskådlighet i lagstiftningen.
            </seg>
            <seg n="1829c956">
              Ett annat problem som finns i den reform som vi ska ställning
              till är reglerna för kassettersättning som är en kortsiktig lösning
              som vi bedömer snart kommer att vara överspelad av den tekniska
              utvecklingen. Det är rimligt att det finns ett system som gör
              att upphovsrättshavare får ersättning för den legala kopiering
              för privat bruk som äger rum. Men de regler som i dag gäller och
              de som kommer att införas om propositionen godkänns bedömer vi
              måste ses över redan inom några år.
            </seg>
            <seg n="86a0bdec">
              När den tekniska utvecklingen gått vidare kommer framtidens motsvarigheter
              till dagens cd- och dvd-skivor, mp 3-spelare och så vidare att
              ha en mångdubbelt större lagringskapacitet, samtidigt som priset
              på dessa varor i konsumentledet kanske är ännu lägre än i dag.
              Att ha en ersättningsregel som bygger på antalet megabyte som
              en viss vara kan lagra är att bädda för problem.
            </seg>
            <seg n="625b4de6">
              Vi godtar detta som en övergångslösning, men en fortsatt översyn
              av bestämmelserna måste genast påbörjas. Jag vill betona att en
              förutsättning för att det system som i dag föreslås alls ska fungera
              är att den särskilda nedsättningsregel som finns med i propositionen
              fungerar. Om den nedsättningsregeln inte används skulle exempelvis
              en dvd-skiva som går att spela in flera gånger få en kassettersättning
              på 18:80 kr, vilket är en fullständigt orealistisk nivå.
            </seg>
            <seg n="630c8aa9">
              Herr talman! Den fråga som jag tror har engagerat flest människor
              i den allmänna debatten är den om möjligheten att kopiera för
              privat bruk, inte minst på Internet. På frågan om det borde vara
              lagligt att dra nytta av brottsliga gärningar för att framställa
              nya kopior svarar vi nej. Nätet är ett fantastiskt sätt att få
              tillgång till musik, film och annan kultur. Men konstnärerna och
              kulturskaparna måste ha skydd för sina verk också i den digitala
              miljön.
            </seg>
            <seg n="3652bd56">
              Det är en enkel och vettig tumregel att du ska ha rätt att ta
              en kopia för privat bruk av det som spritts lagligt men inte av
              det material som du vet har spritts genom brottslig gärning.
            </seg>
            <seg n="b59cf31a">
              I Sverige har vi tydliga regler för rätten att ta privata kopior.
              Den rätten är viktig, men den får inte missbrukas till att möjliggöra
              piratkopiering.
            </seg>
            <seg n="b816d3d0">
              Samtidigt ska man inte ställas till ansvar om man inte kunde
              inse att det var en piratkopia som man använde som förlaga. Därför
              är vi trots allt mycket belåtna med att lagutskottets majoritet,
              de partier som medverkade till beslutet, ställt sig bakom att
              regeringens lagförslag har ändrats på denna punkt så att det nu
              krävs uppsåt eller grov oaktsamhet för att man ska bli skadeståndsskyldig.
            </seg>
            <seg n="c08f21f9">
              Lagstiftningen måste också tillämpas med sunt förnuft. Det svenska
              rättsväsendet har hanterat dagens upphovsrättsregler på ett balanserat
              sätt. Det finns ingen anledning att tro att det blir annorlunda
              i framtiden.
            </seg>
            <seg n="3c1e60be">
              Kommer då piratkopieringen att försvinna bara därför att den
              förbjuds? Nej, ännu viktigare är att det finns lagliga och konsumentvänliga
              alternativ. De lagändringar som genomförs kommer att skapa större
              möjligheter för branschen att ta fram lagliga alternativ också
              på nätet. Dagens lagliga utbud är enligt många bedömare för klent
              och för stelbent och har lanserats för sent.
            </seg>
            <seg n="08d7095b">
              Man kan ha många synpunkter på användarbarheten som vi som lagstiftare
              förvisso inte ska ta ställning till. Man får dock konstatera att
              de flesta att de flesta webbplatserna för laglig nedladdning i
              regel kräver betalt via bankkort. Men hur många musikintresserade
              14-åringar har American Express?
            </seg>
            <seg n="b9da4e33">
              Det är dags att bejaka nätets möjligheter fullt ut. Det måste
              vara prisvärt, enkelt och smidigt att göra rätt för sig när man
              laddar ned material. Det är viktigt att vi som lagstiftare tar
              vårt ansvar för att tydliggöra att man ska göra rätt för sig.
              Vi är beredda att skapa tydliga rättsregler. Sedan ligger ansvaret
              hos branschen för att utveckla de lagliga alternativen på Internet.
              Först då kommer piratkopieringen att på allvar pressas tillbaka.
            </seg>
          </u>
          <note type="speaker" n="d8911c09">
            Anf. 31 YVONNE ANDERSSON (kd):
          </note>
          <u who="yvonne_andersson_b37e40" xml:id="i-c68d5b2dd064b790-0" n="1d773d00">
            <seg n="71756898">
              Herr talman! Mina kolleger Henrik von Sydow och Martin Andreasson
              har sagt mycket här. Jag ska försöka att inte upprepa just det
              och tynga debatten med det. Men en sak som de nämnt och som jag
              redan inledningsvis vill instämma i, herr talman, är den kritik
              som riktats mot justitieminister Thomas Bodström som har valt
              att inte vara här, att inte delta i en debatt som har engagerat
              en stor del av svenska folket.
            </seg>
            <seg n="aad21f78">
              Det finns ett antal punkter där jag tycker att statsrådet Bodström
              borde ha förklarat sig, och jag tycker att det finns anledning
              att kritisera honom en dag som denna.
            </seg>
            <seg n="9d9fa860">
              Regeringsförslaget, som bygger på ett EG-direktiv, har tagit
              orimligt lång tid. Tidsgränsen för när direktivet senast skulle
              vara genomfört i medlemsstaterna hann passera med över två år.
              Den socialdemokratiska senfärdigheten medförde att Sverige ådrog
              sig en anmärkning från EG-domstolen. Det är rätt pinsamt. I det
              här avseendet har justitieminister Bodström onekligen uppträtt
              både oprofessionellt och nonchalant.
            </seg>
            <seg n="c06ae09f">
              Med det sagt vill jag övergå till vad som torde vara det mest
              aktuella ämnet för dagens debatt, nämligen fildelningen.
            </seg>
            <seg n="b96bdb2c">
              Herr talman! Kristdemokraterna har efter noggrant övervägande
              ställt sig bakom kravet på att den enskilde får kopiera eller
              ladda ned material för privat bruk endast om materialet är lagligt.
              För samhället är det angeläget att skapande verksamhet stimuleras.
              Den som har skapat ska naturligtvis ha lön för mödan. Den kristdemokratiska
              ideologin betonar just rätten till ägande och egendom. Fullgod
              ersättning vid olika former av inskränkningar i äganderätten måste
              därför finnas. Upphovsrätten har i grunden samma innebörd som
              äganderätten, och den måste accepteras och respekteras i ett rättssamhälle.
              Den bygger på en balans mellan rättighetshavarens intresse av
              att få bestämma över sina prestationer eller verk och andras intresse
              av att få nyttja dem.
            </seg>
            <seg n="145e20f8">
              Vi tror att en stark och sund upphovsrätt stimulerar intellektuellt
              skapande, och vi uppmuntrar till investeringar i kreativ och innovativ
              verksamhet. Vi menar att det är viktigt att göra en principiell
              och tydlig markering att ingen ska dra nytta av någon annans brottsliga
              handling, varför vi tillstyrkt en inskränkning av rätten att kopiera
              för enskilt bruk. Däremot menar vi att en sådan regel förutsätter
              att det finns lagliga alternativ och att skivbolagsproducenter
              och förläggare bör ges ansvar att skapa sådana instrument.
            </seg>
            <seg n="b3c94623">
              Kristdemokraterna, som värnar om konsumenterna och i synnerhet
              unga konsumenter, anser att det, även om det för straffansvar
              fordras uppsåt eller grov oaktsamhet, kan vara nog så kränkande
              för en enskild att bli misstänkt för brott bara därför att man
              råkat klicka på en länk som innebär att ett verk laddas ned i
              ens dator. Vi menar att verktyg som gör att den enskilde klart
              och tydligt kan avgöra om en förlaga är lovlig eller inte måste
              tas fram.
            </seg>
            <seg n="7f41b98d">
              Vi kristdemokrater fick gehör i lagutskottet för vårt förslag
              om att det för skadeståndsskyldighet inte ska vara tillräckligt
              om den enskilde förfarit oaktsamt. Samma krav som uppställs för
              straffrättsligt ansvar, det vill säga minimikravet att den enskilde
              ska ha varit grovt oaktsam, ska gälla även för ersättningsskyldighet.
            </seg>
            <seg n="b9d9ecd3">
              Herr talman! Om förbudet att ladda ned bilder, texter och musik
              från Internet utan tillstånd från upphovsmannen får något genomslag
              i praktiken återstår nu att se. Justitieminister Thomas Bodström
              har inte tillfört polis eller åklagarväsende några som helst resurser
              i detta avseende för att bekämpa den här typen av brottslighet.
              Detta är en punkt som jag hade velat höra ministerns syn på här
              i debatten i dag.
            </seg>
            <seg n="65d64f39">
              När man inte har tillfört resurser blir det ovisst om lagändringarna,
              som träder i kraft redan den 1 juli 2005, alltså i sommar, kommer
              att innebära slutet för fildelning eller inte. Till sist måste
              vi nog i alla fall fästa vår tillit mest till människors moral.
            </seg>
            <seg n="da86d442">
              Avslutningsvis, herr talman, vill jag säga några ord som kassettersättningens
              storlek och utformning. Kassettersättningen är som bekant ett
              schablonartat ersättningssystem med syfte att kompensera rättighetsinnehavaren
              för den tillåtna kopieringen av upphovsrättsligt skyddat material
              för privat bruk. Vi har begärt att kassettersättningens nuvarande
              storlek beträffande anordningar för analog upptagning ska bibehållas
              och tjäna som förebild för ersättningsnivån för anordning för
              digital upptagning. Vi kan inte se några bärande skäl för en särreglering
              mellan engångsmedier och överskrivningsbara medier när det gäller
              ersättningens storlek. Vi anser inte heller att det finns några
              skäl för en höjning av ersättningen, särskilt inte mot bakgrund
              av att rätten till kopiering för privat bruk nu begränsas, vilket
              ersättningen är avsedd att kompensera för. Här borde återigen
              ministern förklara varför man lägger fram ett sådant förslag.
            </seg>
            <seg n="45fa0dba">
              Herr talman! Några ord om kopiering av litterära verk för privat
              bruk. Kristdemokraterna anser att regeringens förslag är för långtgående
              när det gäller förbudet mot att kopiera hela böcker, särskilt
              om man beaktar att viss äldre kurs- och referenslitteratur kan
              vara utgången från förlaget eller slutsåld och dessutom bara finns
              i ett fåtal exemplar på tillgängliga bibliotek. Vi menar att undantag
              från förbudet att kopiera hela böcker är nödvändigt när verket
              inte finns tillgängligt på marknaden.
            </seg>
            <seg n="a161b42d">
              Allra sist utgör bildkonstnärerna enligt vår mening en grupp
              av upphovsmän vars rättigheter alltför sällan studeras. Vid den
              översynen som är aviserad bör det därför läggas särskild vikt
              vid att studera bildkonstnärernas upphovsrättsliga situation.
              Det är naturligtvis beklagligt att utskottsmajoriteten inte kunde
              acceptera våra krav att stödja bildkonstnärerna. Här finns återigen
              en punkt där jag önskar att få en förklaring i den här debatten.
            </seg>
            <seg n="38573086">
              Herr talman! Jag ställer mig bakom alla reservationer som Kristdemokraterna
              har varit med på i utskottsbehandlingen, men för tids vinnande
              yrkar jag bifall endast till reservation 4 under punkt 5.
            </seg>
          </u>
          <note type="speaker" n="30362a4a">
            Anf. 32 JOHAN LINANDER (c):
          </note>
          <u who="johan_linander_68e9c1" xml:id="i-3a72c683899e1498-0" n="9832f891">
            <seg n="28f40602">
              Herr talman! Dagens debatt är viktig. Jag önskar att jag inte
              hade varit så förkyld, men oavsett det ska vi kunna fatta ett
              beslut i dag, och dagens beslut är viktigt. Jag vill inledningsvis
              säga att det är beklagligt att justitieministern inte sitter här
              utan har valt att inte vara med i debatten.
            </seg>
            <seg n="b9bf4360">
              Det är inför få riksdagsdebatter som jag har blivit kontaktad
              av så många människor. Det har varit bokförläggare, skivbolagsdirektörer,
              läromedelsförfattare, men framför allt väldigt många vanliga människor
              som helt enkelt är oroliga för vad den här lagen kommer att innebära
              för dem. Jag kommer i slutet av mitt anförande att återkomma med
              ett antal frågor som olika personer har mejlat till mig eller
              skrivit in på min blogg. Jag hoppas att någon av Socialdemokraterna
              kan besvara dessa frågor. Det vore ju olyckligt om vi antar en
              lag i Sveriges riksdag där vi inte kan förklara hur den fungerar
              för människor.
            </seg>
            <seg n="025e289d">
              Centerpartiet har valt att yrka avslag på hela propositionen,
              och jag vill börja med att yrka bifall till reservation 1 punkt
              1 om just avslag på propositionen. Vi har valt denna väg av framför
              allt två viktiga skäl. Först och främst är lagen en dålig lagstiftningsprodukt.
              Den uppfyller inte de krav på tydlighet som jag tycker att vi
              som lagstiftare ska ställa. Den här lagen berör hundratusentals
              människor dagligen, och då måste vi vara extra tydliga med kravet
              på en överskådlig lag.
            </seg>
            <seg n="72d13368">
              Lagrådet har varit mycket tydligt i sin kritik och säger bland
              annat att lagen redan i dag är svåröverskådlig och blir det ännu
              mer om de nu föreslagna ändringarna genomförs. Lagrådet fortsätter:
              Det är inte bara lagens svåröverskådlighet som reser invändningar.
              En allvarlig nackdel är också att åtskilliga av de bestämmelser
              som nu föreslås är i hög grad detaljerade och svårlästa. Enligt
              Lagrådets mening hade det varit önskvärt att, i stället för att
              genomföra det lappverk som det nu är fråga om, göra en ordentlig
              redaktionell översyn av hela URL.
            </seg>
            <seg n="00ade2ca">
              Även regeringen och majoriteten i lagutskottet tycker att lagförslaget
              är svåröverskådligt, och i betänkandet poängterar man att en översyn
              av lagen måste påbörjas snarast möjligt. För mig känns det som
              en bakvänd ordning att först anta lagen och sedan göra en ny översyn.
              Det vore rimligare att först göra översynen och sedan anta lagen.
              Men allt detta görs givetvis för att uppfylla ett EU-direktiv
              från 2001 som bygger på två FN-konventioner från 1996 nio år är
              en hel evighet i de här sammanhangen.
            </seg>
            <seg n="821be736">
              För Centerpartiet är det viktigare att vi antar en lag som är
              begriplig än att vi just nu uppfyller EU-direktivet. Regeringen
              har haft tid på sig att ta fram ett bättre förslag, men man har
              valt att inte göra det.
            </seg>
            <seg n="6768e163">
              Centerpartiets andra viktiga skäl till att avslå propositionen
              är att det bakom förslaget om upphovsrätten i den digitala miljön
              finns en felaktig grundsyn. Jag ser det som ett försök att genom
              lagstiftning hindra eller bromsa en teknikutveckling. Allra tydligast
              uttrycks detta i förbudet om att tillverka, överföra och sprida
              programvara som används i något syfte kan användas för att kringgå
              ett kopieringsskydd. Jag återkommer även till detta längre fram.
            </seg>
            <seg n="3221e899">
              Det är självklart att skivbolagen vill fortsätta att producera
              och sälja cd-skivor, men frågan är om vi behöver några cd-skivor
              i en framtid. Är det inte musik vi vill köpa? Det säljs knappast
              några gamla bärbara cd-spelare längre. Min egen är tyvärr trasig,
              men på den kunde jag spela en skiva med kanske 14 låtar. I dag
              är det i stället mp 3-spelare som gäller. På en så liten apparat
              kan man ha 300400 låtar. Det finns även mp 3-spelare redan i dag
              som man kan spara 1 000 låtar på. Det är helt enkelt så att en
              ny teknik tar över efter en gammal teknik därför att den nya tekniken
              är bättre.
            </seg>
            <seg n="d79a2338">
              Skivbolag och skivaffärer kan säkert bli förlorare, men jag är
              helt övertygad om att artisterna blir vinnare, åtminstone om man
              lyckas dra nytta av de möjligheter som den digitala tekniken för
              med sig. För mig är det helt ologiskt att ett ökat intresse för
              musik och film kommer att leda till att människor spenderar mindre
              pengar på dessa produkter.
            </seg>
            <seg n="6bf2db9e">
              Visserligen kommer den nya upphovsrättslagen att tillåta att
              jag som privatperson kringgår ett kopieringsskydd för att kunna
              se eller lyssna på verket. Men jag får inte kringgå kopieringsskyddet
              för att kopiera musiken på en cd-skiva som jag har köpt till min
              mp 3-spelare. Nu verkar det i och för sig som att regeringen har
              förstått att detta är lite för långtgående. I en debattartikel
              av två ledamöter från lagutskottet säger man nu att man är beredd
              att förbjuda kopieringsspärrar.
            </seg>
            <seg n="f82be92a">
              Men vänta lite nu, först ger man kopieringsspärrar ett rättsligt
              skydd. Jag antar att man gör det därför att det är så viktigt
              att dessa inte överträds. I nästa andetag säger man att kopieringsspärrar
              inte ska få användas, och används de för mycket ska de förbjudas.
            </seg>
            <seg n="64cc8352">
              Herr talman! Även om vi i Centerpartiet kommit fram till att
              lagförslaget inte är tillräckligt bra för att vi ska kunna anta
              det som en helhet vill jag vara tydlig med att det finns delar
              i lagförslaget som är bra. Att vi är motståndare mot helheten
              betyder inte att vi är motståndare till alla delar i förslaget.
            </seg>
            <seg n="e339c22f">
              Ett av de förslag som vi står bakom och som jag gärna vill nämna
              här i debatten är ändringen i 12 § från enskilt bruk till privat
              bruk. Kopieringen av framför allt läromedel har gått över alla
              gränser, och det finns en risk för att svenska läromedel inte
              kommer att produceras om det inte går att tjäna pengar på dem.
              Det är en viktig förändring.
            </seg>
            <seg n="069bbdda">
              Jag vill också vara tydlig med att Centerpartiet inte har föreslagit
              att det ska vara lagligt att tillgängliggöra upphovsrättsligt
              skyddat material för andra, även om detta har stått i någon tidning.
              Däremot tycker vi att det är fel att den som laddar ned en låt
              från Internet ska kunna dömas för upphovsrättsligt intrång till
              böter eller fängelse upp till två år.
            </seg>
            <seg n="f5dbd31b">
              Är det verkligen relevant att tala om ett upphovsrättsligt intrång
              för den som bara laddar ned en låt? Man tar del av det som redan
              finns utlagt utan tanke på att tjäna pengar och utan att den som
              äger det upphovsrättsligt skyddade materialet förlorar en enda
              krona på det. Är det då verkligen fråga om ett upphovsrättsligt
              intrång som åtminstone i teorin ska kunna ge upp till två års
              fängelse?
            </seg>
            <seg n="ac29fccd">
              Nästa fråga är vilken effekt den lagändring som vi nu diskuterar
              kommer att ha. Redan i dag är det oftast olagligt att fildela
              eftersom det innebär ett tillgängliggörande av sitt eget upphovsrättsligt
              skyddade material som man har på den egna hårddisken. Men det
              hindrar ju inte minst en halv miljon svenskar från att fildela.
              Visst kan lagstiftning ändra attityder, men då får inte lagstiftningen
              uppfattas som verklighetsfrämmande och dessutom vara enkel att
              kringgå. Redan i dag finns det nya sätt och nya system som inte
              träffas av lagstiftningen.
            </seg>
            <seg n="f45fc9bb">
              Jag är övertygad om att lagliga nedladdningsalternativ som är
              bättre än de olagliga fildelningsnätverken kommer att ha en mycket
              större effekt än den lagstiftning som vi i dag diskuterar. Med
              låga priser, stort utbud, säkerhet i överföringen, tidiga lanseringar
              av nytt material och så vidare kan musik- och filmbranschen tjäna
              mer pengar än vad de gör i dag. Men nu verkar branscherna äntligen
              ha förstått att utnyttja den nya teknikens alla möjligheter.
            </seg>
            <seg n="4c25ba91">
              Tidigare här nämndes iTunes . Men man kan inte ladda ned från
              iTunes till en mp 3-spelare som det inte är rätt märke på. Man
              måste ha en mp 3-spelare av ett visst märke om man ska kunna ta
              del av den musiken.
            </seg>
            <seg n="6a630cb3">
              Herr talman! Jag måste även säga något om den orimliga utformningen
              av reglerna för kassettersättning. Det borde givetvis finnas ett
              tak. Att vi inte vet hur höga kassettersättningarna kommer att
              bli är inte bra.
            </seg>
            <seg n="af7d630a">
              Ytterligare en fråga som är viktig är: Hur går det att motivera
              att kassettersättningarna slår så väldigt olika? Lagutskottet
              har föredragit om just dvd-spelare. Om man köper en sådan med
              inbyggd hårddisk för inspelning kan det bli en kassettersättning
              på kanske 1 5001 700 kronor, men köper man en dvd-spelare för
              inspelning med extern hårddisk drabbas man inte av någon kassettersättning.
              Det vore bra om någon från majoriteten på ett tydligt sätt kan
              förklara och motivera denna skillnad.
            </seg>
            <seg n="bb205b45">
              I vår reservation talar vi även om en översyn av bildkonstnärernas
              upphovsrättsliga situation och hur den nya lagen påverkar ideella
              organisationers möjlighet att använda upphovsrättsligt skyddat
              material.
            </seg>
            <seg n="b7f07e1f">
              Jag vill till slut i mitt anförande ta upp några frågor som oroliga
              människor ställt till mig via mejl eller via min blogg. För att
              öka chanserna att faktiskt få svar på dessa frågor har jag gjort
              något så ovanligt som att mejla frågorna i förväg till en av de
              socialdemokrater som ska debattera här i dag för att förhoppningsvis
              kunna få ett svar. Jag har många frågor, men jag ska bara ta några
              få.
            </seg>
            <seg n="2e33883a">
              Varför ska det vara olagligt att göra ett så kallat mediebyte,
              det vill säga komprimera sina lagligt inköpta skivor för att kunna
              lyssna på dem i en mp 3-spelare eller i en digital jukebox?
            </seg>
            <seg n="37425a9a">
              En av frågorna som har mejlats till mig är: Ett skadestånd till
              en artist för att man laddat ned och lyssnat på en upphovsrättsligt
              skyddad låt borde motsvaras av den skada det vill säga den minskade
              intäkt som artisten lider men om jag aldrig någonsin skulle ha
              köpt låten, vilken skada har då artisten lidit och vilket skadestånd
              är rimligt?
            </seg>
            <seg n="6d3d436b">
              En annan person som skrivit till mig försökte att köpa en skräckfilm
              som inte fanns att hitta vare sig som hyrfilm eller köpfilm. Till
              slut hittade han den i ett fildelningsnätverk, så han laddade
              ned filmen och tittade på den gratis. Men med den nya lagen hade
              han blivit en brottsling. Varför?
            </seg>
            <seg n="9c7efba1">
              En annan fråga är om det blir olagligt efter lagändringen att
              genom fildelning kopiera över tidigare nedladdade låtar från dator
              till mp 3-spelare, eftersom dessa skulle vara en olovlig förlaga
              även om man själv redan har dem.
            </seg>
            <seg n="3a8ccdf9">
              Den sista frågan som jag vill ställa är: Blir det förbjudet att
              sprida de operativsystem som har inbyggda möjligheter att kringgå
              kopieringsspärrar, till exempel många Linux-distributioner? Det
              skulle i så fall slå ut alternativa operativsystem, vilket vore
              högst olyckligt.
            </seg>
            <seg n="8b3c886a">
              Det här var några frågor som jag hoppas att jag kan få svar på
              av någon av majoritetens företrädare här i dag.
            </seg>
          </u>
          <note type="speaker" n="a8671e6b">
            Anf. 33 HILLEVI LARSSON (s):
          </note>
          <u who="hillevi_larsson_b1be97" xml:id="i-9a3a46862a1f985e-0" n="07d93945">
            <seg n="ec4e8fef">
              Herr talman! Jag vill börja med att säga att detta är en samarbetsproposition
              av Socialdemokraterna tillsammans med Vänsterpartiet. Beklagligt
              nog har Miljöpartiet hoppat av.
            </seg>
            <seg n="a609e15c">
              Vi kommer in på väldigt många frågor här, men jag skulle ändå
              vilja sammanfatta vad den här saken gäller. Det är egentligen
              inte så komplicerat som det görs, utan det är ganska enkelt.
            </seg>
            <seg n="4e8c8dca">
              Redan i dag är det förbjudet att på nätet lägga ut olagliga verk,
              alltså sådana som inte har fått upphovsrättsinnehavarens tillåtelse,
              till exempel en artists musik där artisten inte kommer att få
              någon som helst ersättning för sitt verk. Det man nu gör är att
              man slår fast principen att det även är förbjudet att ladda ned
              sådant här olagligt utlagt material. Det är egentligen lika logiskt
              som att det naturligtvis måste finnas regler när det gäller köp
              av stöldgods. Är man medveten om att det är stöldgods man köper,
              måste krav kunna ställas på den enskilde, att detta inte kan vara
              rimligt. Det är egentligen den principen som gäller.
            </seg>
            <seg n="18e0f26e">
              Man kan se att det faktiskt inte ställs speciellt höga krav på
              den enskilde i vårt förslag till ny lag. Om det är någon som laddar
              ned material som man inte är medveten om är olagligt material,
              kan man alltså inte ställas till ansvar enligt vårt förslag, utan
              man ska ha ett uppsåt, alltså att man medvetet laddar ned eller
              att man visar grov oaktsamhet. Vi nöjer oss inte med oaktsamhet
              utan har efter diskussion kommit fram till grov oaktsamhet. Det
              har nämnts som exempel att en ungdom som är 15 år som laddar ned
              och inte är medveten om att det är olagligt skulle kunna få böter
              eller fängelse. Det stämmer alltså inte.
            </seg>
            <seg n="7f54d6e4">
              Anledningen till att vi lägger fram det här förslaget är att
              den lag vi hittills har haft har visat sig tandlös, alltså att
              man inte får lov att lägga ut olagligt material. Det är mängder
              som laddas ned, och det kan vara internationella sajter som man
              laddar ned ifrån och som det är omöjligt för oss att komma åt
              här och i stor kommersiell skala. Man livnär sig på den olagliga
              nedladdningen och spridningen. Därför måste vi slå fast principen
              att detta inte ska vara tillåtet.
            </seg>
            <seg n="711c148f">
              Jag tror också att det finns ett stöd ute bland allmänheten.
              Undersökningar har visat att en stor del av dem som i dag laddar
              ned material skulle vara beredda att betala om det fanns lagliga
              alternativ. Då säger en del: Ja, men om branschen hade haft de
              lagliga alternativen, hade inte folk behövt ladda ned material
              olagligt. Men detta blir ju ett moment 22, för hur skulle branschen
              kunna konkurrera med alla olagliga sajter där folk gratis kan
              få mängder av filmer och musik?
            </seg>
            <seg n="17002fc8">
              Nej, vägen att öppna upp för lagliga, billiga alternativ är faktiskt
              att slå fast principen att det inte är tillåtet att ladda ned
              gratismaterial utan upphovsrättsinnehavarens tillåtelse. Jag vet
              att till exempel George Michael har valt att lägga ut sin musik
              så att man kan gå in och ladda ned den gratis. Det är alltså helt
              tillåtet. Men att mot artisternas vilja lägga ut material utan
              att de får ett öre i ersättning ska alltså inte vara tillåtet.
              Det tycker jag känns helt naturligt.
            </seg>
            <seg n="fb1be332">
              Syftet är egentligen att vi ska göra verkligheten teknikneutral.
              Det ska vara förbjudet, tycker jag, att gå i affärerna, plocka
              väskan full och gå förbi kassan utan att betala, men det är faktiskt
              det som sker nu i stor skala på nätet. Det köps mängder av filmer
              och musik, men inte ett öre går till dem som har skapat filmerna
              och musiken. Man säger då: Ja, men det här är ju bara någonting
              som skivbolagen driver. Det är inte sant. Artisterna är själva
              engagerade i det här.
            </seg>
            <seg n="0969906f">
              Ett exempel är Per Herrey, en av bröderna i Herreys ni kommer
              väl ihåg de gyllene skorna. Han tog som exempel att många artister
              som inte har stora skivbolag bakom sig och har väldigt svårt att
              få skivkontrakt i dag inte minst på grund av den minskade lagliga
              försäljningen skulle kunna starta egna sajter, alltså där man
              själv utan ett skivbolag lägger ut sin musik. Det gör att nästan
              vem som helst i princip skulle kunna bli artist. Givetvis vill
              man få lite ersättning för den musik man har lagt ut. Människor
              skulle då till en billig penning kunna ladda ned ens musik. Men
              hur skulle detta vara möjligt? Om konsumenterna har som alternativ
              att helt lagligt ladda ned musik gratis, varför skulle de då välja
              sajter där det kostar lite grann? Givetvis går inte detta ihop.
            </seg>
            <seg n="22cafd2d">
              En sammanfattning av vad den här frågan ytterst handlar om är
              att värdera arbete. Varför ska det vara så att den som tillverkar
              och säljer kylskåp ska ha fullständiga rättigheter till intäkter,
              medan den som håller på med musik eller film inte ska ha samma
              rättigheter? Skillnaden är att man inte kan ladda ned ett kylskåp
              från nätet, men man kan ladda ned en låt till exempel. Det här
              känns väldigt orättvist mot hela kulturlivet. Jag tycker ofta
              att kulturlivet är i strykklass. Ofta tycker man av någon anledning
              att folk i stort sett ska jobba gratis som artister därför att
              vi har rätt till kultur. Men kulturarbete är ett arbete som är
              lika värdefullt som något annat, och de som jobbar med det här
              har redan i dag svårt att försörja sig. Det handlar om deras försörjning
              och ett bra kulturutbud, för i förlängningen kommer vi inte att
              ha ett bra kulturutbud när allt färre har råd att försörja sig
              på det, så det är väldigt viktigt.
            </seg>
            <seg n="abe36b5d">
              Jag tycker inte att vi ställer så stora krav på den enskilde
              som det ibland låter. Som jag sade krävs det att man ska vara
              medveten fullt ut om att man begår ett brott för att man ska kunna
              ställas till ansvar. Därigenom kan jag avfärda de motioner som
              handlar om det.
            </seg>
            <seg n="127dde35">
              När det sedan gäller datorprogram vill inte vi heller stoppa
              den tekniska utvecklingen och uppfinningar. Därför säger vi att
              det som vi inte vill tillåta är datorprogram som har som huvudsyfte
              att kringgå spärrar. Men datorprogram som också har andra syften
              är givetvis någonting som vi tycker ska vara undantaget.
            </seg>
            <seg n="73deb5c4">
              Jag tror att det här ytterst är en attitydfråga. Det talas om
              att det inte har tillförts resurser till rättsväsendet. Men tänk
              på lagen om barnaga! Ytterst handlar det ju om att man ska känna
              att det inte är rätt att slå ett barn. Och hela attityden i samhället
              har ju uppenbarligen ändrats sedan lagen infördes. Jag tror att
              samma sak kommer att hända här, att man kommer att inse att det
              här inte är tillåtet och inte heller moraliskt tillåtet. Då tror
              jag att färre kommer att ladda ned. Sedan behöver vi kanske förstärka
              rättsväsendet också, men ytterst handlar det om att man själv
              känner att detta inte är okej.
            </seg>
            <seg n="6cb2b2bd">
              Vi ställer också krav på branschen, vill jag tillägga. Det förekommer
              att man försöker se till att till exempel musik som laddas ned
              från ett datorprogram, till exempel Apple, bara kan spelas på
              den mp 3-spelare som det företaget tillverkar. Vi är alltså emot
              en sådan utveckling. Det ska vara teknikneutralitet, så att man
              kan ladda ned musik varifrån som helst och sedan lyssna på den
              på det sätt man väljer. Och man ska kunna göra privata kopior,
              kanske inte hur många kopior som helst, men ett visst antal kopior
              ska man kunna göra. Klarar inte branschen detta kommer vi att
              återkomma med eventuella lagförslag.
            </seg>
          </u>
          <note type="speaker" n="39c3e352">
            Anf. 34 JOHAN LINANDER (c) replik:
          </note>
          <u who="johan_linander_68e9c1" xml:id="i-3a72c683899e1498-1" n="9832f891">
            <seg n="6eae83ee">
              Herr talman! Jag satt och väntade och väntade på svar på de frågor
              som jag skickade till Hillevi Larsson, vilket jag gjorde i går
              när talarlistan blev klar och jag fick veta att justitieministern
              inte skulle vara här. Men några svar kom inte, och jag vet inte
              riktigt hur jag ska tolka det.
            </seg>
            <seg n="68c49d61">
              Det finns mycket att ta upp. Men Hillevi Larsson nämnde bland
              annat att en artist som heter George Michael själv lägger ut sin
              musik på nätet. Då är frågan: Hur ska en musikintresserad ungdom,
              eller vuxen för den delen, som går in och söker låtar på ett nätverk
              veta att det är lagligt att ladda ned just George Michaels låtar
              men inte Michael Jacksons? Det är en fråga som det vore intressant
              att få svar på.
            </seg>
            <seg n="4f9b0497">
              Vi kan ta det här med kopieringsskyddet och att det ska finnas
              ett rättsligt skydd för kopieringsspärrar. Bolagen lägger kopieringsspärr
              på skivor; det är bekant. Regeringen och majoriteten menar att
              det är så viktigt att de här kopieringsspärrarna inte bryts att
              det därför ska vara olagligt att sprida till exempel programvara
              som gör att man kan kringgå spärrarna. Samtidigt säger nu Hillevi
              Larsson här i talarstolen och justitieministern, Hillevi Larsson
              och Tasso Stafilidis i en debattartikel att kopieringsspärrar
              inte ska få användas. Om de används för mycket så ska vi förbjuda
              dem. För mig går inte detta ihop. Varför vill man då först ge
              dem ett rättsligt skydd?
            </seg>
            <seg n="cb713e59">
              Den tredje saken som jag tänkte ta upp gäller den skiva som jag
              visar här. Den köpte jag på en marknad i Skåne det finns rätt
              många sådana marknader för många år sedan vid det här laget. Det
              är inte så svårt att gissa att den inte är utgiven av U 2:s skivbolag.
              Det är det som är problemet! Folk försöker tjäna pengar på att
              kopiera. Det är de personerna som ska jagas, och inte Lisa, 15
              år, som laddar ned Britney Spears senaste hit.
            </seg>
          </u>
          <note type="speaker" n="19157fb2">
            Anf. 35 HILLEVI LARSSON (s) replik:
          </note>
          <u who="hillevi_larsson_b1be97" xml:id="i-9a3a46862a1f985e-1" n="07d93945">
            <seg n="95efbe67">
              Herr talman! Som jag klargjorde i mitt anförande så är det inte
              Lisa, 15 år, som ska jagas, utan det är personer som kommersiellt
              livnär sig på nedladdningen i stor skala. Det är dem vi vill komma
              åt och som vi tyvärr med nuvarande lagstiftning inte kommer åt
              eftersom det är tillåtet att ladda ned från olagliga sajter.
            </seg>
            <seg n="b6e39b79">
              Jag har tyvärr inte sett de här frågorna för jag har inte varit
              inne i min dator på ett tag. Ytterst handlar det också om att
              min tid är begränsad. Jag har anmält åtta minuters talartid och
              jag har ytterligare en partikamrat som också har åtta minuter.
              Vi väljer det som vi tycker är viktigast att ta fram.
            </seg>
            <seg n="992db5f9">
              Men jag kan nämna ett exempel på de frågor som du tog upp. Det
              gäller skräckfilmen. Låt oss säga att det finns en olaglig film
              i form av dvd eller vhs. Ska det vara tillåtet att köpa den trots
              att man vet att det är stöldgods bara för att den är i form av
              dvd eller vhs i stället för att den ligger på nätet?
            </seg>
            <seg n="bd2f69a7">
              Genom att ta bort möjligheten att lagligt ladda ned från olagliga
              sajter så uppmuntrar man till att lagliga sajter bildas. De skulle
              kunna innefatta ovanliga filmer också.
            </seg>
            <seg n="fad3e68f">
              Jag vill ställa en fråga. Du säger själv att alltfler nu laddar
              ned från nätet och att allt färre köper från affären. Om man inte
              ger ett skydd för upphovsrättsinnehavarna hur ska de då få sina
              intäkter i framtiden? Alla kommer att välja de olagliga sajterna
              eftersom de är gratis. Man väljer ju hellre det som är gratis
              än det som kostar pengar. Hur ska det här se ut i framtiden? Jag
              förstår faktiskt inte det.
            </seg>
          </u>
          <note type="speaker" n="6866b5b9">
            Anf. 36 JOHAN LINANDER (c) replik:
          </note>
          <u who="johan_linander_68e9c1" xml:id="i-3a72c683899e1498-2" n="9832f891">
            <seg n="358da12f">
              Herr talman! Jag önskar att vi hade haft mycket mer tid till
              detta.
            </seg>
            <seg n="1f3d7c36">
              Du säger att det inte är Lisa, 15 år, som ska jagas. Men du står
              väl ändå bakom att du vill göra henne till en brottsling eftersom
              hon laddar ned den senaste hiten från någon artist?
            </seg>
            <seg n="d193c751">
              Du drar en total parallell mellan att mer musik laddas ned på
              nätet och att färre skivor köps. Man kan inte dra en sådan direkt
              parallell! Det är inte så att varje låt som laddas ned på nätet
              skulle ha köpts i en affär annars. Jag skulle vilja påstå att
              det är en mycket liten del av alla de låtar som laddas ned som
              annars skulle ha köpts i en skivaffär.
            </seg>
            <seg n="2244c66e">
              Det är snarare så att lättillgängligheten till musik och film
              har ökat intresset oerhört för musik och film. Det är något som
              artisterna kan tjäna på om man drar nytta av de möjligheter som
              ges. Det har också visat sig att intäkter från konserter och annat
              har ökat. Detta är dessutom en möjlighet för personer att hitta
              nya artister som man inte tidigare har hört talas om. Sedan kanske
              man går och köper en skiva.
            </seg>
            <seg n="66541b08">
              Även om det går att ladda ned filmer på nätet så ökar försäljningen
              av dvd-filmer dramatiskt med 60 % på ett år. Det går inte att
              dra någon parallell mellan att folk laddar ned och att man köper
              mindre. Jag tror att det snarare är så att intresset ökar för
              film och musik, och då kommer också människor att lägga mer pengar
              på film och musik även om man inte gör det på samma sätt som man
              har gjort tidigare.
            </seg>
            <seg n="b0ab0a7f">
              När det gäller det här med att lagliga alternativ måste komma
              fram så gäller det inte bara kostnaden. Man kan till en låg kostnad
              få samma sak men bättre, det vill säga på ett enklare sätt och
              med säkrare överföring till exempel få tidigare lansering av nya
              låtar. Branschen kan arbeta med det här instrumentet och tjäna
              stora pengar. Men man har inte velat göra det, för man vill fortsätta
              att sälja plastbitar med musik.
            </seg>
          </u>
          <note type="speaker" n="9b75e7d9">
            Anf. 37 HILLEVI LARSSON (s) replik:
          </note>
          <u who="hillevi_larsson_b1be97" xml:id="i-9a3a46862a1f985e-2" n="07d93945">
            <seg n="e77097fd">
              Herr talman! Det här låter väldigt intressant. Om det finns möjlighet
              att på nätet få saker gratis och när alltfler har dator och inser
              den möjligheten så kommer de alltså ändå att gå till butiken och
              köpa för dyra pengar. Det går inte alls ihop för mig, speciellt
              inte med tanke på att den lagliga verksamheten på nätet trycks
              tillbaka av att den olagliga verksamheten är tillåten.
            </seg>
            <seg n="f650f0f4">
              Det är en enorm konkurrensnackdel att en del bjuder ut ett enormt
              utbud helt gratis. Hur ska man då kunna konkurrera ens om man
              har låga priser? Det är ju omöjligt. När till och med lagstiftningen
              säger att konsumenten har rätt att lagligt ladda ned så kommer
              man att fortsätta med det och att göra det i allt större skala.
            </seg>
            <seg n="dbef9b5f">
              Jag tycker inte att vi kan ha en upphovsrätt som utgår från att
              det man kan köpa i affären ska kosta pengar men att allt på nätet
              ska vara gratis. Det märkliga är att man säger att ett argument
              är att det är så enkelt att ladda ned. Tänk om det är enkelt att
              gå och ta varor i affären också! Ska det också vara tillåtet då?
              Logiken haltar verkligen.
            </seg>
            <seg n="62c4bd8c">
              Jag vill återvända till Lisa, 15 år. Som jag har sagt flera gånger
              så är det bara när hon är fullt medveten om att det hon gör är
              någonting olagligt som det ens skulle kunna komma i fråga att
              hon skulle begå ett brott. Lagstiftningen riktar däremot in sig
              på den person som i jätteskala laddar ned tiotusentals filmer
              i veckan från olagliga sajter, säljer dem vidare och blir rik
              på detta. Det står till och med i propositionen att en enstaka
              kopia inte kommer att leda till rättegång. Det är de som gör detta
              i stor skala och som är fullt medvetna om vad de gör och gör det
              i kommersiellt syfte som man vill komma åt och som man tyvärr
              i dag inte lyckas komma åt.
            </seg>
            <seg n="fcf794ac">
              Jag tycker inte att brottslighet på nätet ska bedömas mildare
              än brottslighet in real life .
            </seg>
          </u>
          <note type="speaker" n="9d6767d7">
            Anf. 38 YVONNE ANDERSSON (kd) replik:
          </note>
          <u who="yvonne_andersson_b37e40" xml:id="i-c68d5b2dd064b790-1" n="1d773d00">
            <seg n="ff7adeea">
              Herr talman! Jag vill fråga Hillevi Larsson om kurslitteratur.
            </seg>
            <seg n="a3084c41">
              Över hela vårt land finns det universitet, högskolor, gymnasieskolor,
              folkhögskolor och allsköns utbildningar. Jag är övertygad om att
              det i alla dessa utbildningar finns tillfällen när litteraturen
              är slut. Det kan vara äldre referenslitteratur och kurslitteratur
              som är slut på förlaget och inte finns tillgänglig. Den kanske
              bara finns tillgänglig i ett fåtal exemplar på ett bibliotek.
            </seg>
            <seg n="54d9e9a4">
              Här går lagförslaget för långt. Vad gör en enskild kursledare
              eller lärare när man står där och har gått igenom innehållet i
              en utbildningssituation väldigt noga? Här vill vi kristdemokrater
              ha ett undantag. Vi vill lyfta bort just det här när litteratur
              inte finns tillgänglig från lagförslaget. Hela debatten har handlat
              om att den finns tillgänglig i lovliga förlagor på nätet och så
              vidare. Jag talar om när den inte finns tillgänglig.
            </seg>
            <seg n="b2b5696f">
              Hur ser egentligen ni socialdemokrater på detta?
            </seg>
          </u>
          <note type="speaker" n="948573bb">
            Anf. 39 HILLEVI LARSSON (s) replik:
          </note>
          <u who="hillevi_larsson_b1be97" xml:id="i-9a3a46862a1f985e-3" n="07d93945">
            <seg n="2a550566">
              Herr talman! Jag vill inleda med att säga att Johan Löfstrand
              kommer att utveckla den här frågan senare i sitt anförande. Men
              jag vill ändå kort beröra den också.
            </seg>
            <seg n="0f408e8f">
              I den unika situation som Yvonne Andersson redogör för är det
              fullt möjligt att göra ett avtal med upphovsrättsinnehavaren,
              det vill säga i förlängningen författaren till boken, om att med
              hans eller hennes tillåtelse till en rimlig penning kunna kopiera
              upp fler böcker. Det är ju bara det som det handlar om. Det är
              inte kopiering i sig som ska förbjudas, utan det är när det sker
              utan upphovsrättsinnehavarens kännedom och tillstånd. Det är det
              som vi vill komma åt.
            </seg>
            <seg n="21561671">
              Tyvärr är situationen i dag inte sådan. Jag hörde ett exempel
              där en författare av kurslitteratur hade sålt ett exemplar av
              sin nya bok. Han undrade hur det kunde komma sig att inte fler
              än en person hade köpt hans bok. Vad ska man tro? Han tänkte att
              den kanske inte var så bra, men han ville ändå undersöka varför
              det var så här.
            </seg>
            <seg n="a878bad5">
              Då visade det sig att den här boken var spridd i enorma upplagor
              bland studenter. En liten bokaffär som säljer studentlitteratur
              hade till och med ett särskilt rum där man i stor skala kopierade
              bland annat denna bok. Och man behövde ju köpa in bara en enda
              bok för att sedan kunna kopiera tusentals exemplar. Och varför
              skulle studenterna köpa denna bok när de kan få den billigare
              på detta sätt? Upphovsrättsinnehavaren fick i detta fall inte
              ett öre.
            </seg>
            <seg n="cda98f9c">
              Det är sådana här fall som vi vill komma till rätta med. Det
              handlar inte om att den enskilde ska betala några enorma summor,
              men det är trots allt rimligt att författaren får lite grann.
              Det är inga rika människor som skriver kurslitteratur. Det finns
              kanske sådana också, men ofta är det faktiskt människor som inte
              har så mycket pengar och som har svårt att få in intäkter. Så
              för deras skull föreslår vi detta.
            </seg>
          </u>
          <note type="speaker" n="4f6c63cf">
            Anf. 40 YVONNE ANDERSSON (kd) replik:
          </note>
          <u who="yvonne_andersson_b37e40" xml:id="i-c68d5b2dd064b790-2" n="1d773d00">
            <seg n="6c6d07e0">
              Herr talman! När det gäller detta exempel förvånar det mig att
              varken lärare, kursföreståndare eller studentförening på denna
              högskola har reagerat. Jag med min erfarenhet efter många år i
              högskolevärlden har aldrig varit med om att det rör sig om tusentals
              exemplar. Men att det kan förekomma kopiering är fullständigt
              självklart.
            </seg>
            <seg n="fc07e40a">
              Som jag sade i mitt tidigare anförande är vi väldigt noga med
              äganderätten och upphovsrätten. Men det finns tillfällen då lagförslaget
              blir för kantigt. Det går för långt. Man vet inte hur man ska
              handskas med det. Och risken är stor att man inte får det kursinnehåll
              som är tänkt. Risken är också att man lockar folk att gå över
              lagens gränser i en sådan här situation. Och, för all del, dessutom
              kan man tycka att denna bok är så opålitlig att man inte tar in
              den. Så även om man skulle besluta om en ny upplaga skulle den
              inte tas in.
            </seg>
            <seg n="9f9d01e5">
              De som har erfarenhet av att försöka ta kontakt med upphovsmannen
              under den mycket begränsade tid som det rör sig om när studenterna
              har fått sina litteraturlistor till dess att de ska starta kursen
              vet att det inte är något som man gör på en kafferast. Det kanske
              till och med är omöjligt att hinna få ett sådant tillstånd.
            </seg>
            <seg n="70cceb4c">
              Jag tycker fortfarande att det i detta sammanhang vore befogat
              med ett undantag. Det har vi reserverat oss för.
            </seg>
            <seg n="0105394b">
              Jag skulle också vilja nämna bildkonstnärerna. Hillevi Larsson
              talar så varmt om den kulturella verksamheten och skapandet. Men
              också bildkonstnärer är skapande. Varför har ni reducerat bort
              dem från det sammanhang där de ska beaktas och där deras upphovsrätt
              ska skyddas? De finns inte med, och utskottsmajoriteten var inte
              heller beredd att beakta dem i betänkandet.
            </seg>
          </u>
          <note type="speaker" n="7a977f9d">
            Anf. 41 HILLEVI LARSSON (s) replik:
          </note>
          <u who="hillevi_larsson_b1be97" xml:id="i-9a3a46862a1f985e-4" n="07d93945">
            <seg n="559c5663">
              Herr talman! När det gäller mitt exempel på kurslitteratur reagerade
              studentföreningen och många andra på detta. Det var inte bara
              författaren som reagerade. Och det ledde faktiskt till åtal.
            </seg>
            <seg n="6c93784f">
              Problemet är att det blir svårt att komma åt sådana oegentligheter
              om man inte har väldigt tydliga regler.
            </seg>
            <seg n="75c05e9b">
              Jag vill också säga att det som vi inte vill se är kopiering
              av hela böcker utan författarens tillåtelse. Däremot kan man mycket
              väl kopiera delar av böcker. Det är rätt vanligt inom studentvärlden
              att bara en del av en bok kommer upp på tentan. Det kommer alltså
              att vara fullt möjligt även i framtiden.
            </seg>
            <seg n="a1d4827b">
              Jag anser att bildkonstnärernas rätt stärks genom den nya lagen.
              Låt oss säga att man går in på en konstutställning eller ett museum
              och tar en massa bilder på konstverk, till exempel tavlor på väggen,
              och sedan lägger ut dessa bilder på nätet. Då kan det med nuvarande
              lagstiftning vara fullt tillåtet för vem som helst att ladda ned
              dessa bilder, vilket kanske leder till att man inte går på dessa
              utställningar och inte köper planscher av dessa verk. Rättigheterna
              förstärks i och med att det inte längre är tillåtet utan konstnärens
              tillåtelse att ladda ned olagligt utlagda bilder till exempel
              på konstverk.
            </seg>
            <seg n="77b744df">
              Vi säger också uttryckligen att när vi ska utvärdera denna lag,
              vilket vi ska göra inom en snar framtid eftersom vi vill se hur
              den slår i verkligheten, kommer bildkonstnärerna att ha en central
              roll. Vi ska se till att även deras rätt upprätthålls.
            </seg>
            <seg n="9ff661c8">
              När ett museum gör ett arkiv med tavlor från utställningar som
              man har haft skulle det inte vara tillåtet att lägga ut dem på
              ett internt arkiv. Så långtgående diskussioner har alltså förts.
              Man får vara lite försiktig också i balansgången.
            </seg>
          </u>
          <note type="speaker" n="048e71db">
            Anf. 42 TASSO STAFILIDIS (v):
          </note>
          <u who="tasso_stafilidis_76d4bc" xml:id="i-aaa0ad4fe7b75bf7-0" n="cef5505a">
            <seg n="a449fe18">
              Herr talman! Lagutskottet är faktiskt väldigt enigt i fråga om
              den nya uppdaterade upphovsrättslagen. Jag kommer att komma tillbaka
              till det. Om man läser reservationerna väldigt noga och jämför
              dem med utskottets ställningstagande kan man, om man inte är alltför
              klurig på att läsa, faktiskt se att många av texterna stämmer
              väl överens.
            </seg>
            <seg n="7d7737cb">
              Först lite historik. Precis som Hillevi Larsson nämnde är detta
              en samarbetsproposition mellan Vänsterpartiet och den socialdemokratiska
              regeringen. Redan 2002 började vi i Vänsterpartiet förhandla med
              regeringen om förslaget till ny upphovsrättslag. Från början var
              även Miljöpartiet med. Men Miljöpartiet drog sig hastigt och lustigt
              ur samarbetet så sent som i december förra året. Det hade alltså
              gått några år från att vi började tills man drog sig ur.
            </seg>
            <seg n="4d73dc4f">
              Jag ska inte gå in närmare på Miljöpartiets agerande i denna
              fråga eftersom man inte har någon egen reservation i det betänkande
              som vi debatterar i dag utan nöjer mig med att konstatera att
              Miljöpartiet faktiskt har betett sig väldigt märkligt.
            </seg>
            <seg n="60d3e8f3">
              Jag kan inte låta bli att fråga varför ni i Miljöpartiet kommer
              med krav på att direktivet ska omförhandlas tre år efter att vi
              började förhandlingarna. Det kanske Gustav Fridolin senare kan
              svara på. Det börjar kanske bli dags för Miljöpartiet att göra
              anspråk på en ordinarie plats i lagutskottet så att sådana förhandlingsstrategier
              kan undvikas. Det är ju inte bara EG-direktivet som man vill omförhandla.
              Man vill ju även omförhandla de internationella konventionerna.
              Det låter, minst sagt, lite orealistiskt. Men ni i Miljöpartiet
              kan ju förklara hur det ska gå till.
            </seg>
            <seg n="77b410f6">
              För vår del har vi i alla fall gått in i detta arbete med att
              försöka få till stånd en så bra lag som möjligt. Jag säger en
              så bra lag som möjligt utifrån att så många i talarstolen redan
              har beklagat sig över att upphovsrättslagen är mycket tekniskt
              komplicerad och att den är svårbegriplig och så vidare. Det är
              bara att konstatera att upphovsrättslagen är tekniskt komplicerad.
              Frågan är bara hur vi kan åstadkomma en enklare lagstiftning.
              Jag hoppas att alla vi som är aktiva i denna fråga ska hjälpas
              åt och se till att komma med lösningar på hur lagen kan bli mycket
              enklare. Det finns i alla fall inga förslag på hur man skulle
              kunna förenkla lagen som den ser ut i dagens betänkande. Det finns
              inga reservationer om hur man skulle kunna göra lagen enklare.
            </seg>
            <seg n="f4245ff3">
              Innan jag går in på de borgerliga reservationerna i betänkandet
              måste jag säga att jag faktiskt inte begriper varför ni har reserverat
              er på så många punkter. Moderaterna har under flera års tid framfört
              krav på att man ska värna det upphovsrättsliga skyddet. Och många
              av de reservationer som de borgerliga partierna har gemensamt
              är redan tillgodosedda i propositionen. Det påtalar utskottet
              på flera ställen. Ni stöder förslaget om att det ska krävas en
              lovlig förlaga vid kopiering för privat bruk. Men ni reserverar
              er ändå på den punkten med en motivering som nästan verkar vara
              hämtad ur propositionen. Det är reservation 4 som jag tänker på.
            </seg>
            <seg n="59c14673">
              Det är självklart att den enskilde inte ska kunna ställas till
              svars för brott mot upphovsrättslagstiftningen om hon eller han
              inte har haft möjlighet att inse att förlagan var olovlig. Det
              tycker jag är tydligt. Det är därför som det ställs krav på uppsåt
              eller grov oaktsamhet, och det är därför som det finns särskilda
              åtalsregler. Det är där som vi lägger ribban och faktiskt tydliggör
              lagstiftningen, Johan Linander.
            </seg>
            <seg n="b37ccb91">
              Vi vill också att branschen tar sitt ansvar och ser till att
              erbjuda fler lagliga alternativ än i dag. Det är nämligen inte
              vi lagstiftare som ska ut och se till att branschen och tekniken
              faktiskt får en sådan utveckling att de uppfyller de behov som
              finns i dag för att tillgängliggöra alla dessa upphovsrättsskyddade
              verk som finns, tillgängliggöra dem genom att till exempel ta
              mycket mindre betalt för dem än i dag.
            </seg>
            <seg n="62a04016">
              Jag tycker att det är helt orimligt att betala 15 kr för att
              ladda ned en låt. En rimligare summa skulle vara 1 eller 2 kr.
              Men jag tänker inte gå in i den debatten just nu.
            </seg>
            <seg n="26c14f8e">
              Utskottsmajoriteten vill också se en redaktionell översyn av
              lagstiftningen och har poängterat detta särskilt i betänkandet.
              Det är någonting som ni sedan tar upp i reservation nr 8.
            </seg>
            <seg n="dfb7865f">
              Självfallet måste den nya lagstiftningen utvärderas när den har
              varit i kraft ett par år, och i avsnitt efter avsnitt i propositionen
              återkommer vi till detta just för att vi vill följa utvecklingen
              och just för att vi tycker att det är så otroligt viktigt att
              det inte går snett någonstans.
            </seg>
            <seg n="3a7a0007">
              Fildelningsprogram och andra typer av nätverkskommunikationer
              som har lagliga användningsområden ska självfallet inte förbjudas,
              vilket m, fp och kd reserverat sig emot. Jag förstår ärligt talat
              inte vad ni håller på med. Det som står i era reservationer går
              att finna i betänkandet i stora drag. Betänkandet talar också
              om att de i huvudsak är tillgodosedda.
            </seg>
            <seg n="83d253b4">
              Herr talman! I går fick jag ett samtal från en man i Borlänge
              som driver en liten videouthyrningsbutik med några få anställda.
              Han berättade för mig att han känner en stor oro, som delas av
              många av hans kolleger i branschen, för att den nya lagen inte
              ska vara tillräcklig för att stoppa den omfattande fildelningen.
              Han berättade för mig att de redan har varit tvungna att säga
              upp personal eftersom verksamheten går sämre och sämre. Han talade
              också om att det främst är ungdomar som jobbar där. De kommer
              att drabbas av arbetsbrist inom branschen.
            </seg>
            <seg n="9fb70450">
              Det är självfallet min förhoppning att den nya lagen ska leda
              till att också branschen tar ett större ansvar för att tillgängliggöra
              film, musik etcetera genom att följa den tekniska utvecklingen
              så att man inte är i så stort behov av bara en tekniklösning.
              Där tycker jag att lagen är väldigt tydlig. Lagen blir ju teknikneutral
              till skillnad från den lag som vi har just nu. Själva huvudsyftet
              med hela det här förslaget är att teknikneutralisera det. Jag
              förstår inte hur man kan kritisera förslaget för att inte vara
              tillräckligt teknikvänligt och tillräckligt teknikneutralt.
            </seg>
            <seg n="096468a4">
              Herr talman! Vänsterpartiet har hävdat upphovsrätten som en okränkbar
              och individuell rätt. Det kan man också läsa i vårt mediepolitiska
              program. I grunden handlar frågan om upphovsrätten om respekten
              för den enskilda kulturarbetarens arbete. En kulturarbetares arbete
              är lika värdefullt som ett vårdbiträdes eller en byggnadsarbetares.
              Varje arbetare ska ha rätt att få en skälig lön. Upphovsrätten
              är ett medel för att värna mångfalden inom det kulturella området
              och i samhällsdebatten. Utan en stark upphovsrätt blir det i praktiken
              bara de människor som redan är ekonomiskt oberoende som har möjlighet
              att ägna sig åt skapande verksamhet på heltid. Lägg märke till
              det! Jag vill poängtera att upphovsrätten är ett skydd även för
              de konstnärer som inte är ekonomiskt väl bemedlade och som inte
              är rika. Den är ett skydd även för de konstnärer som sliter i
              sitt anletes svett för att kunna få en ersättning för det arbete
              de har lagt ned för att skapa sina verk.
            </seg>
            <seg n="acf41d2e">
              Debatten i medierna har till stor del handlat om fildelning.
              Jag har full förståelse för att ungdomar som har fildelat fritt
              sedan de fick sin första dator blir förbannade när det kommer
              ett lagförslag som tydliggör att detta faktiskt är förbjudet.
              Men det betyder inte att vi som lagstiftare kan frånsäga oss vårt
              ansvar. Vi måste markera att det är kulturarbetaren själv och
              inte någon annan som ska avgöra om hennes eller hans verk ska
              få kopieras eller inte. Det är så centralt för oss i Vänsterpartiet,
              och det är grunden till varför vi värnar upphovsrätten. Det är
              naturligtvis ett stort problem att lagstiftningen har halkat efter
              teknikutveckling på det här området. Vi borde kanske ha sett till
              att långt tidigare uppdatera lagstiftningen i Sverige och göra
              den teknikneutral, men vi har ju väntat på de internationella
              överenskommelser som har varit på väg, och det kan ju vara viktigt
              i sig.
            </seg>
            <seg n="dcc6a2eb">
              I dagens upphovsrättslag är det också oklart om det är förbjudet
              att kopiera en förlaga som är olovligt utlagd på Internet. Detta
              kommer att tydliggöras med den nya lagstiftningen.
            </seg>
            <seg n="a01ef20c">
              De förbättringar som förslaget innebär för till exempel funktionshindrade
              har inte alls nämnts i debatten. Rätten för människor med funktionshinder
              att ta del av upphovsrättsligt skyddat material kommer att öka
              avsevärt. Här blir det en inskränkning för upphovsrättsinnehavarna.
              Detta öppnar för en större produktion av talböcker och så kallade
              taktila böcker för synskadade. Många hjälpmedel för funktionshindrade
              kräver att digitala kopior framställs. Förslaget innebär att sådana
              kopior ska få göras utan att man först måste träffa avtal med
              rättighetsinnehavarna. Det viktigaste vi kan göra som lagstiftare
              i det här läget är att markera att upphovsrättsligt skyddat material
              inte är någon allmän egendom som det är fritt att roffa åt sig
              av. Åsikterna att det är fritt att ta för sig har nämligen förts
              fram såväl inom Vänstern som i liberala sammanhang, och ibland
              är det inte så att allt gratis är gott.
            </seg>
            <seg n="f8171734">
              Herr talman! Jag kan inte låta bli att också gå in på kassettersättningen.
              Först och främst kan vi konstatera att kassettersättningen nu
              också görs teknikneutral. Jag förstår inte kritiken om att kassettersättningen
              inte skulle bli teknikneutral. Jag var i alla fall med debatterade
              och införde kassettersättningen 1999. Jag såg då att de flesta,
              om inte alla, borgerliga partier var emot införandet av kassettersättningen.
              Jag gläder mig nu åt att ingen av er har gått tillbaka till den
              linje ni förde då och är emot den. Ni accepterar den trots allt.
              Men vad är det ni gör? Jo, ni vill att vi i lagstiftningen ska
              reglera, och det har jag väldigt svårt att begripa mig på. Ni
              vill i stort sett att vi ska fastslå storleken här i riksdagen.
            </seg>
            <seg n="d79e4df7">
              Vi som är för lagförslaget i betänkandet anser att det fungerar
              bra genom att parterna förhandlar med varandra och kommer överens
              om priser. Priserna har varit väldigt låga, och det är parterna
              som ska förhandla fram detta. Vi har alltså ett lite större förtroende
              för marknaden än vad ni verkar ha i den här frågan. Och, som i
              alla andra avsnitt, även kassettersättningen ska utvärderas. Vi
              kommer att följa utvecklingen här. Även vi kan också känna oss
              oroliga och undra om det verkligen är så, ska vi verkligen lita
              på dem, kommer det inte att bli för höga priser och kommer det
              inte att bli si och så. Därför ska det här utvärderas. Man kommer
              tillbaka med frågan, och det ska göras inom tre år, herr talman.
            </seg>
            <seg n="d5771927">
              Johan Linander och Centern som avstyrker hela propositionen tar
              som många andra upp frågan om att lagen kanske inte har varit
              tydlig och även detta att vi implementerar lagen så sent. Jag
              blir nästan matt. Vad är det som händer? Vi har en lagstiftningsprocess
              i Sverige som jag har påtalat i flera andra debatter. Jag berättade
              att jag har suttit med detta sedan 2002. Den promemoria som föreslog
              hur implementeringen skulle gå till i Sverige skickades ut på
              remiss, och det fick ta tid. Det kom in över 1 100 sidor med remissvar.
              De skulle bearbetas för att tas in i detta. Man skulle lyssna,
              ta till vara och följa utvecklingen. Vad är det ni önskar? Skulle
              vi ta bort hela remissförfarandet? Skulle vi klubba igenom lagen
              utan att lyssna på allmänhet, olika verksamheter och andra som
              vi brukar lyssna så starkt på när vi inför lagstiftning? Skulle
              vi ta bort hela den delen? Det är ju faktiskt en grundbult i vårt
              demokratiska system och en grundbult i hur vi bereder lagstiftning
              innan den kommer upp för beslut i riksdagen och framför allt innan
              regeringen lägger fram ett förslag till beslut.
            </seg>
            <seg n="e7954e79">
              Jag skulle förstås också önska att vi hade kunnat lösa det här
              snabbare, men när man kommer fram till att det har tagit tid och
              att det har varit väldigt komplicerat så kan man ju inte annat
              än att faktiskt vara väldigt nöjd med att det har fått ta den
              tiden för att bli så bra som möjligt. Men förslaget är trots allt
              trots allt arbete och trots förseningen något som vi nästan aldrig
              kan nöja oss med och säga: Okej, nu är vi klara med upphovsrätten
              nu kan vi gå över till någonting annat.
            </seg>
            <seg n="d28f07dc">
              Det är därför både propositionen och lagutskottets betänkande
              på flera punkter lyfter upp att det kommer att ske flera översyner
              av flera delpunkter. Det kommer att ske redaktionell översyn av
              hela lagen för att så långt som möjligt ta bort alla de delar
              som gör detta svåråtkomligt och svårläsligt. Till det, herr talman,
              får jag återkomma senare.
            </seg>
            <seg n="ecc27b0e">
              Jag vill yrka bifall till förslaget i propositionen och framför
              allt till förslaget i lagutskottets betänkande, som ju innehåller
              flera olika förstärkningar av texter och framför allt ändringar
              i lagtexten.
            </seg>
          </u>
          <note type="speaker" n="b3bce160">
            Anf. 43 HENRIK VON SYDOW (m) replik:
          </note>
          <u who="henrik_von_sydow_8da056" xml:id="i-de1c1b5c8f0d10f3-1" n="2dce0362">
            <seg n="bb4d67c1">
              Herr talman! Ju längre Tasso Stafilidis talade, desto mer uppenbart
              blev det att skillnaderna i reservationerna och skillnaderna i
              hur vi faktiskt ser på det här är tydliga.
            </seg>
            <seg n="8a649825">
              Det som Tasso Stafilidis talade med mest energi om var kassettersättningen,
              och där blev det väldigt tydligt just hur stora, orättvisa, kollektivistiska
              system är någonting som Vänsterpartiet fortfarande vurmar för.
              Trots de skärpningar av upphovsrätten och trots de förbud mot
              att bryta kopieringsskydd som man nu inför håller man fortfarande
              fast vid modellen att det ska vara stora kollektiva system. Man
              ser inte de exempel som finns i till exempel Storbritannien, Irland
              och Luxemburg, där man helt har avskaffat kassettersättningen
              för att gå mot individuella system med hög grad av träffsäkerhet.
              Den enskilda användaren betalar direkt till upphovsmännen.
            </seg>
            <seg n="9d0b6073">
              Det tycker jag är en utveckling som skulle vara den rimliga också
              i Sverige, men jag vill fråga Tasso Stafilidis om han delar åsikten
              om den inriktningen, nämligen att nivåerna på kassettersättningen
              ska nedåt och att vi ska ersätta de stora, kollektivistiska schablonsystemen
              som vi vet slår orättvist med en starkare upphovsrätt med en direkt
              koppling till det individuella nyttjandet av den enskilde upphovsmannens
              verk. Där går en ganska väsentlig konfliktlinje. Sedan finns det
              som sagt många fler. Som sagt: Ju mer Tasso Stafilidis talade,
              desto tydligare blev det att det finns starkt fog ännu starkare
              än tidigare för att reservera sig mot de skäl som de borgerliga
              partierna Moderaterna, Kristdemokraterna och Folkpartiet reserverat
              sig mot. Hur kan man prata om att vi har en teknikneutral lagstiftning
              samtidigt som man i samma andetag försvarar ett undantag för studentlitteratur?
            </seg>
          </u>
          <note type="speaker" n="cecbd089">
            Anf. 44 TASSO STAFILIDIS (v) replik:
          </note>
          <u who="tasso_stafilidis_76d4bc" xml:id="i-aaa0ad4fe7b75bf7-1" n="cef5505a">
            <seg n="a1abb2f2">
              Herr talman! Det gläder mig att Henrik von Sydow försöker vara
              finurlig här och ta upp saker som över huvud taget inte har framkommit
              i era motioner och framför allt inte återkommer i era reservationer.
            </seg>
            <seg n="a195691c">
              Jag kan faktiskt tala om att jag inte alls är främmande för att
              i framtiden förändra kassettersättningssystemet. Jag är inte alls
              för någon statisk lösning för hela framtiden. Det jag talar om
              är vad förslaget bygger på nu, vad vi har kommit fram till och
              en översyn av kassettersättningen som redan nu är fastlagd och,
              tror jag, också kan innefatta att man ser över de olika formerna
              och framför allt att man kan se över möjligheterna att utveckla.
              Jag vet i dag inte vilket system som är det allra bästa.
            </seg>
            <seg n="9ec26636">
              Men det är intressant att Henrik von Sydow ändå väljer att lyfta
              upp den här helt annorlunda synen på hur man löser frågan med
              ersättning till upphovsrättsinnehavarna. Jag hade varit ännu gladare
              om frågan hade kunnat komma upp när vi behandlade det här framför
              allt om frågan hade kunnat komma upp i samband med den enormt
              stora remissomgång som har varit med anledning av hela det här
              förslaget.
            </seg>
            <seg n="73409529">
              Jag kan också säga att när vi har pratat om kassettersättningen
              har vi från Vänsterpartiet varit väldigt oroliga för att man från
              Copyswede skulle kamma hem enorma summor med kassettersättning,
              vilket vi då skulle se som orimligt. Även med kassettersättningen
              handlar det om en balans mellan det allmännas intresse och upphovsrättsinnehavarnas
              rätt till ersättning. Där ska man över huvud taget inte överdriva
              om att det ska tas in hur mycket pengar som helst till vilka nivåer
              som helst.
            </seg>
          </u>
          <note type="speaker" n="65108035">
            Anf. 45 HENRIK VON SYDOW (m) replik:
          </note>
          <u who="henrik_von_sydow_8da056" xml:id="i-de1c1b5c8f0d10f3-2" n="2dce0362">
            <seg n="1befd53a">
              Herr talman! Jag tycker att Tasso Stafilidis ska läsa Moderaternas
              motion. Han kan också läsa Folkpartiets motion. Han kan också
              läsa Kristdemokraternas motion. Han kan också läsa något av de
              många remissvar som har kommit in på just precis det här temat.
            </seg>
            <seg n="dde87fb8">
              Det är bra att det blir en diskussion om det, just därför att
              det på flera sätt är en angelägen fråga vad gäller respekten för
              upphovsrätten och förtroendet för detta. Det gäller också hur
              det ska se ut med den svenska konkurrenskraften för dem som tillverkar
              dvd-skivor och dvd-apparater samt försäljning av dessa och cd-skivor
              i vårt land, just med tanke på att man tidigare hade tittat på
              internationella jämförelser hur ser det ut runtomkring oss, till
              exempel i Norge, Danmark, Finland, Storbritannien, Irland och
              Luxemburg? och dragit slutsatser av det. Det är en kritik som
              så att säga går in långt tidigare, nämligen att man inte har tittat
              närmare på och funderat mer på de remissvar som lyfter upp just
              precis detta. Det är en kritik mot lagförslaget, och Tasso Stafilidis
              har i allra högsta grad varit uppe i den process som nu förekommit.
            </seg>
            <seg n="ae02b7c9">
              Men jag är glad att Tasso Stafilidis öppnar för en riktning där
              man pekar ut att kassettersättningen ska gå nedåt och att man
              också kan tänka sig att till sist avskaffa den och öppna upp för
              individuella lösningar där ersättningen går direkt mellan nyttjaren
              och upphovsmannen. Det var faktiskt ett lite hoppfullt besked
              från Vänsterpartiet här i dag i debatten. Med tanke på den utredning
              som också ska göras om det här finns det anledning att ta fasta
              på just detta och gå vidare med det. Men det brådskar det gör
              det!
            </seg>
          </u>
          <note type="speaker" n="b02b38b1">
            Anf. 46 TASSO STAFILIDIS (v) replik:
          </note>
          <u who="tasso_stafilidis_76d4bc" xml:id="i-aaa0ad4fe7b75bf7-2" n="cef5505a">
            <seg n="b837a088">
              Herr talman! Jag tycker att det är bra med breda lösningar. Jag
              tycker att det vore spännande att ha en ännu bredare bas för det
              fortsatta arbetet med upphovsrättslagen.
            </seg>
            <seg n="90891a6d">
              Jag har nu åter snabbt ögnat igenom er reservation nr 6. Givetvis
              skulle den vara ännu tydligare om den hade haft med alla de innovativa
              förslag som Henrik von Sydow tar upp här i talarstolen, vilka
              jag inte alls ställer mig frågande till i dagsläget när det gäller
              hur vi ska utveckla kassettersättningen i framtiden. Det är en
              viktig fråga, och det är viktigt att vi får ett system som håller
              under väldigt lång tid. Framför allt behöver vi ett system som
              kan lösa frågan om att upphovsrättsinnehavarna ska få ersättning
              för det arbete som de utför genom ett system där människors tillgång
              och användande av upphovsrättsskyddat material ska stå i relation
              till den ersättning som upphovsrättsinnehavarna får.
            </seg>
            <seg n="87593fdd">
              Jag känner inte alls att vi är oense, utan jag konstaterar att
              ni faktiskt inte längre vill avskaffa kassettersättningen. Ni
              var ju faktiskt emot den 1999 när vi införde den. Vi får väl jobba
              vidare med frågan, Henrik von Sydow!
            </seg>
          </u>
          <note type="speaker" n="1c1b5f06">
            Anf. 47 MARTIN ANDREASSON (fp) replik:
          </note>
          <u who="martin_andreasson_f03825" xml:id="i-78fd7e23e59e2301-1" n="4b39c774">
            <seg n="0142d42f">
              Herr talman! Jag tycker att det är väldigt intressant att Tasso
              Stafilidis går till storms mot oppositionen för att vi har fräckheten
              att i olika reservationer redovisa vilka frågor som vi tycker
              att det är viktigt att man går vidare med i den fortsatta reformeringen
              av upphovsrättslagen. Det är som att Tasso Stafilidis på något
              sätt antyder att det skulle vara fel av oppositionspartier att
              i riksdagens dokument tydligt markera vilka frågor man tycker
              har förblivit olösta.
            </seg>
            <seg n="6e384960">
              För mig känns detta som ett märkligt resonemang. Vi kan titta
              på hur regeringen hanterat tidigare löften om utredningar och
              ta lite olika exempel på lagutskottets område. Vi kan till exempel
              ta frågan om att i en parlamentarisk utredning utreda lagstiftningen
              om äktenskap, eller vi kan ta det under flera år upprepade löftet
              om att man ska komma tillbaka och utreda det småföretagsfientliga
              system vi i dag har vad gäller resegaranti. Då kan man fråga sig
              om Tasso Stafilidis tycker att det på något sätt skulle vara ointressant
              om partierna skickade med lite önskemål om vad de tycker.
            </seg>
            <seg n="fb1b76ba">
              Vi tar upp några tydliga exempel som handlar om avtalslicenser,
              om bildkonstnärernas situation och om teknikneutralitet där vi
              tyvärr inte nått tillräckligt långt. Ett exempel är just reglerna
              om litterära verk. Nu kommer vi att ha olika regler beroende på
              om de återges i skriftlig form eller i ljudform.
            </seg>
            <seg n="6f7456fc">
              När det gäller kassettersättningen sägs i vår reservation ingenting
              om teknikneutralitet, utan problemet är att vi nu står inför ett
              system där kassettersättningen bygger på en beräkningsgrund som
              man nästan alltid kommer att behöva göra undantag från. Vi bygger
              upp ett system där undantagsregeln om något år kommer att bli
              huvudregel.
            </seg>
            <seg n="bd3c469b">
              Jag vill be Tasso Stafilidis att ytterligare kommentera detta
              och även kommentera vad han tror om regeringens fortsatta utredningar.
            </seg>
          </u>
          <note type="speaker" n="55f242db">
            Anf. 48 TASSO STAFILIDIS (v) replik:
          </note>
          <u who="tasso_stafilidis_76d4bc" xml:id="i-aaa0ad4fe7b75bf7-3" n="cef5505a">
            <seg n="9a973474">
              Herr talman! Jag tycker inte att det är särskilt fräckt av er
              att reservera er, och jag har inte heller uttalat mig om att det
              skulle vara så. Jag bara konstaterar hur era reservationer ser
              ut i förhållande till den text som majoriteten i utskottet ställt
              sig bakom och framför allt de svar som utskottet gett. Det gäller
              särskilt med tanke på att betänkandet talar om att flera av de
              delar som ni tar upp antingen i huvudsak eller helt och hållet
              blivit tillgodosedda. Det jag försökte lyfta fram var att jag
              trots allt känner att vi är ganska överens om det här lagförslaget
              och grunderna för det.
            </seg>
            <seg n="ff5ef639">
              Jag hade önskat att ni till exempel i fråga om teknikneutralitet
              hade kunnat peka på exakta ställen där lagstiftningen blir teknikneutral.
              Vi som läste motionerna när de kom in kunde konstatera att Folkpartiets
              första utkast till motion som lagutskottet fick sig till del innehöll
              skrivningar om att det skulle finnas en obalans mellan skriftlig
              och digital form av litterära verk, men det strök ni sedan bort
              eftersom det inte existerar.
            </seg>
            <seg n="7ac18605">
              Om det är så att vi i den nya lagstiftningen finner områden som
              kommer att ge en skevhet i teknikneutraliteten ska vi absolut
              påtala det och också se till att få det ändrat.
            </seg>
          </u>
          <note type="speaker" n="4bc20086">
            Anf. 49 MARTIN ANDREASSON (fp) replik:
          </note>
          <u who="martin_andreasson_f03825" xml:id="i-78fd7e23e59e2301-2" n="4b39c774">
            <seg n="be54292f">
              Herr talman! Tasso Stafilidis använde sitt inlägg till att kommentera
              förslag som inte finns med vare sig i motioner eller i betänkandet.
              När det gäller kassettersättningen pekar, som sagt, reservation
              nr 6 på riskerna med att dagens system blir onödigt byråkratiskt
              och inte kommer att kunna fungera på marknadsmässiga villkor,
              och att det borde kunna gå att hitta bättre sätt, vilket beskrivits
              i tidigare replikskiften.
            </seg>
            <seg n="0434402a">
              Beträffande litterära verk är det som Folkpartiet lyft fram just
              skillnaden mellan litterära verk i skriftlig form och i form av
              ljudinspelningar. Detta är Tasso Stafilidis väl medveten om. Jag
              är förvånad över att vi behöver använda repliktid till att klargöra
              det.
            </seg>
            <seg n="9ac4a67a">
              Frågan återstår: Är Vänsterpartiet berett att till exempel se
              över de frågor som vi tar upp om den rättsliga regleringen av
              avtalslicenser så att man undviker de monopoliserande tendenser
              som dagens system skapar, där mindre upphovsrättsorganisationer
              exempelvis inte har rätt att ingå i de rättighetsorganisationer
              som bevakar avtalslicenserna? Den borgerliga alliansen i lagutskottet
              har vid upprepade tillfällen pekat på problemen med dagens system
              när det gäller denna fråga. Vi har hittills inte sett minsta intresse
              från regeringen eller dess samarbetspartier för att göra någonting
              åt saken.
            </seg>
            <seg n="7cb55166">
              Ifall det är så att allt snart kommer att utredas vore det ganska
              intressant att få veta om något kommer att ske i denna fråga,
              exempelvis om Vänsterpartiet anser att det är önskvärt att man
              tittar på den.
            </seg>
          </u>
          <note type="speaker" n="015dc3b8">
            Anf. 50 TASSO STAFILIDIS (v) replik:
          </note>
          <u who="tasso_stafilidis_76d4bc" xml:id="i-aaa0ad4fe7b75bf7-4" n="cef5505a">
            <seg n="aa309299">
              Herr talman! Först kan vi väl konstatera att den borgerliga alliansen
              i den här frågan inte är så värst enig precis som vi, som varken
              kallar oss för allians eller pakt eller vad det nu kan vara, inte
              är överens med Miljöpartiet i just denna fråga.
            </seg>
            <seg n="d005dc41">
              Jag vill kommentera den oro Martin Andreasson uttryckte i sitt
              första inlägg vad gäller att regeringen inte skulle följa våra
              uppmaningar och att utlovade utredningar och översyner drar ut
              på tiden. Det är beklagligt att det varit så på flera punkter,
              men så länge vi i utskottet är eniga och så länge vi har sådana
              betänkanden som i det här fallet förutsätter jag givetvis att
              regeringen följer de uppmaningar som kommer från lagutskottet.
              I betänkandet påtalar utskottet vikten av dessa översyner och
              till och med stärker det yttrande som kulturutskottet gjort om
              att viss översyn ska ske på ett visst sätt, att det måste ske
              skyndsamt och att man ska ta in flera olika delar. Till exempel
              har man lyft fram bildkonstnärerna, och lagutskottet har tagit
              upp detta och sagt att man håller med kulturutskottet i den delen
              och vill att fler delar ska utredas.
            </seg>
            <seg n="df222bf7">
              Med tanke på den insyn jag har genom Vänsterpartiets samarbete
              med regeringen kan jag konstatera att ganska många frågor nu står
              på tur. Jag kan väl också konstatera jag har gjort det förut att
              om jag varit justitieminister och haft möjlighet att prioritera
              hade jag kanske gjort en lite annan prioritering än den som Justitiedepartementet
              valt att göra i de frågor som Martin Andreasson tidigare tog upp.
            </seg>
          </u>
          <note type="speaker" n="bee549ac">
            Anf. 51 JOHAN LINANDER (c) replik:
          </note>
          <u who="johan_linander_68e9c1" xml:id="i-3a72c683899e1498-3" n="9832f891">
            <seg n="5e38f4e8">
              Herr talman! Vi hade hoppats att justitieministern skulle vara
              närvarande, men Tasso Stafilidis kanske kan få spela justitieminister.
            </seg>
            <seg n="76fe142d">
              Nedladdning av musik från nätet har ökat intresset för musik
              och film. Det är nog svårt att säga emot. Det har medfört att
              människor lyssnar på mer musik, tar del av mer ny musik och ser
              filmer som de annars aldrig skulle ha sett. En enkel fråga till
              Tasso Stafilidis är om han tror att ett ökat intresse för musik
              och film leder till att människor kommer att spendera mindre pengar
              på musik och film.
            </seg>
            <seg n="62593a14">
              Sedan tänkte jag gå in på frågan om kopieringsspärrar. Ni föreslår
              nu att kopieringsspärr ska få ett rättsligt skydd, att det ska
              bli olagligt att kringgå kopieringsspärrarna för att kunna kopiera
              till exempel en cd-skiva till en mp 3-spelare. Samtidigt har det
              i en debattartikel sagts att kopieringsspärrar inte ska användas,
              och om skivbolagen använder dem för mycket kan ni tänka er att
              förbjuda kopieringsspärrar. Är det inte lite ologiskt att först
              tycka så bra om kopieringsspärrar att ni till och med vill ge
              dem ett rättsligt skydd och sedan säga att de inte ska användas
              och att ni kan tänka er att förbjuda dem?
            </seg>
            <seg n="86f876b6">
              Jag tänkte också ta upp skräckfilmsvarianten. Det var en man
              som skickade en fråga till Christer. Han försökte hyra filmen
              för köpa den gick inte. Så hittade han filmen på ett fildelningsnätverk,
              laddade ned den och kunde titta på den. I dag gjorde han väl inget
              olagligt, men med den nya lagen skulle han vara en brottsling.
              Då är frågan: Vilken skada har upphovsrättsinnehavaren lidit av
              detta? Eftersom upphovsrättsinnehavaren inte lidit skada med en
              enda krona undrar jag: Vilket skadestånd skulle det rimligtvis
              vara fråga om?
            </seg>
          </u>
          <note type="speaker" n="33911db7">
            Anf. 52 TASSO STAFILIDIS (v) replik:
          </note>
          <u who="tasso_stafilidis_76d4bc" xml:id="i-aaa0ad4fe7b75bf7-5" n="cef5505a">
            <seg n="8ddaf4a7">
              Herr talman! Jag konstaterade tidigare att skräckfilmsexperten
              här är Hillevi Larsson, men jag ska gå in på den frågan sedan.
              Först vill jag ta upp frågan om att ladda ned, se och ta del av
              musik och så vidare.
            </seg>
            <seg n="c681a75d">
              Det är olyckligt att framställa frågan som Johan Linander gör,
              för så kan man missuppfatta den. Både från kulturutskottet, lagutskottet
              och i propositionen är man i den här frågan tydlig om att det
              är fritt fram för alla att gå in på nätet och se på, lyssna på
              och ta del av både filmer, musik och texter, allt möjligt. Det
              är och kommer att fortsätta vara fritt att göra det. Det vi reagerar
              mot är att man sparar musiken på sin hårddisk eller bränner den
              på skivor. Då begår man en överträdelse.
            </seg>
            <seg n="8e03bf93">
              Reglerna handlar inte om att bara se filmer eller lyssna på musik.
              Många pappor och mammor har hört av sig och frågat om deras tonåringar
              blir kriminella om de lyssnar eller ser. Det blir de ju inte.
              Vi måste vara tydliga. Det är inte kriminellt, och den här lagen
              kriminaliserar inte att man går in och tittar och lyssnar. Ett
              brott blir det först om man begår en aktiv handling och sparar
              det.
            </seg>
          </u>
          <note type="speaker" n="e07677ba">
            Anf. 53 JOHAN LINANDER (c) replik:
          </note>
          <u who="johan_linander_68e9c1" xml:id="i-3a72c683899e1498-4" n="9832f891">
            <seg n="4d0507fc">
              Herr talman! Om man lyssnar på en låt så laddas den ned i arbetsminnet
              på datorn. Men det kanske är helt okej att ha den i arbetsminnet.
            </seg>
            <seg n="42ae6195">
              Jag antar att Tasso Stafilidis också hade tänkt säga något om
              skräckfilmshistorien, men jag får vänta på det till hans nästa
              inlägg.
            </seg>
            <seg n="d284a434">
              Jag vill också ställa en fråga om kassettersättningen, om Tasso
              Stafilidis hinner med att svara på den på sina två minuter. Varför
              är det rimligt att en dvd-inspelare med extern hårddisk inte drabbas
              av kassetersättning medan en dvd-inspelare med intern hårddisk
              kan drabbas av en avsevärd kassettersättning? I lagutskottet har
              vi fått se att det kan bli 1 700 kr. Kanske blir det inte så mycket,
              men det riskerar ändå att bli mycket höga siffror.
            </seg>
          </u>
          <note type="speaker" n="c7e0958f">
            Anf. 54 TASSO STAFILIDIS (v) replik:
          </note>
          <u who="tasso_stafilidis_76d4bc" xml:id="i-aaa0ad4fe7b75bf7-6" n="cef5505a">
            <seg n="f50251a1">
              Herr talman! Jag tycker att det här är en av de frågor som har
              missuppfattats mycket i debatten. Folk har trott att man inte
              får lov att se och så vidare. När man tittar på någonting på nätet
              skapas det ett tillfälligt exemplar på hårddisken. I 11 a § i
              propositionen kan man se att det är tillåtet. Den finns på s.380381
              i propositionen. Den tycker jag att Johan Linander ska läsa.
            </seg>
            <seg n="df00ecc3">
              Många har uppfattat att de inte skulle få gå in och ta del av
              allt det viktiga och ibland oviktiga material de vill. Den här
              lagen begränsar inte yttrandefriheten. Den här paragrafen är viktig
              för yttrandefrihetens skull, för allas möjlighet att ta del av
              material oavsett om det är upphovsrättsskyddat eller ej. Det handlar
              om tillfälliga kopior.
            </seg>
            <seg n="18217681">
              Så till frågan om kopieringsspärrar. Detta står tydligt i propositionen,
              och vi har förtydligat det i betänkandet. Vi har till och med
              förstärkt det så mycket att Johan Linanders borgerliga allianskamrater
              har valt att reservera sig för att de inte tyckte att vi skulle
              gå fram så hårt. Vi säger att vi kommer att följa utvecklingen
              på det här området. Om det skulle visa sig vilket skulle vara
              tvärtemot vad som är tendensen nu, för i musikbranschen är det
              i stort sett bara ett enda bolag kvar som använder sig av kopieringsspärrar
              att man använder olika sätt för att hindra människor att kopiera
              till sina mp 3-spelare eller att göra så att det krävs en viss
              speciell teknik för att kopiera från nätet, så vill vi lagstifta.
              Det talar vi om. Vi följer utvecklingen, och om den går åt alldeles
              fel håll kommer vi att lagstifta.
            </seg>
          </u>
          <note type="speaker" n="454e15d8">
            Anf. 55 JOHAN LÖFSTRAND (s):
          </note>
          <u who="johan_lofstrand_3e98d6" xml:id="i-326b600ddd052273-0" n="602e90ca" next="i-84c6a9d7f3441e80-0"/>
          <note n="18686bf7">
            Herr talman! Jag tänkte beröra några av de delar av propositionen
            som Hillevi inte hann med riktigt. Jag vill dock börja med att
            yrka bifall till utskottets förslag i lagutskottets betänkande
            nr 27 i dess helhet och avslag på samtliga reservationer.
          </note>
          <u who="johan_lofstrand_3e98d6" xml:id="i-84c6a9d7f3441e80-0" n="602e90ca" prev="i-326b600ddd052273-0">
            <seg n="cc545a78">
              Herr talman! Inledningsvis vill jag resonera lite kring Centerpartiets
              första reservation. Man har en reservation där man avstyrker hela
              propositionen. Det är lite besynnerligt, och jag tycker att det
              är lite tråkigt. I Centerpartiets motion skriver Johan Linander
              att förslaget på många punkter är bra. Han skriver också att det
              är av yttersta vikt att skyddet för upphovsmännens rättigheter
              upprätthålls. Även om han inte argumenterade särskilt mycket för
              detta här i talarstolen utan snarare såg på de problem som han
              menade att den nya lagstiftningen skulle medföra har han poängterat
              det, och jag hoppas att Centerpartiet har inställningen att det
              är viktigt att vi även i framtiden skyddar upphovsrättsinnehavaren
              på ett eller flera sätt.
            </seg>
            <seg n="98d64890">
              Det är sorgligt att vi har hamnat i ett läge där Centerpartiet
              och Miljöpartiet vill avslå hela propositionen. Jag tycker att
              vi när vi ser till vad som har kommit till uttryck här i debatten
              och vad som står i reservationerna kan se att skillnaderna mellan
              partierna inte är särskilt stora. Jag tycker att Centerpartiet
              nästan har varit lite oansvarigt, och det är tråkigt att man inte
              har kommit med konstruktiva förslag. Därför är jag glad över att
              Moderaterna, Kristdemokraterna och Folkpartiet har varit aktiva
              i processen med att få igenom det här lagförslaget, som är väldigt
              stort och viktigt. Vi har tillsammans resonerat om hur vi ska
              göra lagförslaget så bra som möjligt. Vi i majoriteten har på
              vissa punkter jämkat oss, där vi har funnit att de förslag som
              borgerligheten har kommit med har varit väldigt bra.
            </seg>
            <seg n="14eb42d9">
              Den upphovsrättslag som finns nu är från 1960-talet och är väldigt
              föråldrad. Den är krånglig redan som den är i dagsläget. Den nya
              propositionen innebär att vi uppdaterar den gamla upphovsrättslagen
              för att kunna matcha den tekniska utveckling som har ägt rum.
              Men självklart behöver, som många har sagt här i dag, mycket göras
              för att göra den tydligare. Därför har regeringen sagt att man
              nu ska göra en redaktionell ändring för att den ska bli mer lättförståelig
              och översiktlig.
            </seg>
            <seg n="8c39126a">
              Jag vill också poängtera att det är bra att vi från både Henrik
              von Sydow, Martin Andreasson och Yvonne Andersson har fått höra
              långa anföranden om hur viktigt det är med upphovsrätt i Sverige.
              I den mediala debatten har jag känt det som att socialdemokratin
              och Vänstern har stått ensamma och försvarat upphovsmännens framtida
              rättigheter, medan man från borgerligt håll har varit tyst eller
              mycket kritisk mot de förslag i propositionen som jag tycker ger
              upphovsrätten ett skydd.
            </seg>
            <seg n="cac9549f">
              Det är därför bra att det i den här debatten nu verkar finnas
              en enighet om att många förslag i propositionen är bra och om
              att upphovsrätten är något som vi i framtiden måste skydda. Precis
              som Henrik von Sydow sade kommer upphovsrätten att bli allt viktigare.
              Det blir inte ägandet av ting som är det viktigaste, utan ägandet
              av kunskap eller till exempel musikaliska verk kommer att vara
              minst lika viktigt.
            </seg>
            <seg n="19e5b6c6">
              Herr talman! En annan reservation som jag tänkte beröra är en
              reservation angående kopiering av litterära verk för privat bruk.
              Det är en av de frågor som vi har berört lite grann i debatten.
              Jag tänkte lyfta upp den ytterligare.
            </seg>
            <seg n="24e163d7">
              Här finns en restriktion. Det är i dagsläget inte möjligt att
              kopiera ett helt skriftligt litterärt verk. Det står väldigt tydligt
              i direktivet att det ska finnas en koppling mellan fri kopiering
              för privat bruk och rätten till kompensation.
            </seg>
            <seg n="c200dc62">
              I den mån kopiering för privat bruk medför annat än obetydligt
              förfång för rättighetsinnehavaren ska det finnas ersättningssystem.
              Regeringen har funnit att det finns problem på vissa områden.
              Det har här i debatten lyfts ett problem med att det till exempel
              kopieras väldigt mycket studentlitteratur.
            </seg>
            <seg n="d81590d2">
              Regeringen har funnit att det i frågan rörande kopiering av hela
              skriftliga litterära verk i dagsläget finns problem där upphovsrättsinnehavaren
              lider skada på ett eller annat sätt. Det är därför man har infört
              den här restriktionen.
            </seg>
            <seg n="164cd7e6">
              Ett argument som Martin Andreasson lyfte fram i sin motion är
              att det är ett exempel på studenternas pressade ekonomiska situation.
              Jag håller med Martin Andreasson om att studenternas pressade
              ekonomiska situation är ett stort problem. Men jag tror inte att
              lösningen på det problemet är att vi ska tillåta kopiering.
            </seg>
            <seg n="3f6b3671">
              Jag tror att kopieringen av studentlitteratur som förekommer
              på en del universitet snarare har motsatt effekt. Den leder till
              att vi får högre priser på studentlitteratur och på annan litteratur.
              Om en tredjedel av studenterna på ett universitet kopierar sin
              studentlitteratur kommer vi att ha en free rider group. Vi kommer
              att ha en grupp av konsumenter som kommer att leva på de andra
              konsumenterna. I slutänden är det någon som behöver betala produktionen
              av studentlitteraturen. Det kommer att bli de studenter som betalar
              för sin studentlitteratur. Jag ser det snarare som bra att det
              finns en restriktion.
            </seg>
            <seg n="800af1d0">
              Jag ser att min talartid är knapp, men jag ska försöka att beröra
              några ytterligare reservationer.
            </seg>
            <seg n="04898d05">
              Reservation 3 rör ungefär samma område. Det gäller också kopiering
              av hela litterära verk. Men det utgår från att det kan försvåra
              forskning eller att det kan vara svårt att få tag i gammal studentlitteratur.
              Självklart finns den problematiken. Men jag tror att det inte
              är så svårt att lösa. Det går att lösa antingen med avtal med
              upphovsrättsinnehavaren, med licensavtal som universitetet kan
              ha eller på annat sätt. Jag tror att man kan lösa de delarna praktiskt.
              Vi måste i framtiden se till att det skapas någon form av kompensation
              även för gammal kurslitteratur.
            </seg>
            <seg n="d2eaeed3">
              Herr talman! Jag ska slutligen gå in på frågan om kassettersättningen.
              Det är en fråga som också har diskuterats ganska mycket. Bland
              annat höjs röster om att det nya förslaget kommer att innebära
              höjningar. Man är också kritisk till att det inte finns något
              maxbelopp utan att beloppen kan bli hur stora som helst.
            </seg>
            <seg n="74278b44">
              Det som Tasso Stafilidis var inne på och som jag också är lite
              fundersam över är att vi från de borgerliga partierna i det här
              avseendet ser en förskjutning. Man tycker att det vore bättre
              om det finns lagstiftning som tydligt avgjorde hur höga ersättningarna
              skulle vara i stället för att låta parterna och marknaden på något
              sätt få avgöra detta.
            </seg>
            <seg n="4a43674e">
              Jag är helt övertygad om att marknaden har möjlighet att resonera
              sig fram till hur hög ersättningen ska vara. Det finns väldigt
              tydligt skrivet i dagsläget. Om en produkt används för privat
              bruk och man kan se att det kanske finns andra områden där den
              också används finns det möjlighet till jämkning och nedsättning
              av avgifterna redan i dag.
            </seg>
            <seg n="dd1fd173">
              Majoriteten i utskottet är helt övertygad om att vi i framtiden
              kommer att se ganska stora jämkningar mellan parterna när de resonerar
              om hur hög kassettersättningen ska vara i framtiden. Det vore
              väldigt olyckligt om man skulle ha kvar ett maxbelopp. Det är
              mycket bättre att man får resonera sig fram. Det är i dagsläget
              så stora skillnader mellan de olika produkterna på marknaden.
              Då kan det vara bra.
            </seg>
            <seg n="46033aaf">
              Vi ställer oss också positiva till att detta måste ses över.
              Jag tror inte att kassettersättningen kommer att vara för evigt.
              Men jag ser det i dagsläget som ett sätt att kunna ge upphovsrättsinnehavarna
              en del av den ersättning som de är berättigade till. Därför ser
              jag kassettersättningen som en viktig del.
            </seg>
            <seg n="b5ccb921">
              Jag slutar därmed mitt anförande. Jag har använt mycket mer än
              min anmälda talartid. Jag avslutar med att ytterligare en gång
              yrka bifall till utskottets förslag i sin helhet i lagutskottets
              betänkande nr 27 och avslag på samtliga reservationer.
            </seg>
          </u>
          <note type="speaker" n="282fef39">
            Anf. 56 JOHAN LINANDER (c) replik:
          </note>
          <u who="johan_linander_68e9c1" xml:id="i-3a72c683899e1498-5" n="9832f891">
            <seg n="ee99dbdc">
              Herr talman! Jag tror inte att Johan Löfstrand behöver oroa sig
              för Centerpartiet. Att vi skulle vara oansvariga för att vi inte
              tycker likadant som Socialdemokraterna är en något märklig syn
              på demokrati. Centerpartiet värnar om upphovsrätten. Men den måste
              vara anpassad till dagens verklighet. Vi kan inte lösa dagens
              problem med gårdagens lösningar.
            </seg>
            <seg n="9ddaa386">
              Jag kommer att upprepa några av de frågor som jag tidigare har
              ställt till Hillevi Larsson och även till Tasso Stafilidis. Eftersom
              jag inte har fått något svar tvingas jag att upprepa dem.
            </seg>
            <seg n="11aba40c">
              Hillevi Larsson tog tidigare ett exempel med en bokaffär som
              kopierade upp kurslitteratur och sålde. Ett annat exempel var
              personer som laddar ned musik i stora mängder och säljer. Båda
              dessa saker är olagliga redan i dag. Det vore intressant att få
              några exempel på saker som inte är olagliga i dag men som blir
              det med den nya lagen. Det skulle vara intressant att höra av
              Johan Löfstrand om det finns några sådana situationer som han
              tycker att polisen ska lägga resurser på att stävja.
            </seg>
            <seg n="cca17f32">
              Jag återkommer än en gång till skräckfilmen. Ni har hört historien.
              Den gick inte att hyra, den gick inte att köpa, och så hittade
              man den på nätet och laddade ned den och tittade på den. Då är
              frågan: Vilken skada har upphovsrättsinnehavaren lidit, och vilket
              skadestånd skulle vara rimligt i det fallet? Det tycker jag att
              Johan Löfstrand ska vara på.
            </seg>
          </u>
          <note type="speaker" n="b861709c">
            Anf. 57 JOHAN LÖFSTRAND (s) replik:
          </note>
          <u who="johan_lofstrand_3e98d6" xml:id="i-9c85d0d79f6c1504-0" n="602e90ca">
            <seg n="39635246">
              Herr talman! Den första frågan gällde huruvida min demokratisyn
              är att man måste tycka som Socialdemokraterna eller att man annars
              inte borde tycka någonting alls. Det jag menade var att det hade
              varit mycket mer konstruktivt om Centerpartiet i stället sagt
              sin mening i sin reservation eller varit delaktigt i hela arbetet
              med propositionen och sagt: På de här områdena är vi missnöjda,
              och på de här områdena skulle vi vilja ha en annan inriktning.
            </seg>
            <seg n="5c297623">
              Kristdemokraterna, Folkpartiet och Moderaterna har framfört sina
              åsikter. På vissa områden har vi jämkat oss från majoriteten för
              att vi har sett att det är viktigt att få en bred uppslutning
              om detta. Det hade varit oerhört mycket bättre om Centerpartiet
              i den här frågan hade gjort likadant. Man hade kunnat säga: I
              de här frågorna är vi oerhört kritiska, i stället för att föreslå
              ett avslag på hela propositionen när det uppenbarligen finns delar
              som det tycker är väldigt bra.
            </seg>
            <seg n="336df9f1">
              Sedan ska jag gå in på skräckfilmsexemplet. Det handlade om att
              filmen är möjlig att hitta eller inte. Självklart är det ett problem
              om marknaden inte har möjlighet att erbjuda den och det inte finns
              något utbud av den produkten. Då är det jättesvårt. Jag håller
              med om att det är jättestort dilemma.
            </seg>
            <seg n="7b27e583">
              I slutändan kommer det kanske att bli så att det inte finns någon
              möjlighet att få tag i det här. Där kan man kanske föra ett principiellt
              resonemang i framtiden om hur lång upphovsrättstiden ska vara.
              Det kan säkert finnas sådana resonemang som man kan föra. Det
              håller jag helt med om. Men när vi kommer in på den här delen
              med skadestånd menar jag att vi redan i dag har många exempel
              där upphovsrättsinnehavaren inte tar skada. Om jag till exempel
              går till en videobutik och hyr en dvd-film och sedan kopierar
              den och ger den till hundra av mina polare så kommer det ju inte,
              som också var uppe i det här exemplet med en rockkonsert, att
              påverka. De kommer ju att se filmen, och de hade kanske inte sett
              den annars. Så det kommer inte att påverka upphovsrättsinnehavaren.
              Men jag har uppenbarligen brutit mot en lag redan då.
            </seg>
          </u>
          <note type="speaker" n="664f7380">
            Anf. 58 JOHAN LINANDER (c) replik:
          </note>
          <u who="johan_linander_68e9c1" xml:id="i-3a72c683899e1498-6" n="9832f891">
            <seg n="2c838f92">
              Herr talman! Det är ett mycket intressant exempel som Johan Löfström
              tar upp här. Om jag kopierar en hyrd dvd-skiva och ger till hundra
              av mina kompisar begår jag ett upphovsrättligt brott eftersom
              det är jag som tillgängliggör en upphovsrättsligt skyddad skiva.
              Men mina hundra kompisar begår inget brott. Det är det som är
              skillnaden med den digitala tekniken. Det handlar inte bara om
              den som tillgängliggör för alla andra utan även om den som tar
              emot för att lyssna och se.
            </seg>
            <seg n="58fa2d73">
              Sedan måste jag komma in på det som också Tasso Stafilidis var
              inne på. Om du bara lyssnar på en låt som ligger på nätet, det
              vet jag att det står i propositionen, och gör en tillfällig kopia
              i arbetsminnet, så gör det inget. Sedan kan man ju fråga sig hur
              ofta man städar sitt arbetsminne, men det är en annan sak. Men
              vad är skillnaden för upphovsrättsinnehavaren i liden skada om
              jag bara lyssnar på låt över nätet eller om jag kopierar den till
              min dator och lyssnar på den en gång? Man kan också säga att många
              människor inte ens lyssnar på den musik som de laddar ned, för
              det har blivit en samlargrej av det. Vad är skillnaden för upphovsrättsinnehavaren?
              Det ska vara okej att någon bara går in och lyssnar på en låt.
              Men det ska inte vara okej att kopiera den för att kanske lyssna
              en gång.
            </seg>
          </u>
          <note type="speaker" n="2e33b119">
            Anf. 59 JOHAN LÖFSTRAND (s) replik:
          </note>
          <u who="johan_lofstrand_3e98d6" xml:id="i-9c85d0d79f6c1504-1" n="602e90ca">
            <seg n="663f02da">
              Herr talman! Jag tycker att skillnaden är väldigt stor. Om du
              går in och lyssnar på en låt, läser en text eller gör något annat
              är det fortfarande så att den som har lagt ut texten också har
              den och är ägare av den även om du kan gå in och se den eller
              lyssna på den. Om texten eller låten å andra sidan laddas ned
              till din dator kan du när du vill och under all framtid, från
              den tid då du laddar ned den, ha tillgång till texten, bilden
              eller låten. Du kan också sprida texten eller låten till väldigt
              många andra. Så jag ser det som en väldigt stor skillnad.
            </seg>
            <seg n="b1ab7d11">
              Det som jag tycker är det viktiga här, och det som egentligen
              är grunden i det här lagförslaget, är ju faktiskt att vi måste
              skapa annorlunda attityder. Självklart finns det väldigt många
              i dagsläget som har hamnat i en situation där man tycker att det
              är självklart att man ska få ladda ned gratis musik på nätet.
              Men för mig är det så att upphovsrättsinnehavaren faktiskt ska
              få del av det man har tillverkat eller spelat in.
            </seg>
            <seg n="bf92d63c">
              Då menar jag att det är viktigt att vi skapar en attityd i samhället
              som säger att det är lika lite okej att gå in och snatta i en
              affär som det är att ladda ned musik från nätet. Båda sakerna
              ska vara olagliga. Det handlar om att vi måste skapa en attityd
              i samhället präglad av att äganderätt är något väldigt viktigt.
              Oavsett om det rör sig om ett kylskåp, som vi diskuterade alldeles
              nyss, eller om det rör sig om en musiksnutt så är faktiskt äganderätten
              väldigt viktig för att det samhälle som vi lever i ska fungera.
            </seg>
          </u>
          <note type="speaker" n="afdb9afa">
            Anf. 60 HENRIK VON SYDOW (m) replik:
          </note>
          <u who="henrik_von_sydow_8da056" xml:id="i-de1c1b5c8f0d10f3-3" n="2dce0362">
            <seg n="c6d82e84">
              Herr talman! Jag tycker i och för sig att det är bra att Johan
              Löfstrand står i talarstolen och säger att det är viktig med upphovsrätten
              och med ett gott skydd. Det är förstås välkommet. Men det väcker
              en del frågor. Varför är den här propositionen så försenad? Den
              skulle ha varit implementerad för två och ett halvt år sedan.
              Varför har den svenska regeringen fått kritik av EG-domstolen
              i det här ärendet? Varför är justitieministern inte här och debatterar
              frågan om den är så viktig och prioriterad som Johan Löfstrand
              säger?
            </seg>
            <seg n="deedfef9">
              Om frågan är så viktig och prioriterad och om upphovsrätten ska
              värnas på det sätt som Johan Löfstrand nu argumenterar för undrar
              jag också när det kommer initiativ från justitieministern. Än
              en gång: Det är beklagligt att han inte är här. När kommer ett
              initiativ från justitieministern som handlar om att polisens möjligheter
              att bedriva den brottsutredande verksamheten, deras kunskap, deras
              specialisering, deras arbetssätt, får extra resurser just för
              att beivra upphovsrättsbrott, just för att få en ökad kompetens
              i fråga om brott mot immaterialrätten? När kommer ett sådant initiativ
              om frågan är så angelägen som Johan Löfstrand säger?
            </seg>
            <seg n="452ef632">
              Jag vill också snabbt passa på att be om en kommentar eftersom
              Tasso Stafilidis och Vänsterpartiet tidigare sade sig dela målet
              att plocka bort de stora, byråkratiska, kollektiva systemen vad
              gäller kassettersättningen och gå i en riktning där det blir mer
              av en individuell ersättning mellan nyttjaren och upphovsmännen.
              Stora korporativa system kring detta blir det mindre av.
            </seg>
          </u>
          <note type="speaker" n="5b5deceb">
            Anf. 61 JOHAN LÖFSTRAND (s) replik:
          </note>
          <u who="johan_lofstrand_3e98d6" xml:id="i-9c85d0d79f6c1504-2" n="602e90ca">
            <seg n="762ed738">
              Herr talman! Henrik von Sydow hade många frågor. Jag ska försöka
              hinna besvara dem. Återigen beklagar vi också att det här förslaget
              är försenat. Jag kan väl säga samma sak som jag sade från talarstolen,
              att den nuvarande upphovsrättslagstiftningen, den som vi har just
              nu, är från 1960-talet. Den är väldigt gammal och förlegad. Det
              vi gör nu är faktiskt att vi genomför en uppdatering för att på
              så sätt få in den tekniska utveckling som vi har sett har skapat
              ganska stora förändringar. Framför allt har den inneburit väldigt
              stora utmaningar i arbetet med hur upphovsrätten ska se ut i framtiden.
            </seg>
            <seg n="5dbbc63d">
              Det här arbetet har föregåtts av ett väldigt gediget remissarbete,
              som Tasso berörde tidigare. Det har gjort att vi faktiskt har
              haft en utdragen process. Som jag har sagt tidigare, och som Tasso
              också nämnde tidigare, är det så att vi i Sverige har en lagstiftningsprocess
              som kräver att man går igenom fler instanser än vad man gör på
              andra ställen. Jag ser det som positivt, för det är faktiskt väldigt
              viktigt ur ett demokratiperspektiv att såväl remissinstanser som
              lagråd och andra får möjlighet att ha synpunkter på de förslag
              som läggs fram. Sedan är det viktigt att vi nu också ser över
              den här lagstiftningen så att den blir förenklad och mer överskådlig
              inför framtiden. Det tycker jag är jätteviktigt.
            </seg>
            <seg n="0f03a2eb">
              Gällande kassettersättningen, om jag försöker hinna med den också,
              menar jag att kassettersättningen självklart inte är något som
              kommer att vara för evigt. Jag ser i dagsläget kassettersättningen
              som ett väl fungerande system, och jag tror att det är ett av
              de system som i dagsläget faktiskt inbringar pengar till de mindre
              konstnärer och upphovsmän som vi har i det här landet. Jag ser
              det som oerhört positivt att systemet verkar så.
            </seg>
          </u>
          <note type="speaker" n="263b55ea">
            Anf. 62 HENRIK VON SYDOW (m) replik:
          </note>
          <u who="henrik_von_sydow_8da056" xml:id="i-de1c1b5c8f0d10f3-4" n="2dce0362">
            <seg n="54932ff1">
              Herr talman! Jag vet inte om jag ska tolka Johans Löfstrands
              svar som att vi kommer att se mycket fler ärenden där Sverige
              får kritik från EG-domstolen, att Justitiedepartementet är under
              en sådan belastning att man har svårt att följa upp direktiven
              i tid. Jag hoppas att så inte är fallet. Jag hoppas att frågor
              som man just säger är så pass viktiga, så pass angelägna, har
              sådan stor betydelse för det skapande och det kreativa Sverige,
              verkligen prioriteras.
            </seg>
            <seg n="9c59e8ba">
              Sedan vill jag upprepa den fråga som Johan Löfstrand inte ger
              besked om. Det är just detta: När kommer ett initiativ från regeringen?
              Du företräder ju det regeringsbärande partiet här. När kommer
              ett tydligt initiativ där man tillsammans med Ekobrottsmyndigheten
              och Rikspolisstyrelsen ser över den brottsutredande verksamheten
              vad gäller bekämpningen av upphovsrättsliga brott och kunskapen
              och specialiseringen hos den svenska polisen för att bekämpa brott
              inom det immaterialrättsliga fältet? Jag vore tacksam för ett
              klart besked där.
            </seg>
          </u>
          <note type="speaker" n="2a2ce8e5">
            Anf. 63 JOHAN LÖFSTRAND (s) replik:
          </note>
          <u who="johan_lofstrand_3e98d6" xml:id="i-9c85d0d79f6c1504-3" n="602e90ca">
            <seg n="9a12d59d">
              Herr talman! Som jag sade är det här ett arbete som vi har hållit
              på med under väldigt lång tid. Det har tagit väldigt lång tid
              på grund av att vi har tagit in oerhört många remissynpunkter
              från olika håll. De här remissynpunkterna har vi sedan försökt
              inarbeta. Som jag sade ytterligare en gång i mitt tidigare anförande
              är det ju så att vi i Sverige har flera led i vår lagstiftningsprocess.
              Jag ser det som positivt. Om Henrik von Sydow har en annan uppfattning
              får det stå för honom. För mig är det positivt att vi har långa
              remisstider, att vi har ett system som gör att olika intresseorganisationer
              och andra får möjlighet att ge synpunkter på de kommande lagförslagen.
              Då tar det ibland lite längre tid.
            </seg>
            <seg n="7cd24bb7">
              Sedan ska man vara medveten om att det här är ett väldigt tekniskt
              och komplicerat förslag, och det gör att jag är helt övertygad
              om att man på Justitiedepartementet har gjort sitt yttersta för
              att hinna med och få med så mycket som möjligt. Men jag är också
              helt övertygad om att det har varit väldigt svårt att samtidigt
              hinna med en redaktionell översyn och ett förenklingsarbete. Det
              har man lyckats med i till exempel den nya aktiebolagslagen, som
              kommer om någon månad och som vi ska debattera då. Där har man
              lyckats väldigt bra med att skapa en förenkling och en översiktlighet.
              I det här fallet har man inte hunnit med det, därför att det var
              viktigare att implementera direktivet så att vi inte skulle få
              ytterligare kritik från EU.
            </seg>
            <seg n="6bfa0444">
              Jag håller med Henrik von Sydow om att de här frågorna framöver
              kommer att bli oerhört viktiga. Henrik von Sydow nämnde det i
              sitt anförande, och jag nämnde det kort i mitt anförande, att
              immateriella värden i framtiden kommer att bli minst lika viktiga
              som ägandet av andra saker. Jag hoppas och tror att man kommer
              att prioritera de här områdena alltmer inför framtiden.
            </seg>
          </u>
          <note type="speaker" n="03b4ffbf">
            Anf. 64 MARTIN ANDREASSON (fp) replik:
          </note>
          <u who="martin_andreasson_f03825" xml:id="i-78fd7e23e59e2301-3" n="4b39c774">
            <seg n="ad9ead5b">
              Herr talman! Johan Löfstrand förklarar den stora förseningen
              av denna proposition med att frågan har så stor politisk betydelse.
              På den punkten är vi överens: Detta är en av de viktigaste förändringarna
              på immaterialrättens område på mycket länge.
            </seg>
            <seg n="7c71a27a">
              Men, herr talman, det är inte direkt första gången som en proposition
              från Justitiedepartementet som landar i lagutskottet är gravt
              försenad när det gäller Sveriges genomförande av EG-direktiv.
              Tvärtom är det under den här mandatperioden snarare regel än undantag
              att Sverige inte lyckas genomföra EG-direktiven på lagutskottets
              område i tid därför att departementets beredning av frågorna är
              sådan att frågan inte ens kan hamna på riksdagens bord förrän
              genomförandetiden har gått ut.
            </seg>
            <seg n="ff385cbe">
              Jag skulle vilja be Johan Löfstrand att i sin svarsreplik reflektera
              kring detta, för det är ett fenomen som vi inte bara ser när det
              gäller den här propositionen.
            </seg>
            <seg n="8491ee2c">
              Vidare, herr talman, skulle jag vilja be Johan Löfstrand att
              något utveckla hur Socialdemokraterna har resonerat när det gäller
              kassettersättningen. Man skapar ju ett system där den undantagsregel
              som ska ge nedsättning i de fall då kassettersättningen skulle
              bli orimligt hög kommer att behöva tillämpas så gott som alltid
              speciellt som vi vet att den tekniska utvecklingen fortsätter
              i en revolutionerande takt. Det ska vi vara mycket glada över.
              Det gör att de nya lagringsmedlen kommer att få mångdubbelt större
              kapacitet jämfört med dem som vi har i dag.
            </seg>
          </u>
          <note type="speaker" n="25f38189">
            Anf. 65 JOHAN LÖFSTRAND (s) replik:
          </note>
          <u who="johan_lofstrand_3e98d6" xml:id="i-9c85d0d79f6c1504-4" n="602e90ca">
            <seg n="c23a47d4">
              Herr talman! När det gäller förseningarna vill jag återigen upprepa
              det jag sade. Vi har i Sverige flera instanser som ett lagstiftningsärende
              går igenom, för att på så sätt skapa en bredd och på så sätt göra
              det väl förankrat. Det har i vissa fall jag håller med Martin
              Andreasson gjort att en del förslag har blivit försenade.
            </seg>
            <seg n="d90b1425">
              Jag ser att det viktigaste är att de här förslagen i mångt och
              mycket blir bra. Det ser jag som en viktig punkt. Vi måste hela
              tiden se också till kvaliteten när vi gör de här åtagandena.
            </seg>
            <seg n="f9dc9249">
              Man ska vara medveten om att borgerligheten i många av sina reservationer
              och motioner gång på gång på gång kräver och vill ha olika typer
              av utredningar. En del av dessa utredningar blir också av, vilket
              gör att Justitiedepartementet får ännu större arbetsuppgifter
              och får ännu mer att göra. Det gör att prioriteringsarbetet blir
              ännu svårare.
            </seg>
            <seg n="0fb5bc23">
              I så fall måste ni på den borgerliga kanten när ni skriver era
              reservationer och motionstexter också ta ett ansvar för att man
              i framtiden gör en prioritering av vilka ärenden som är de viktigaste
              att utreda.
            </seg>
            <seg n="d21c215f">
              Det som är ett problem är att vi i dagsläget har ganska många
              utredningsuppdrag som ligger på Justitiedepartementet och på andra
              departement. Med en borgerlig regering tror jag att trycket på
              Regeringskansliet skulle bli ännu starkare, då man vill ge Regeringskansliet
              mindre pengar. Så är det åtminstone i en del av de förslag som
              jag har sett.
            </seg>
            <seg n="628f9e92">
              Då är min fråga: Hur ska man klara av det, om man ska ge mindre
              pengar och samtidigt kräver att oerhört många fler saker än i
              dag ska utredas?
            </seg>
          </u>
          <note type="speaker" n="3a9efa12">
            Anf. 66 MARTIN ANDREASSON (fp) replik:
          </note>
          <u who="martin_andreasson_f03825" xml:id="i-78fd7e23e59e2301-4" n="4b39c774">
            <seg n="c0ce7dc3">
              Herr talman! Först och främst hoppas jag att Johan Löfstrand
              i sitt nästa inlägg får tid att komma tillbaka till kassettersättningen,
              eftersom han använde hela sin replik åt att bara tala om hur synd
              det är om regeringen som får en massa förslag och synpunkter från
              den borgerliga oppositionen på viktiga frågor som borde utredas.
              Det är ett totalt ovidkommande argument.
            </seg>
            <seg n="efd91da6">
              Vad det handlar om är att riksdagen inte ens har möjlighet att
              när frågorna landar på vårt bord medverka till att förslagen genomförs
              i tid. Det här är en fråga som har blivit ovanligt försenad. Men
              det är ett systematiskt fenomen, som återkommer på punkt efter
              punkt i de propositioner som landar på riksdagens bord. De är
              redan försenade när de landar hos oss.
            </seg>
            <seg n="a08f1e96">
              Jag skulle ha velat be Johan Löfstrand ge något exempel på att
              Folkpartiet har begärt att direktiven ska försenas ytterligare
              när det gäller genomförandet i svensk rätt därför att vi vill
              att man helt plötsligt ska kasta in helt nya frågor som ska utredas.
              Jag hade velat begära det, men Johan Löfstrand kommer inte att
              kunna hitta något sådant exempel om han tittar på de frågor som
              vi under denna mandatperiod har haft att ta ställning till på
              lagutskottets område.
            </seg>
            <seg n="5e9d8e32">
              Vi är missnöjda med till exempel det redaktionella utseendet
              på den här lagstiftningen. Den har brister. Samtidigt innehåller
              den viktiga saker som stärker upphovsmännens skydd i den digitala
              miljön, och därför är vi trots bristerna beredda att medverka
              till ett genomförande av direktivet. Men vi pekar samtidigt på
              ett antal frågor som har förblivit olösta. På samma sätt är det
              på andra områden. Johan Löfstrand måste gå tillbaka och titta
              på hur arbetsordningen ser ut i departementet.
            </seg>
          </u>
          <note type="speaker" n="62315ba8">
            Anf. 67 JOHAN LÖFSTRAND (s) replik:
          </note>
          <u who="johan_lofstrand_3e98d6" xml:id="i-9c85d0d79f6c1504-5" n="602e90ca">
            <seg n="d3c47e24">
              Herr talman! Precis som jag sade i mitt anförande är vi också
              medvetna om att det behöver göras förändringar i utseendet på
              propositionen och i lagstiftningsarbetet överlag när det gäller
              upphovsrätten. Det måste ske ett visst förenklingsarbete, och
              det måste ske förtydliganden så att lagstiftningen i framtiden
              blir mer lättförståelig och mer lättläst. Jag håller med om det.
              Det står väldigt tydligt i propositionen att regeringen på flera
              punkter kommer att återkomma med olika typer av förslag där man
              ska se över olika delar.
            </seg>
            <seg n="95949f81">
              Om jag går in på frågan om kassettersättningen, menar vi från
              socialdemokratin att i dagsläget är kassettersättningen den bästa
              vägen. I dagsläget ser vi att kassettersättningen är det verktyg
              vi har för att kunna inbringa en del pengar till de upphovsrättsinnehavare
              som behöver pengar för att kunna köpa mat och betala hyran, precis
              som alla andra som utför ett arbete. Då ser vi att det här är
              ett sätt att göra det.
            </seg>
            <seg n="ad8ff135">
              Precis som jag sade i mitt anförande kan det självfallet bli
              så att vi i framtiden kommer att få hitta andra vägar. Det är
              mycket möjligt att det blir så.
            </seg>
            <seg n="97a1cb24">
              När det gäller regeln om nedsättning är det helt klart så att
              parterna är bra mycket mer kompetenta att avgöra hur höga de här
              nivåerna ska vara på olika produkter, om det är en cd-skiva eller
              en inspelningsbar dvd. Jag tror att parterna är bra mycket bättre
              på att avgöra det än vad lagstiftaren är, och framför allt vad
              lagstiftaren kommer att vara när den här produkten är tre år gammal.
              Självklart tror jag på jämkningsregeln och att parterna kommer
              att lösa det här problemet.
            </seg>
            <seg n="f1df2c3f">
              Vi har i propositionen och från majoritetens sida sagt att vi
              ska se över kassettersättningen. Inom tre år ska vi se över kassettersättningen.
              Så jag tror att det kommer att finnas nya förslag på bordet inom
              åtminstone ett par års tid.
            </seg>
          </u>
          <note type="speaker" n="ba4261e2">
            Anf. 68 YVONNE ANDERSSON (kd) replik:
          </note>
          <u who="yvonne_andersson_b37e40" xml:id="i-c68d5b2dd064b790-3" n="1d773d00">
            <seg n="1e880103">
              Herr talman! Hela den här debatten handlar egentligen om att
              hitta balansen mellan konsumenten och den som har upphovsrätten.
              Det är den balansen vi söker hitta i det här. Johan Löfstrand
              sade inledningsvis i sitt anförande att han inte ser några större
              skillnader. Men det gör jag. Det är skillnader mellan de reservationer
              som vi har skrivit och har på det här och det som regeringen går
              fram med i förslagen. Ni går längre. Vi vill inte gå så långt
              när det gäller vissa väsentliga delar. En av de delarna är just
              den lovliga förlagan. Om jag går in på ett varuhus och ska handla
              en pryl i en affär där vill jag inte först behöva ta reda på om
              den prylen är importerad på ett korrekt och lagligt sätt. Det
              måste man utgå från. Det måste kunna finnas en varudeklaration
              av något slag. Det är vad vi lyfter fram i den reservationen.
              Ingen ska ens behöva bli misstänkliggjord för att göra något olovligt
              eller olagligt, utan det ska framgå. Därför uppmärksammar vi på
              att branscherna ska ta sitt ansvar för produkten för att säkra
              den unga konsumentens situation.
            </seg>
            <seg n="ee097617">
              När det gäller kurslitteratur av olika slag vill vi inte utsätta
              tredje part, konsumenten, för att hamna i en situation där det
              inte är möjligt att få fram det för att klara just den kursen
              och den situationen. Det finns andra liknande exempel.
            </seg>
            <seg n="44606289">
              Kassettersättningen är en annan sak. Jag begriper inte att en
              ersättning som kom till för att kompensera privatkopiering faktiskt
              ska höjas när vi inskränker privatkopieringen på ett tydligt sätt.
              Vi måste ha principiellt logiska lagförslag. Då vill jag fråga
              om kassettersättningen.
            </seg>
          </u>
          <note type="speaker" n="5146456d">
            Anf. 69 JOHAN LÖFSTRAND (s) replik:
          </note>
          <u who="johan_lofstrand_3e98d6" xml:id="i-9c85d0d79f6c1504-6" n="602e90ca">
            <seg n="afd45f62">
              Herr talman! På den första punkten som gäller krav på lovlig
              förlaga måste det självklart vara så att man aldrig ska kunna
              åka fast eller bli anklagad för ett brott om man har gjort det
              i god tro eller för att man har haft problem. Det är väl det problem
              som vi i samhället kommer att ställas inför i framtiden i och
              med Internet. Vi har ett Internet där det i stort sett är ganska
              fria tyglar. Jag är helt övertygad om att det i vissa länder i
              världen i dagsläget är ganska svårt att veta när du går in i en
              butik och köper en cd-skiva huruvida den är privatkopierad eller
              om det är en riktig cd-skiva. Jag tror att det finns länder i
              världen där det problemet finns, och jag tror att man där som
              konsument måste ta sitt ansvar att faktiskt gå och köpa skivan
              när den kanske kostar 7080 kr i butiken medan du runt hörnet på
              affären kan köpa skivan för 5:50. Då konstaterar man som konsument
              att den billiga skivan säkert är en privatkopia. Så fungerar det
              i vissa länder. Jag tror att åtminstone under ett antal år framöver
              kommer Internet att lida av samma fenomen. Internet är en ganska
              brokig skara av olika webbsajter, mer eller mindre seriösa. Jag
              tror att vi i framtiden också som konsumenter måste ställa lite
              krav på dem som går in och handlar där. Det tror jag faktiskt
              är viktigt.
            </seg>
            <seg n="829f6273">
              Det ska självklart aldrig vara så att man som enskild ska kunna
              åka dit för ett brott som till exempel nedladdning om man har
              handlat i god tro eller inte visste att man begick en olaglig
              handling.
            </seg>
          </u>
          <note type="speaker" n="81a57f10">
            Anf. 70 YVONNE ANDERSSON (kd) replik:
          </note>
          <u who="yvonne_andersson_b37e40" xml:id="i-c68d5b2dd064b790-4" n="1d773d00">
            <seg n="3c6df7b9">
              Herr talman! Johan Löfstrand nämner Internet. Många unga människor
              menar att de har investerat i Internet just för att ha tillgång
              till detta utbud. De har inte ens reflekterat över att det är
              olagligt. Då menar jag att vi också måste fundera på vad det är
              som saluförs och marknadsförs. Jo, Internet. Då har du den här
              möjligheten. Du investerar, och sedan lagstiftar vi emot. Vi riskerar
              att hamna i en situation där unga människor kan känna sig misstänkliggjorda
              och kanske ska vara det också enligt lagförslaget. Det vi kräver
              är: Ge en varudeklaration! Visst kan man lösa vad som är en laglig
              förlaga så att det är tydligt och klart.
            </seg>
            <seg n="794d19bd">
              Dessutom är det ju knepigt att det inte finns några som helst
              pengar för polis eller åklagarsystem för att lagföra den eventuella
              brottslighet som kan uppkomma när det gäller upphovsrättslagen.
              Eftersom man har tänkt på den i så pass lång tid som Johan Löfstrand
              säger här borde man kanske också ha tänkt på att den delen skulle
              tillfredsställas för att det här skulle bli en skarp och viktig
              lag som faktiskt upprätthåller balansen mellan den som har upphovsrätten
              och den som är konsument. Det är det som vi efterfrågar i reservationer
              och annat. Jag hoppas innerligt att detta finns med i den översyn
              som sedan ska göras, vad jag förstår, omkring den här lagen. Men
              det kvarstår: Hur tänker ni hantera att den blir skarp och att
              ingen människa i detta land ska misstänkliggöras för brott utan
              att vara medveten om att man har gjort något fel?
            </seg>
          </u>
          <note type="speaker" n="c77de975">
            Anf. 71 JOHAN LÖFSTRAND (s) replik:
          </note>
          <u who="johan_lofstrand_3e98d6" xml:id="i-9c85d0d79f6c1504-7" n="602e90ca">
            <seg n="ada3e7c7">
              Herr talman! Det som är det viktigaste tror jag är att vi får
              ett samtal och en debatt i samhället om de attityder som ska vara
              rådande. De attityder som jag tycker ska vara rådande är att äganderätten
              är en väldigt viktig princip och någonting som vi faktiskt ska
              stå upp för. Då måste det vara äganderätten oavsett om det handlar
              om ett kylskåp nu börjar det blir lite tradigt, jag har använt
              det exemplet några gånger eller om det rör sig om en musikvideo
              eller ett musikstycke. Jag tror att man i förlängningen måste
              ta ett samtal. Jag tror att det immaterialrättsliga området kommer
              att bli viktigare i framtiden. Jag tror att upphovsrätten också
              kommer att bli viktigare i framtiden då de här frågorna och det
              ägandet kommer att bli allt viktigare. Vi måste ta ett samtal
              om vad ägande är, och det är det som måste vara den vägledande
              attityden.
            </seg>
            <seg n="0fb3b8a9">
              Man ska självklart inte kunna åka dit. Vi har sagt att det ska
              krävas grov oaktsamhet för att man ska kunna bli ansvarig för
              ett brott. Vi har försökt tydliggöra att det ska vara väldigt
              svårt att sätta fast Lisa 15 år som råkar ladda ned en låt. Det
              är inte de som är gruppen som vi vill sätta åt utan de som har
              kommersiella intressen i detta.
            </seg>
            <seg n="4fb3b95a">
              Attityden är det som vi måste resonera om. Det var det som var
              så skönt när Henrik von Sydow, Martin Andreasson och Yvonne Andersson
              i sina anföranden tryckte på hur viktig upphovsrätten är i framtiden.
              Jag hoppas att vi i framtiden kan driva de här frågorna tillsammans.
            </seg>
            <seg n="78598b9e">
              Jag vill säga något kort om studentlitteraturen. Jag menar att
              det också är ett ägande. Självklart måste man som konsument kunna
              ha tillgång till vissa typer av de här böckerna som kanske har
              gått ur tryck. Men jag är helt övertygad om att man kan hitta
              sätt så att man genom licensavtal eller med andra avtal kan få
              möjlighet att kopiera de här böckerna. Jag tror inte att det är
              en omöjlighet.
            </seg>
          </u>
          <note type="speaker" n="529caefa">
            Anf. 72 EVA ARVIDSSON (s):
          </note>
          <u who="eva_arvidsson_b07675" xml:id="i-64080095bde9afdc-0" n="b90fc160">
            <seg n="4d11ffc6">
              Herr talman! Det är en diger lunta och en komplicerad materia
              vi har fått leva med en tid nu, Upphovsrätten i informationssamhället
              . Det finns ett stort allmänt intresse för de frågor vi har att
              diskutera. Det torde stå utom allt tvivel.
            </seg>
            <seg n="14c19c41">
              Som ledamot i kulturutskottet ser jag positivt på regeringens
              proposition. Det är inte för att jag ser den som en slutpunkt,
              men de tydliggöranden som nu görs är nödvändiga och bra steg framåt.
              I kulturutskottets yttrande över propositionen pekar vi också
              på ett antal utvecklingsområden. Det finns en bred samsyn om att
              översynen av upphovsrätten ska fortsätta även efter att denna
              proposition har antagits.
            </seg>
            <seg n="25c2bdcd">
              Varför har vi en upphovsrätt? Som kulturpolitiker tycker jag
              att svaret på den frågan ibland är så uppenbart att det inte behöver
              upprepas. Det tror jag dock är en allvarlig felsyn. Inte minst
              den senaste tidens debatt visar med all önskvärd tydlighet att
              det på intet sätt är en självklarhet för alla vilken betydelse
              en stark upphovsrättslagstiftning har för alla former av kulturutövare
              och i förlängningen så gott som all kulturutövning.
            </seg>
            <seg n="464c59e8">
              Utskottet betonar också att en hög skyddsnivå har en positiv
              påverkan på kulturlivet men också på tillväxten, näringslivet
              och sysselsättningen. Den gynnar med andra ord samhället i stort.
            </seg>
            <seg n="25d2f8d4">
              En upphovsrättslig lagstiftning är det juridiska uttrycket för
              erkännande av kulturarbetares verk. Vi säger att den som skriver
              en roman, målar en tavla eller tar ett fotografi äger rätten att
              själv avgöra hur detta verk ska kunna användas och rätten att
              också erhålla en rimlig ersättning från dem som tar del av det.
            </seg>
            <seg n="aed3b68c">
              Upphovsrätten är alltså inte bara en fråga om juridik, utan också
              en fråga om moral. De som av olika skäl ifrågasätter en stark
              upphovsrättslig lagstiftning ifrågasätter också kulturarbetarnas
              moraliska rätt att själva bestämma över sina verk och få betalt
              för sitt arbete.
            </seg>
            <seg n="2e381daa">
              Jag vill här understryka en fundamentalt viktig sak. En upphovsrättslig
              lagstiftning handlar inte om att förbjuda eller hindra spridningen
              av ett visst verk. Det handlar om att slå fast att det är upphovsmannen
              som äger rätten att avgöra hur ett verk ska spridas och under
              vilka villkor. Detta har väl varit den allvarligaste missuppfattningen
              i denna debatt. Det har av vissa exempelvis uppfattats som att
              en stärkt upphovsrätt innebär ett förbud mot spridande av exempelvis
              musik via Internet. Så är det ju inte.
            </seg>
            <seg n="0669a850">
              Den artist som vill lägga ut sina verk på Internet för gratis
              nedladdning kommer även i framtiden att ha alla möjligheter i
              världen att göra det. Vad upphovsrätten slår fast är att det är
              upphovsmannen som äger rätten att i sådana fall bestämma detta.
              Vad vi säger är att det blir olagligt att mot upphovsmannens vilja
              och utan att betala ersättning ladda ned exempelvis en film eller
              ett musikstycke. Det är det debatten handlar om.
            </seg>
            <seg n="f612c693">
              Herr talman! I kulturutskottets yttrande har vi pekat på några
              områden som bör belysas särskilt i den framtida översynen av den
              upphovsrättsliga lagstiftningen. Jag upplever också att vi har
              fått stort gehör för våra synpunkter, både från regeringen och
              i lagutskottets betänkande. Jag kan konstatera att på flera områden
              där vi vill gå längre, har steg ändå tagits i rätt riktning. Jag
              tänker då främst på bildkonstnärerna.
            </seg>
            <seg n="1a5c9e04">
              Med det föreliggande lagförslaget blir situationen bättre än
              tidigare vad gäller just bildkonstnärernas upphovsrättsliga skydd.
              Den kan bli ännu bättre efter översynen, hoppas jag. Jag tycker
              att det är bra. Som kulturutskottet skriver i sitt yttrande: Det
              finns naturligtvis inga skäl till att bildkonstnärerna ska ha
              ett svagare upphovsrättsligt skydd än andra upphovsmän.
            </seg>
            <seg n="94a027c2">
              Vissa säger att förslaget alltför ensidigt fokuserar på upphovsmännens
              rättigheter utan hänsyn till allmänhetens behov av fri informationsspridning,
              andra att upphovsmännens skydd fortfarande är alltför bristfälligt.
            </seg>
            <seg n="05af2d74">
              En upphovsrättslig lagstiftning är alltid något av en balansakt,
              som Yvonne Andersson också sade. Olika intressen står med nödvändighet
              mot varandra. Vår roll i den här kammaren är också att se till
              allmänintresset och försöka göra den bästa möjliga avvägningen.
            </seg>
            <seg n="dac43d0a">
              Jag har stor respekt för att det också måste finnas undantag.
              Funktionshindrades rätt att ta del av olika verk är ett exempel
              på ett sådant undantag.
            </seg>
            <seg n="77a6e1a6">
              Med respekt för upphovsmännen och de avvägningar som måste göras,
              tycker jag att vi i denna digra lunta lyckats landa väldigt rätt.
              Vi får en starkare och modernare upphovsrätt med de förslag som
              ligger. Det är bra. Sedan är detta inte någon slutprodukt, utan
              vi kommer att få all anledning att framöver återkomma till de
              frågor som här har berörts. Men jag tycker att vi kan vara ganska
              nöjda i dag.
            </seg>
          </u>
          <note n="ccb70e5e">
            Jag yrkar därmed bifall till förslaget i lagutskottets betänkande.
          </note>
          <note type="speaker" n="390ebe18">
            Anf. 73 GUSTAV FRIDOLIN (mp):
          </note>
          <u who="gustav_fridolin_76f0ba" xml:id="i-c0f981d802bf20d2-0" n="c9152f56">
            <seg n="94e17cbe">
              Herr talman! Vi i Miljöpartiet de gröna tror på en stark upphovsrättslagstiftning,
              en upphovsrättslagstiftning som skyddar den lille konstnären,
              regissören eller på annat sätt kulturskaparen från att utnyttjas
              eller inte tjäna pengar på sitt verk.
            </seg>
            <seg n="6b1c4722">
              Vi tycker att det är viktigt att kulturskapare ska kunna försörja
              sig på sitt yrke. En grund för det är en stark och fungerande
              upphovsrättslagstiftning. Vi tror också på en bra lagstiftning
              som blir allmänt accepterad och garanterar konsumenten möjligheten
              att ta del av det sköna i samhället av kultur, filmer, musik,
              skrifter och målningar.
            </seg>
            <seg n="6f12d9d4">
              Vi tror däremot inte att detta kan uppnås genom att man stiftar
              lagar som vi alla från början ser inte kommer att följas, att
              man driver igenom lagförslag som uppfattas som en provokation
              av stora delar i samhället och att man hamnar i en situation där
              ministrar känner sig nödgade att gå ut och säga att dem vi nu
              gör till brottslingar ska vi inte jaga när lagen är införd. Vi
              tror att vi hamnar lite fel då.
            </seg>
            <seg n="1e2463e4">
              Miljöpartiet har sagt att vi vill ha en omförhandling av de avtal
              som ligger till grund för den proposition som vi nu behandlar.
              Vi tror det därför att vi vill se en balans mellan upphovspersonernas
              rätt till distribution och en viss privat kopiering. Vi tycker
              inte att en sådan balans har uppnåtts i den liggande propositionen
              om, som det heter, upphovsrätten i informationssamhället.
            </seg>
            <seg n="1ed73ab8">
              I vår motion pekar vi på att tiden har sprungit ifrån de avtal
              och internationella överenskommelser som det här bygger på. Nio
              år är i de här sammanhangen lång tid. Sverige borde därför kräva
              och påbörja en omförhandling. Under tiden borde vi inte anta denna
              lag. Eftersom vi inte har fått gehör för vårt krav att initiera
              en omförhandling kommer vi att rösta för reservation 1, som jag
              härmed yrkar bifall till, och avslag på propositionen.
            </seg>
            <seg n="399292e7">
              Herr talman! Samhällets informationsinfrastrukturer har förändrats.
              Det handlar inte bara om Internets framväxt. Trenden har länge
              varit att information har blivit mer lättillgänglig. Att de som
              i dag kontrollerar informationsvägarna upplever det som ett hot
              är väl närmast självklart.
            </seg>
            <seg n="4df70692">
              När ny musik och film kan spridas billigt över hela världen på
              bara några timmar räcker inte den gamla distributionen till. Jag
              har full förståelse för att film- och musikbranschen reagerar.
              Men jag har lite svårt att förstå det sätt som de har valt att
              reagera på.
            </seg>
            <seg n="65959f9b">
              Låt oss gå tillbaka i tiden. När den vanliga vhs, eller videon,
              kom var stora delar av filmbranschen livrädda för att det skulle
              betyda slutet av dem. Det gjorde det naturligtvis inte.
            </seg>
            <seg n="5871acc4">
              När det blir enklare att sprida filmer, när det blir enklare
              att se på film och tillgodogöra sig kulturen finns det också större
              intresse för kulturen. Människor blir benägna att lägga större
              resurser på det.
            </seg>
            <seg n="07d659d6">
              Även om människor med vhs kunde kopiera filmer på ett relativt
              enkelt sätt skapades helt nya vägar för filmdistributionen och
              branschen växte. Det är ett av många exempel på när ny teknik
              gör branschen rädd, men där utvecklingen har bevisat att när man
              har varit beredd att möta tekniken på ett vettigt sätt har det
              snarare blivit en logisk följd att branschen har kunnat växa.
            </seg>
            <seg n="78825bc9">
              Nya ännu billigare vägar att leverera film och musik till kunderna
              skulle vara en fördel om de användes rätt. Jag tror att det är
              fel att i stället för att ge kunderna vad de vill ha jaga presumtiva
              kunder som laddar ned musik och film via nätet i brist på motsvarande
              tjänster från musik- och filmbolag.
            </seg>
            <seg n="22e86bc5">
              Herr talman! Ett argument som förespråkar den nya upphovsrättslagen
              är att det inte är nedladdarna som ska jagas utan de som sprider
              upphovsrättsskyddat material och framför allt de som jag tror
              att någon uttryckte det så här i debatten tjänar stora pengar
              på det.
            </seg>
            <seg n="3df3ec79">
              När man argumenterar så låter det som om man jagar spöken. I
              vår del av världen har fildelningen inte inneburit att några,
              åtminstone inte många, har kunnat tjäna några stora pengar på
              kopiering.
            </seg>
            <seg n="d309e88c">
              Det är viktigt att poängtera att det precis som i dag ska vara
              olagligt att tillgängliggöra upphovsrättsskyddat material. Den
              viktigaste förändringen i den proposition som vi röstar om i dag
              handlar om att man också ska förbjuda nedladdning och kopiering
              för privat bruk. Det är något som många svenskar i dag ser som
              ett fullständigt normalt datoranvändande. Jag har argumenterat
              för det tidigare, och jag argumenterar för det igen: Vi vill avslå
              detta. Jag yrkar bifall till reservation 1.
            </seg>
            <seg n="be43153d">
              Herr talman! Det är beklämmande att höra riksdagsledamöter säga
              att de kan tänka sig lagstiftningsåtgärder mot tekniska skydd
              samtidigt som de stöder förbudet mot kringgående av samma tekniska
              skydd. Jag ska inte upprepa den debatt som har varit, men jag
              har väldigt svårt att förstå varför vi ska förbjuda kringgående
              av ett tekniskt skydd som sedan kan komma att förbjudas i sig.
              Om man någon gång ska använda ordet förbudshets är det väl då.
            </seg>
            <seg n="c1e974ab">
              Vi i Miljöpartiet har tyckt att det vore bättre om vi redan från
              början sett till att skydda konsumenternas rätt till kopiering
              för privat bruk. På den punkten har vi dock inte fått något stöd
              från vare sig Socialdemokraterna eller Vänstern.
            </seg>
            <seg n="c9575bf5">
              Socialdemokraterna och Vänstern har förresten båda i anföranden
              här farit ut mot Miljöpartiets dåliga samarbetsstil. Må så vara.
              Miljöpartiet, Socialdemokraterna och Vänsterpartiet gjorde efter
              förra valet upp om att samarbeta om 121 punkter för att klara
              statsbudgeten i det här landet. Jag tror inte att det var en hemlighet
              för någon oavsett partitillhörighet, kanske inte ens för dem som
              inte röstade, att Miljöpartiet ville ha ett mer omfattande samarbete.
              Vi ville lägga fram varenda proposition som en gemensam samarbetsproposition
              från en gemensam regering.
            </seg>
            <seg n="28b96112">
              Så blev det inte. Socialdemokraterna vägrade hårdnackat att dela
              med sig av regeringsmakten. De vägrade att låta den parlamentariska
              majoritet som finns återspeglas i regeringens sammansättning.
              Därmed fick vi ett avtal om 121 punkter, och jag har inte läst
              att någon av dessa 121 punkter handlar om att införa en i vissa
              delar dålig upphovsrättslagstiftning.
            </seg>
            <seg n="978836c5">
              Nu har Miljöpartiet, Socialdemokraterna och Vänsterpartiet på
              lagutskottets område det hoppas jag att ni håller med om ett väldigt
              gott samarbete som gjort att vi i några frågor har lyckats göra
              samarbetspropositioner också utanför det så kallade 121-punktsprogrammet.
              Det gäller inte minst den aktiebolagslag som vi snart ska komma
              fram till.
            </seg>
            <seg n="163ecb6d">
              Här skedde ett visst informationsutbyte. Frågor ställdes, och
              en del av vår oro i vissa frågor kunde stillas. På en del ställen
              fanns dock oron kvar, och när vi väl kom till regelrätta förhandlingar
              sade Miljöpartiet: Nej, vi kommer nog inte att komma överens här.
              Vi väljer att inte samarbeta om detta. Jag tycker inte att det
              är något märkligt med tanke på att vi inte har en gemensam regering.
            </seg>
            <seg n="fb6d45ec">
              Avslutningsvis, herr talman: Det är lätt att komma bort från
              ursprungsfrågan, hur kulturskapare ska kunna försörja sig på sitt
              kulturskapande. Upphovsrätten är här en viktig del. Vi i Miljöpartiet
              stöder en balanserad upphovsrättslagstiftning, men vi tycker inte
              att en sådan balans uppnås med detta förslag. Oavsett hur det
              går med den upphovsrättslag som nu föreslås hoppas jag att diskussionen
              om hur vi ska kunna förbättra kulturskaparnas ekonomiska förutsättningar
              fortsätter i budgetsammanhang och genom ändringar i den upphovsrättslag
              som troligtvis, tyvärr, en majoritet av riksdagen kommer att bifalla
              senare i dag.
            </seg>
            <seg n="493f1fa0">
              Genom kulturen växer vi människor, och är det någon tillväxt
              vi är för i Miljöpartiet de gröna är det mänsklig tillväxt.
            </seg>
          </u>
          <note type="speaker" n="6c284f1f">
            Anf. 74 TASSO STAFILIDIS (v) replik:
          </note>
          <u who="tasso_stafilidis_76d4bc" xml:id="i-aaa0ad4fe7b75bf7-7" n="cef5505a">
            <seg n="73c8b3f0">
              Herr talman! Ja, var ska man börja? Det är ändå intressant att
              börja kring det här med samarbetet. Jag tycker också att vi har
              ett väldigt bra samarbete mellan s, v och mp inom lagutskottets
              område. Detta är ett av få tillfällen då det gått helt åt i en
              annan riktning, om jag säger så.
            </seg>
            <seg n="4667ba87">
              Jag kan inte förstå hur Gustav Fridolin kan försvara att man
              under väldigt lång tid, sedan 2002, har suttit i förhandlingar
              och inte en enda gång lyft upp att man vill omförhandla ett EU-direktiv
              som har tagit flera år att förhandla fram samt att man vill omförhandla
              de två FN-fördrag som beslutades 1996. Det är ingenting som man
              gör över en natt, Gustav. Varför har ni aldrig lyft upp detta
              innan ni lyfte upp det i den motion ni väckte nu i anknytning
              till propositionen? Ni hoppade av i december, alltså när förslaget
              var klart. Inte en enda gång lyfte ni upp någon av de frågorna.
            </seg>
            <seg n="5ca019ca">
              Den fråga ni lyfte upp, där vi också har gjort rejäla omskrivningar,
              är den där ni nu är ute och klagar på att vi faktiskt har lyssnat
              på er, nämligen tekniska åtgärder. Där har vi lyssnat och sagt:
              Jo, men detta är faktiskt klokt. Vi ska hålla ögonen öppna, och
              skulle det bli som till exempel Miljöpartiet befarar ska vi sätta
              in en lagstiftningsåtgärd och få det hela löst.
            </seg>
            <seg n="149ff477">
              Vad är det egentligen ni är missnöjda med när vi har gått er
              så till mötes att vi till och med har gjort era förslag till våra
              i vissa fall?
            </seg>
            <seg n="ce7074a8">
              Sedan får du förklara, Gustav Fridolin, för det kan jag inte
              heller begripa: Hur ska du som tror på en stark upphovsrätt ta
              vara på de funktionshindrades rättigheter, som ju förbättras i
              och med detta förslag som du inte stöder?
            </seg>
          </u>
          <note type="speaker" n="a9cd727f">
            Anf. 75 GUSTAV FRIDOLIN (mp) replik:
          </note>
          <u who="gustav_fridolin_76f0ba" xml:id="i-c0f981d802bf20d2-1" n="c9152f56">
            <seg n="9713af8e">
              Herr talman! Jag hoppas på en omförhandling av förslaget och
              ett nytt förslag som tar till vara både de funktionshindrades
              rättigheter och många andras rättigheter. Det var den balansen
              jag talade om i mitt anförande.
            </seg>
            <seg n="c3c7eed4">
              Möjligen har jag och Tasso Stafilidis lite olika syn på vad som
              är en politisk förhandling. Att sitta och bli informerad om ett
              arbete som pågår och få svar på frågor är en sak. Det är ett informationsutbyte
              som är mycket tacknämligt och mycket bra. Men när sedan de regelrätta
              förhandlingarna kom vill jag nog säga att vi i Miljöpartiet var
              mycket tydliga. Vi sade att det finns olika åsikter inom vårt
              parti det säger jag ärligt, och det tror jag att de flesta andra
              i ärlighetens namn också skulle kunna göra. Det kan dra åt lite
              olika håll, men våra grundläggande principer är dessa.
            </seg>
            <seg n="edb41340">
              De principerna handlar om just det jag började mitt anförande
              med: Vi behöver en stark upphovsrättslagstiftning som skyddar
              den lilla kulturarbetaren mot att bli utnyttjad eller att inte
              kunna försörja sig på sitt arbete. Vi behöver en lagstiftning
              som fungerar för konsumenternas möjlighet att tillgodogöra sig
              det sköna i samhället. Vi behöver också en lagstiftningsprodukt
              som faktiskt fungerar i praktiken och som inte, vilket många riksdagsledamöter
              nog helst ser, flyter igenom utan att det blir några större förändringar
              trots allt. Jag är rädd att det är detta den här lagstiftningsprodukten
              handlar om.
            </seg>
            <seg n="f24d14df">
              Detta innebar att vi slutade vid att de internationella avtalen
              bör omförhandlas.
            </seg>
            <seg n="d51d1101">
              I en fråga kom vi dock i förhandlingarna att bli ytterst oense,
              och det är också den frågan som Tasso lyfter upp: frågan om tekniska
              skydd. Vi tycker att man redan från början borde förbjuda detta
              sätt att stoppa en människa som vill kopiera någonting för privat
              bruk, som kanske vill kunna lyssna på en inhandlad cd-skiva i
              bilen eller i sin mp3-spelare. Detta vill vi stoppa redan från
              början. Ni väljer en idé där man först ska stoppa möjligheten
              att gå förbi de här tekniska skydden och sedan möjligen stoppa
              de tekniska skydden. Det är jättemärkligt. Man kan inte sitta
              på två stolar samtidigt.
            </seg>
          </u>
          <note type="speaker" n="31086c66">
            Anf. 76 TASSO STAFILIDIS (v) replik:
          </note>
          <u who="tasso_stafilidis_76d4bc" xml:id="i-aaa0ad4fe7b75bf7-8" n="cef5505a">
            <seg n="89607c1e">
              Herr talman! Jag tar först frågan om de tekniska skydden. Det
              är i dag ett enda bolag som ger ut musikskivor med tekniska spärrar.
              Det har vi tagit intryck av. Vi har sett att de inte finns på
              marknaden längre. Men vi är ändå oroliga för det som bland annat
              ni lyft upp, och vi känner oss också oroliga för att utvecklingen
              kanske skulle kunna vändas.
            </seg>
            <seg n="bb97f5c2">
              Jag vill påstå att vi i detta förslag gått så långt det varit
              möjligt att gå. Vi har till och med varit så starka att de borgerliga
              partierna har en motivreservation där de vill ha en annan skrivning
              än den starka skrivning som vi har valt.
            </seg>
            <seg n="4edfecb3">
              Sedan lyfter Gustav Fridolin och Miljöpartiet upp frågan om den
              lilla kulturskaparen. Men hela det här förslaget, Gustav Fridolin,
              bygger ju på att små kulturskapare själva ska kunna bestämma över
              sina verk, inte vara beroende av stora skivbolag utan själva kunna
              ge ut sin musik direkt på nätet utan några mellanhänder eller
              någonting. Med det förslag som Miljöpartiet ställer, alltså ingenting
              alls, nämligen att omförhandla direktiv som jag tror är helt omöjliga
              att omförhandla inom en framtid, blir det inga förändringar. I
              stället fortsätter man att ge makten till de stora skivbolagen
              och till dem som har mycket pengar. Det här förslaget innebär
              att de som inte har några pengar får rättigheterna på sin sida
              och en lagstiftning på sin sida.
            </seg>
            <seg n="f926cd81">
              Jag förstår inte heller, men Gustav Fridolin kanske kan förklara,
              vad som gör det så viktigt att få lov att spara något på sin hårddisk
              eller bränna det på en cd-skiva. Räcker det inte att man får gå
              in, som man faktiskt får, och lyssna på, titta på och ta del av
              allt som finns? Varför vill du att man också ska få ladda ned
              det och ha det kvar?
            </seg>
          </u>
          <note type="speaker" n="b4241d39">
            Anf. 77 GUSTAV FRIDOLIN (mp) replik:
          </note>
          <u who="gustav_fridolin_76f0ba" xml:id="i-c0f981d802bf20d2-2" n="c9152f56">
            <seg n="7e38dd30">
              Herr talman! Jag tror inte att någon kulturarbetare är betjänt
              av att vi här i riksdagen antar en lagstiftning som vi vet inte
              kommer att följas och som vi vet kommer att uppfattas som en provokation
              av en stor del.
            </seg>
            <seg n="e4f7b188">
              Jag tror inte att vi är betjänta av en lagstiftning som inte
              kommer att vara verkningsfull i praktiken. Jag tror att det vore
              bättre att försöka omförhandla avtalen till någonting som fungerar
              i den verklighet vi faktiskt lever i. Jag tror att det hade hjälpt
              kulturarbetaren såväl som konsumenten.
            </seg>
            <seg n="09512932">
              Sedan gäller det de tekniska skydden, Tasso. Det ni gör är ju
              att ge de här tekniska skydden en så stark juridisk ställning
              genom att säga att det ska vara olagligt att försöka kringgå dem.
              Man ska inte ens få göra det för privat bruk, om man vill kunna
              lyssna på sin cd också i bilen eller ha den i sin mp3-spelare.
              Ni ger dem en sådan stark juridisk ställning och gör detta förbjudet,
              så det är troligt att detta kommer att sprida sig med användningen
              av de tekniska skydden.
            </seg>
            <seg n="bc7bb361">
              Anledningen till att fler bolag inte har använt de här tekniska
              skydden är att man ser att de går att kringgå. Om man nu ska förbjuda
              kringgåendet kommer det troligen att sprida sig. Då säger ni i
              nästa steg: Då kanske de där miljöpartisterna hade rätt hela tiden,
              och då ska vi nog faktiskt se till att kanske sedan förbjuda de
              här tekniska skydden.
            </seg>
            <seg n="4274f06b">
              Ja, men det blir ju en faslig massa förbud. Först gör man det
              förbjudet att gå runt de tekniska skydden. Sedan förbjuder man
              de tekniska skydden i sig. Det där hänger inte ihop. Förbjud de
              tekniska skydden i sig redan från början!
            </seg>
          </u>
          <note type="speaker" n="c1976ad8">
            Anf. 78 MARTIN ANDREASSON (fp) replik:
          </note>
          <u who="martin_andreasson_f03825" xml:id="i-78fd7e23e59e2301-5" n="4b39c774">
            <seg n="60dc72d9">
              Herr talman! Jag tycker att det är beklagligt att Miljöpartiet
              inte är med på att förtydliga upphovsrätten när det gäller upphovsmännens
              möjlighet att avgöra vilka kopior som ska kunna tas också på nätet.
              Men här finns ju en intresseglidning. Nu står Gustav Fridolin
              i talarstolen och poängterar hur viktigt det är att det ska vara
              olagligt att tillgängliggöra upphovsrättsskyddat material på nätet
              utan upphovsmannens tillstånd, men när det väl ligger på nätet
              genom brottslig handling är det tydligen viktigt att försvara
              rätten att använda det för att framställa nya kopior.
            </seg>
            <seg n="941c97b5">
              Här tycker jag att man måste ställa sig en fråga om vilket ansvar
              vi har som lagstiftare. Vi ska se till att det finns en lagstiftning
              som är möjlig att tillämpa. Min bestämda bild är att svenska domstolar
              på ett bra och balanserat sätt har använt upphovsrättsreglerna
              som finns i dag. Om Gustav Fridolin har en annan åsikt vill jag
              gärna höra den.
            </seg>
            <seg n="ee77f711">
              Men är det viktigt att försvara den moraliska rätten att dra
              nytta av brottsliga gärningar för att framställa nya kopior? Ända
              fram till den 25 mars tog Miljöpartiet konsekvenserna av det här
              dilemmat och sade: Ja, det ska också vara tillåtet att sprida
              material på nätet. Då gick nämligen Peter Eriksson ut och krävde
              att det skulle vara tillåtet både att kopiera och att dela med
              sig av upphovsrättsskyddat material utan tillstånd. Fem dagar
              senare backade Miljöpartiet från denna ståndpunkt som egentligen
              vore mer konsekvent. Jag vill höra: Vad hände de där fem dagarna?
            </seg>
          </u>
          <note type="speaker" n="987d7193">
            Anf. 79 GUSTAV FRIDOLIN (mp) replik:
          </note>
          <u who="gustav_fridolin_76f0ba" xml:id="i-c0f981d802bf20d2-3" n="c9152f56">
            <seg n="d9425d4f">
              Herr talman! Domstolar kommer att fatta balanserade beslut och
              fastställa balanserade domar om vi har en balanserad lagstiftning.
              Men om vi inte har en lagstiftning som uppfyller kraven på en
              god balans mellan att stärka upphovsrättshavarnas ställning och
              möjligheter och konsumenternas intresse av att kunna ta del av
              det sköna i samhället kommer inte heller domstolarna att kunna
              göra annat än att fastställa obalanserade domar. Det är det problem
              vi ser.
            </seg>
            <seg n="eab75a9f">
              Miljöpartiet vill inte kriminalisera den som laddar hem musik
              till sin dator. Vi tror inte att vi ger oss på rätt person. Vi
              tror att vi bör, precis som jag förklarade i mitt anförande, fortsätta
              att låta det vara förbjudet att tillgängliggöra upphovsrättsskyddat
              material. Det är ett bra skydd för upphovsrätten. Men vi ska inte
              kriminalisera de ofta ganska unga personer som laddar hem musik
              till sin dator. Då är det mycket bättre att musikbranschen drar
              lärdom av den tekniska utveckling som har skett och skapar forum
              och möjligheter för människor att köpa musik genom datorer och
              Internet.
            </seg>
          </u>
          <note type="speaker" n="c2a46bfd">
            Anf. 80 MARTIN ANDREASSON (fp) replik:
          </note>
          <u who="martin_andreasson_f03825" xml:id="i-78fd7e23e59e2301-6" n="4b39c774">
            <seg n="5e9e455e">
              Herr talman! Jag är fortfarande väldigt nyfiken på vad det var
              som hände under de där fem dagarna när Miljöpartiet svängde 180
              grader, från att man krävde att det skulle vara fritt fram att
              sprida upphovsrättsskyddat material på nätet utan upphovsmannens
              tillstånd till att man sade tvärtom: Det är viktigt att det ska
              fortsätta att vara olagligt.
            </seg>
            <seg n="84f30c33">
              Vad var det som hände? Och på vilket sätt skapar man tumregler
              som är möjliga för människor att följa i vardagen? Det här är
              en lagstiftning som måste fungera genom att den slår fast viktiga
              principer. För mig är det en viktig princip att försvara rätten
              att ta del av allt som finns på nätet, att man ska ha rätt att
              ta kopior för privat bruk av lovliga förlagor, oavsett om det
              är på nätet, om det gäller papperspublikationer, cd-skivor eller
              vad det nu vara månde. Men om man vet att en förlaga har tillkommit
              genom brottslig gärning är det då moraliskt rätt att lagstiftningen
              ska säga att man också i det läget ska få kopiera fritt?
            </seg>
            <seg n="d94b2859">
              Sedan säger Gustav Fridolin i sitt inledningsanförande att tiden
              har sprungit förbi de internationella konventionerna från 1996,
              som Sverige nu ska omförhandla samtidigt som vi ska omförhandla
              alla EG-fördrag och allt annat på området. Konventionerna tillkom
              just för att anpassa upphovsrätten till den digitala utvecklingen,
              som verkligen inte började 1996, Gustav Fridolin. Den började
              långt tidigare. Men poängen är att tiden skulle ha sprungit förbi
              de konventionerna och att Gustav Fridolin i stället vill att 1960
              års upphovsrättslag ska fortsätta att gälla. Har tiden inte sprungit
              förbi den?
            </seg>
          </u>
          <note type="speaker" n="670555ab">
            Anf. 81 GUSTAV FRIDOLIN (mp) replik:
          </note>
          <u who="gustav_fridolin_76f0ba" xml:id="i-c0f981d802bf20d2-4" n="c9152f56">
            <seg n="a913e9eb">
              Herr talman! Svaret på sista frågan är: jo. Men jag tror inte
              att det blir bättre för att vi stiftar en ny lag som tiden redan
              har sprungit ifrån vid tillfället då vi stiftar den. Lagrådet
              konstaterar också att det här blir en för komplicerad lagmassa.
              Det vore bättre att göra en total översyn. Med konventionerna
              har man misslyckats att hitta lösningar som faktiskt funkar i
              vår tid, och utvecklingen har gått väldigt snabbt sedan 1996.
            </seg>
            <seg n="aa8e2d80">
              Sedan är det en lite märklig situation man står i. Martin Andreasson
              försvarar en lagstiftningsprodukt som kommer att kriminalisera
              kanske miljoner svenskar för någonting de gör, om inte dagligen
              så ofta, med att vi måste skapa tumregler som är möjliga att försvara
              i vardagen. Ja, men det är ju just det som är huvudinvändningen
              mot den här lagen. Många människor i vårt land känner inte att
              den är möjlig att faktiskt följa i vardagen. Den verkar obsolet.
              Den verkar vara skapad i en annan verklighet än den som faktiskt
              gäller.
            </seg>
            <seg n="9517f796">
              Jag tror, precis som jag sade i mitt inledningsanförande, att
              datorutvecklingen, Internet och spridandet av musik och filmer
              på ett väldigt snabbt sätt är en jättevinst för musik- och filmbranschen.
              För den kulturella tillväxten är det en jättevinst att distributionsvägarna
              blir snabbare och enklare, att möjligheterna att tillgängliggöra
              sig kulturen ökar. Det vore en jättevinst, om bara musikbranschen
              och filmbranschen hade valt att möta det på ett annat sätt, genom
              att i stället för att försöka jaga potentiella konsumenter erbjuda
              dem just det de vill ha, en möjlighet att få film och musik snabbt.
            </seg>
          </u>
          <note type="speaker" n="c611d860">
            Anf. 82 HILLEVI LARSSON (s) replik:
          </note>
          <u who="hillevi_larsson_b1be97" xml:id="i-9a3a46862a1f985e-5" n="07d93945">
            <seg n="03d4a24d">
              Herr talman! Ett argument här var att det är viktigt att stå
              för den lille kulturarbetarens rättigheter. Problemet är bara
              att den lille kulturarbetaren i dag har väldigt svårt att försörja
              sig och får det allt svårare i takt med att man fullt lagligt
              kan ladda ned gratis material. Hur ska man kunna stå sig i den
              konkurrensen? Även för den lille kulturarbetaren kostar det ju.
              Det kostar att tillverka musik. Det kostar att göra en skiva.
              Någonstans är det någon som ska betala det här. Om det är fullt
              lagligt att ladda ned gratis kommer inte betalningen in. Det leder
              till att ännu fler blir arbetslösa i konkurrensen. Det är alltså
              fullt möjligt för en konstnär att själv lägga ut gratis, men det
              ska vara konstnären som själv bestämmer över sitt verk.
            </seg>
            <seg n="69e6fc9c">
              Sedan var det frågan om att kringgå tekniska skydd. Det finns
              olika typer av skydd. Det finns till exempel skydd där man när
              man har köpt lagligt kan ladda ned ett par privata kopior. Sedan
              är det stopp. Den typen av skydd är rimligare än ett totalstopp
              där man inte kan göra några privata kopior över huvud taget. Det
              är därför vi har lagstiftningen så att det inte går att kringgå
              skydd. Vi följer utvecklingen. Om det blir alltför många skyddsåtgärder
              kommer vi att lagstifta mot det i framtiden.
            </seg>
            <seg n="fd0b839e">
              Det är inte sant att folk vill ladda ned gratis. Det är många
              som faktiskt vill ha lagliga alternativ där de betalar. Problemet
              är att de tjänsterna finns i liten utsträckning i dag. Det är
              för att det är näst intill omöjligt för de lagliga alternativen
              att överleva i konkurrensen med gratisalternativen. Det är klart
              att folk hellre väljer gratis än att det kostar en slant även
              om det är billigt. För att få fram andra alternativ måste det
              bli förbjudet med den olagliga utläggningen.
            </seg>
          </u>
          <note type="speaker" n="f027d7a2">
            Anf. 83 GUSTAV FRIDOLIN (mp) replik:
          </note>
          <u who="gustav_fridolin_76f0ba" xml:id="i-c0f981d802bf20d2-5" n="c9152f56">
            <seg n="879ebcc0">
              Herr talman! Hillevi får nog anstränga sig ytterligare för att
              lyckas förklara för mig logiken i att först förbjuda möjligheten
              att gå runt ett tekniskt skydd och sedan möjligen att förbjuda
              det tekniska skyddet i sig. Jag förstod inte logiken i det Hillevi,
              om än på ett ganska bra sätt, försökte säga.
            </seg>
            <seg n="be70ba3d">
              Jag får nog till yttermera visso förklara mig för att Hillevi
              ska förstå att jag inte tror att verkligheten är sådan att varenda
              nedladdad mp3-låt i stället skulle vara en köpt cd-skiva. Jag
              tror inte att den är sådan att artisterna förlorar mängder med
              pengar på att man laddar ned det som man i stället skulle ha gått
              direkt till en skivbutik och köpt. Jag tror inte att det är det
              som händer när människor har möjlighet att snabbare och mer effektivt
              tillgodogöra sig musik och kultur som de annars aldrig skulle
              ha snubblat över. Det är vad Internet handlar om. Den sprider
              möjligheter, idéer, ibland saker vi inte gillar, ibland saker
              vi gillar, på ett snabbt sätt som alla kan tillgodogöra sig. Det
              ökar intresset. Ökat intresse leder också till att människor är
              beredda att spendera mer pengar. Hade branschen mött den utvecklingen
              på ett bra och konstruktivt sätt, genom att till exempel upprätta
              de forum som Hillevi befriar dem från att inte upprätta för att
              vi inte har stiftat lagen än, skulle man ha tjänat pengar på utvecklingen.
              I stället har man jagat potentiella konsumenter. Man har skapat
              en motsättning mellan folk som vill lyssna på musik och branschen
              i stället för att se till att de som vill lyssna på musik vänder
              sig till branschen. Det här är något som jag tycker att vi inte
              ska befria branschen från.
            </seg>
            <seg n="5a133d1d">
              Eftersom jag tror att branschen vill överleva och tjäna pengar
              kommer den snart att se till att det finns bra sätt att köpa sin
              musik på nätet och göra det möjligt att tillgodogöra sig kulturen
              där. Det kommer att utkonkurrera de andra sätten eftersom vi först
              och främst ska fortsätta att ha ett klart och tydligt förbud mot
              att tillgängliggöra upphovsrättsskyddat material och eftersom
              människor vill att artister ska ha ett bra liv och överleva på
              sitt arbete.
            </seg>
          </u>
          <note type="speaker" n="4e9c12ef">
            Anf. 84 HILLEVI LARSSON (s) replik:
          </note>
          <u who="hillevi_larsson_b1be97" xml:id="i-9a3a46862a1f985e-6" n="07d93945">
            <seg n="2cefd060">
              Herr talman! Jag är övertygad om att de stora artisterna och
              de stora skivbolagen i vilket fall som helst kommer att klara
              sig. En stor del av intäkterna kommer från konserter och reklamjippon.
              De är till exempel sponsrade av Coca-Cola. Men de små artisterna
              har inte dessa möjligheter. De kan inte försörja sig på det lilla
              antalet konserter och det lilla antalet besökare som kommer på
              konserten. Det är inte många reklamföretag som vill sponsra, minst
              av allt Coca-Cola.
            </seg>
            <seg n="8ad9ecfd">
              För de här människorna är det otroligt svårt att försörja sig.
              Det blir allt svårare. Verkligheten förändras. Alltfler skaffar
              en dator. Alltfler ger sig ut på nätet och laddar ned. Allt färre
              köper cd-skivor och dvd-filmer.
            </seg>
            <seg n="930f358a">
              När nu utvecklingen går mer och mer åt det hållet och konstnärerna
              får allt svårare att försörja sig och överleva, vill Gustav Fridolin
              att vi inte på något sätt ska anpassa oss efter den nya verkligheten
              där alltfler laddar ned via nätet. Man talar om folks rätt att
              ta del av det sköna i livet. Det är en lite nedvärderande syn
              på kultur. Det är självklart att man ska betala för mat, kläder
              och varor av olika slag i affären, men kultur är något skönt där
              upphovsrättsinnehavarnas rättigheter inte är så viktiga. Där ska
              man få ta del gratis oavsett om de överlever ekonomiskt eller
              inte. De kanske i förlängningen ska jobba gratis. Det är ett märkligt
              sätt att resonera på.
            </seg>
            <seg n="576fadb9">
              Det är många som vill se lagliga alternativ. Men hur ska dessa
              lagliga alternativ överleva i konkurrensen om det är fullt tillåtet
              att lägga ut material som gratis kan laddas ned? Det är precis
              som om det finns en affär där man kan handla gratis och packa
              väskan full med film och en affär bredvid där det kostar pengar.
              Vilken affär tror ni folk väljer?
            </seg>
          </u>
          <note type="speaker" n="c25ef22f">
            Anf. 85 GUSTAV FRIDOLIN (mp) replik:
          </note>
          <u who="gustav_fridolin_76f0ba" xml:id="i-c0f981d802bf20d2-6" n="c9152f56">
            <seg n="38e9fa6a">
              Herr talman! Den kulturella tillväxt vi har sett med hjälp av
              den nya tekniken har framför allt gett möjligheter för små konserter,
              för små kulturarbetare som tidigare inte har kommit ut med sin
              musikstil, sin musiktyp, sin musik i bruset. Den enda kommunikationsvägen
              ut har varit genom censuren och sållningen av de stora skivbolagen.
              Det har då givetvis varit mycket svårare att få folk att gå på
              ens konserter än när man kan nå ut med hjälp av Internet. Det
              är den typen av konserter som verkligen har haft möjlighet att
              ta del av den kulturella tillväxten.
            </seg>
            <seg n="c64e0081">
              Det är viktigt att slå fast att man ska betala för sin musik.
              Man ska betala för de filmer man tittar på. Jag ser inget moraliskt
              riktigt i att inte göra det, men jag tror inte heller att det
              är en riktig och rimlig väg av oss att gå fram genom att kriminalisera
              en stor del av den svenska befolkningen för något de gör nästan
              dagligdags. Jag tror att vi hamnar helt snett. Vi provocerar och
              stöder den konflikt som finns mellan dem som vill konsumera musik
              och kultur och dem som vill sälja musik och kultur. Den konflikten
              behöver inte förstärkas utan den behöver brytas ned. Branschen
              måste inse att människor kanske inte har något större intresse
              av att köpa en cd-skiva utan att de har ett intresse av att köpa
              musik. Då måste de erbjudas möjligheten att köpa musik på olika
              sätt.
            </seg>
          </u>
          <note type="speaker" n="7e73bf55">
            Anf. 86 HENRIK VON SYDOW (m) replik:
          </note>
          <u who="henrik_von_sydow_8da056" xml:id="i-de1c1b5c8f0d10f3-5" n="2dce0362">
            <seg n="382060f6">
              Herr talman! Eftersom Gustav Fridolin flera gånger har pratat
              om att värna kulturarbetarnas intressen skulle jag vilja kort
              läsa upp en passus från ett öppet brev från mer än hundra svenska
              artister angående upphovsrätten. Den var också riktad till riksdagens
              ledamöter.
            </seg>
            <seg n="d2fbb29b">
              De skriver följande: För oss artister är det fullkomligt oacceptabelt
              med en debatt där det är okej att människor stjäl skivor och film
              eller för den delen tidningen Expressen i affären. Men på något
              vis har en del tongivande röster fått för sig att det är okej
              att stjäla på Internet. Försvaret för upphovsrätten handlar inte
              om de största popstjärnornas miljoner, det handlar inte om nöjesindustrins
              vinstintressen. För oss artister handlar det om möjligheten att
              ha den typen av verksamhet som yrke. Ytterst handlar det om vad
              som är rätt och fel.
            </seg>
            <seg n="63212bd7">
              Så skriver mer än hundra svenska artister från Alcazar till Östen
              Warnerbring i ett försvar för upphovsrätten. Det är just för att
              på det viset trygga sin verksamhet och trygga möjligheten att
              verka som artister och kulturarbetare.
            </seg>
            <seg n="5c1ca4fb">
              Samtidigt som Gustav Fridolin säger sig värna kulturarbetarnas
              möjligheter vill han i det andra andetaget göra det lagligt det
              oklara rättsläget ska bli lagligt att fritt från Internet ladda
              ned de produkter, den musik, som till exempel svenska musikartister
              har arbetat fram. Hur går detta ihop, Gustav?
            </seg>
          </u>
          <note type="speaker" n="70e2fa8e">
            Anf. 87 GUSTAV FRIDOLIN (mp) replik:
          </note>
          <u who="gustav_fridolin_76f0ba" xml:id="i-c0f981d802bf20d2-7" n="c9152f56">
            <seg n="7574dd7b">
              Herr talman! Jag skulle kunna fortsätta med att återupprepa allt
              det jag redan har sagt. Jag skulle också kunna säga att det öppna
              brev som Henrik von Sydow citerar har mötts av andra öppna brev
              av andra artister. Vi vet att artister och upphovsrättshavare
              emellan diskuterar vilken som är den bästa vägen att gå fram,
              vad som är den bästa möjligheten. De vill ha svar från oss som
              sitter här som lagstiftare vilka principer vi arbetar utifrån,
              vad vi tror ska gälla för att kunna gå framåt. Vi tror att vi
              behöver en upphovsrättslagstiftning som människor förstår och
              som fungerar i verkligheten.
            </seg>
            <seg n="d8cb662c">
              Vi tror att det behövs en lagstiftningsmassa som inte blir kritiserad
              av Lagrådet för att vara alldeles för komplicerad och som är sådan
              att Lagrådet inte ger rådet att man ska arbeta om och göra en
              översyn direkt. Vi behöver alltså en bättre utarbetad produkt
              än den som vi har framför oss just nu. Därför föreslår vi en omförhandling
              av avtalen och vill se en bättre produkt utifrån det. Det finns
              några saker som vi speciellt har pekat på och som behöver ändras.
              Inte minst gäller det då frågan om de tekniska hindren.
            </seg>
          </u>
          <note type="speaker" n="38deb38b">
            Anf. 88 HENRIK VON SYDOW (m) replik:
          </note>
          <u who="henrik_von_sydow_8da056" xml:id="i-de1c1b5c8f0d10f3-6" n="2dce0362">
            <seg n="12addb47">
              Herr talman! Gustav Fridolin har tidigare argumenterat på temat
              att det är en jättevinst för musikindustrin och för svenska artister
              och att det här är någonting som är bra, som driver på och som
              ökar intresset. Nu är det fritt fram att ladda ned artisternas
              musik, mot deras vilja, på Internet.
            </seg>
            <seg n="99d9b296">
              Det upplever jag har varit ett återkommande argument i hela den
              här debatten och i diskussionen. Det visar på att man där inte
              alls lyssnar på de svenska kulturarbetarna och på de svenska artisterna
              vad gäller deras möjligheter att ha sitt yrke som en verksamhet
              att tjäna pengar på. Tvärtom sätter man sig över dem. Man tror
              sig veta bättre. Man tror sig tala om för dem: Det är bättre för
              er om det är fritt fram att mot artisternas egen vilja ladda ned
              musik.
            </seg>
            <seg n="087b905b">
              Men då ska man inte vara riksdagsledamot, utan då ska man vara
              musikmanager. Gustav Fridolin är på flera sätt en mycket engagerad
              och påläst riksdagsledamot. Men jag menar att det vi som lagstiftare
              kan göra och som skulle spela roll för svenska kulturarbetare
              är att säkra rätten till deras egna verk, att säkra kontrollen
              över hur det här får distribueras. Det är vad politiken kan åstadkomma,
              och det är inte att skriva artisterna på näsan vad som är bäst
              för dem.
            </seg>
          </u>
          <note type="speaker" n="4ddd44dd">
            Anf. 89 GUSTAV FRIDOLIN (mp) replik:
          </note>
          <u who="gustav_fridolin_76f0ba" xml:id="i-c0f981d802bf20d2-8" n="c9152f56">
            <seg n="0b047262">
              Herr talman! Jag tror nog jag börjar i den ändan att de kulturarbetare
              som har följt den kulturpolitiska debatten under de senaste åren
              blir lite skakis när de hör en företrädare för det parti som är
              mest höger i den borgerliga alliansen argumentera för bättre ekonomiska
              villkor för kulturarbetare detta mot en miljöpartist som tillsammans
              med Vänsterpartiet och Socialdemokraterna i budgetarbetet konsekvent
              har arbetat just för bättre ekonomiska villkor för kulturarbetare.
            </seg>
            <seg n="f1189150">
              Kanske är detta en del av den totala moderata omläggningen på
              politikområde efter politikområde. Det är välkommet i så fall,
              men det återstår väl att se hur det i praktiken blir. Förhoppningsvis
              får vi se det i era budgetmotioner mot ett regeringsalternativ
              som tydligt tar ställning för kulturarbetarna.
            </seg>
            <seg n="35001f92">
              Jag upprepar att jag tror att den utveckling som sker och där
              kultur sprids är och måste vara en vinst för musik- och kulturbranschen.
              Jag tror det därför att det när intresset för kultur ökar och
              när intresset för musik, för nya musikstilar och för nya filmgenrer
              ökar och sprider sig finns större möjligheter att också kommersialisera
              nya musikstilar och nya filmgenrer. Jag tycker att det finns en
              logik i det.
            </seg>
            <seg n="330582e4">
              Precis som rädslan för vhs en gång i tiden var obefogad från
              branschens sida kommer, tror jag, också den rädsla vi nu ser att
              vara obefogad. Men det innebär inte att jag vill lämna detta i
              ett totalt rättslöst läge, och det innebär inte att jag inte vill
              ta ansvar för den oro som finns. Nej, jag vill vara tydlig om
              att det ska vara olagligt att tillgängliggöra upphovsrättsskyddat
              material. Jag vill vara tydlig om att man måste möta det stora
              konsumentintresse som finns med att ge konsumenterna vad de vill
              ha. Jag vill vara tydlig om att vi ska ha en bra och stark upphovsrättslagstiftning.
              Men den lagprodukt som vi i dag har framför oss uppfyller inte
              de kraven.
            </seg>
          </u>
          <note type="speaker" n="aac5fdef">
            Anf. 90 CHRISTER WINBÄCK (fp):
          </note>
          <u who="christer_winback_f8394e" xml:id="i-f310d394ed5ed2e8-0" n="95bf71c9">
            <seg n="be4c2250">
              Herr talman! Så här i slutet av debatten vill jag uppehålla mig
              en stund vid frågan om den så kallade kassettersättningen. Tanken
              med denna är att ge en upphovsrättshavare av musik med mera ersättning
              när verken kopieras på kassettband. Det kan också vara fråga om
              något annat medium.
            </seg>
            <seg n="a42782fd">
              Det är lovvärt och rimligt med ersättning av något slag. Men
              som förslaget ser ut och med en teknikutveckling som går i en
              rasande fart kommer föreliggande förslag att slå fel. Det kommer
              att få konsekvenser. Låt mig ge några exempel.
            </seg>
            <seg n="c10b6ac3">
              I betänkandet föreslås 0,25 öre per megabyte i kassettersättning.
              Det låter ganska lite. På en vanlig inspelningsbar cd-skiva ger
              det i dag ungefär 1:75 kr om jag räknat rätt. För en skiva som
              i dag kostar 23 kr i storpack kommer priset alltså att höjas med
              5075 %. Det låter kanske inte så mycket. Men som vi sagt går tekniken
              framåt. En dvd-skiva på 4,2 gigabyte ger med samma räkneexempel
              i dag en skatt på 10 kr. Snart kommer 8-gigabyteskivor som kommer
              att få en skatt på 20 kr.
            </seg>
            <seg n="282dcdb2">
              10-kronorsskatten kommer, som jag nämnt, att gälla för en skiva
              som i dag kostar 58 kr att köpa blank, som den ser ut. Det innebär
              en fördubbling ja, till och med upp till en tredubbling för vissa
              skivor. För en återinspelningsbar skiva har man föreslagit ännu
              högre skatt. Med samma räkneexempel skulle det innebära 16 kr
              för dagens dvd-rv som den kallas. Det innebär alltså en tredubbling
              av det pris som man i dag kan köpa den för.
            </seg>
            <seg n="4ee53755">
              Mer och mer kapacitet kommer att klämmas in på de här skivorna.
              Vi har nyss sagt att tekniken går framåt. I betänkandet står det
              att några förslag om maximalt belopp per anordning inte föreslås.
              Det innebär att vi inte ser var detta kommer att landa.
            </seg>
            <seg n="011916fb">
              Herr talman! Detta är inte en godtagbar lösning. Förutom att
              det orättvist drabbar många som använder digitala medier för säkerhetskopiering,
              datalagring och lagring av bilder och foton dessutom gäller det
              användning av annat som inte har någonting med musikindustrin
              att göra får det konsekvenser också på så sätt att de som använder
              större mängder av dessa medier köper från annat EU-land.
            </seg>
            <seg n="a476298a">
              På försök beställde jag förra veckan en packe med tio inspelningsbara
              skivor från ett företag på Internet med säte i ett annat EU-land.
              Tio återskrivningsbara skivor kostade mig 80 kr, alltså 8 kr styck.
              Med den nya ersättningen om jag skulle köpa efter det att det
              här börjat gälla skulle det bli 80 kr plus 160 kr, det vill säga
              240 kr. Det är tre gånger så mycket.
            </seg>
            <seg n="56943060">
              Redan i dag finns det, som sagt, skivor som rymmer det dubbla.
              Priset skulle då bli 400 kr, det vill säga 40 kr per skiva detta
              alltså för något som man i dag utan ersättningen får för runt
              tian. Det tog mig två dagar att få detta paket hem i lådan. Jag
              tror inte att de företag i Sverige som säljer kringutrustning
              till datorer jublar över att en av deras inkomstkällor i och med
              det här förslaget försvinner utomlands.
            </seg>
            <seg n="65f7fa36">
              Någon form av ersättning till upphovsrättsinnehavare är rimlig.
              Hur den ska utformas är en annan sak. I en reservation föreslår
              vi och ett par andra partier en översyn av denna ersättning så
              att den blir mer långsiktig och rimlig. Vi säger att en sådan
              översyn bör starta omedelbart.
            </seg>
          </u>
          <note type="speaker" n="ec43426d">
            Anf. 91 TASSO STAFILIDIS (v) replik:
          </note>
          <u who="tasso_stafilidis_76d4bc" xml:id="i-aaa0ad4fe7b75bf7-9" n="cef5505a">
            <seg n="36d91d5f">
              Herr talman! Eftersom Christer Winbäck nu deltar i debatten måste
              han få svar beträffande de frågeställningar och påståenden som
              han har kommit med.
            </seg>
            <seg n="1ad9c1d3">
              Frågan om kassettersättningen återfinns inte bara i treklöverreservationen
              om en översyn, utan redan i propositionen, Christer Winbäck, finns
              det ett förslag om att utvärdera hela kassettersättningen och
              till och med om att det ska göras inom tre år.
            </seg>
            <seg n="01dd411c">
              Jag tror inte att Christer Winbäck behöver vara så orolig för
              effekterna. Sett till hur parterna i dag agerar i frågan Copy
              Swede, som är den part som tar in kassettersättningen, och resterande
              bransch som det förhandlas med noterar vi att man i dag har kommit
              fram till jämkningar som innebär att man redan nu håller sig till
              mycket låga ersättningar jämfört med dem som finns i dag.
            </seg>
            <seg n="2d010ff0">
              Just på grund av detta har vi sagt att vi ska se över och följa
              utvecklingen mycket noga detta för att man inte ska hamna i sådana
              situationer som Christer Winbäck nu oroar sig för.
            </seg>
            <seg n="d6934a63">
              I det här fallet har vi valt att förlita oss på, att lita på,
              att marknaden faktiskt löser detta. Det här är en konsumentfråga
              och en viktig sådan. Bland annat Folkpartiet har gått ut och sagt
              att ni inte litar på att marknaden ska lösa detta. Ni vill i stället
              att detta ska regleras genom lagstiftning.
            </seg>
            <seg n="180e0edf">
              Från majoritetens sida kan jag i stort sett bara tala om att
              Christer Winbäck inte behöver vara så orolig. Även majoriteten
              vill att frågan ska ses över och utvärderas.
            </seg>
          </u>
          <note type="speaker" n="befc70f7">
            Anf. 92 CHRISTER WINBÄCK (fp) replik:
          </note>
          <u who="christer_winback_f8394e" xml:id="i-f310d394ed5ed2e8-1" n="95bf71c9">
            <seg n="a19b491f">
              Herr talman! Jag tackar Tasso för det svaret. Om marknaden hade
              fått råda ren kanske det hade sett annorlunda ut än vad det gör
              i dag. I dag föreskriver man genom betänkandet nivåer på var någonstans
              det skulle kunna landa. Jag har i alla fall inte sett hur det
              förslag som marknaden kommer att komma fram till ser ut. Därför
              uttrycker jag min oro. Jag vet att fler delar min oro.
            </seg>
            <seg n="31d7a35e">
              Den organisation, Copy Swede, som Tasso Stafilidis nämner är
              den som också för upphovsrättsinnehavarna ska se till att samla
              in pengarna, avtala och så vidare. De är då naturligtvis en part
              i målet. Vad man kan åstadkomma tillsammans med den övriga marknaden
              återstår att se. Det jag fortfarande är orolig för är att vi ska
              behöva vänta tre år innan vi börjar med en utvärdering. Jag tycker
              fortfarande att kassettersättningen, såsom den ser ut i dag, är
              felaktig. Att det ska finnas en ersättning för upphovsrättsinnehavare
              är självklart. Att ha det som en kassettersättning tycker jag
              fortfarande är felaktigt. Jag tycker att man borde hitta andra
              sätta att lösa detta på.
            </seg>
          </u>
          <note type="speaker" n="c4db1eb6">
            Anf. 93 TASSO STAFILIDIS (v) replik:
          </note>
          <u who="tasso_stafilidis_76d4bc" xml:id="i-aaa0ad4fe7b75bf7-10" n="cef5505a">
            <seg n="4d144f80">
              Herr talman! Just precis, men det är en helt annan fråga. Folkpartiet
              var faktiskt motståndare till att vi införde kassettersättningen
              1999. Men det är inte där ni har gått in med kritik och inte längre
              vill ha lagen, utan ni går in på andra frågor nu. Jag respekterar
              om Christer Winbäck inte vill ha en kassettersättningslagstiftning
              över huvud taget.
            </seg>
            <seg n="d5baddf8">
              Sedan kan jag bara konstatera att jag tror att Christer Winbäck
              betalade ett överpris för sina cd-skivor som han beställde från
              något annat EU-land. Jag tror att man kan få tio inspelningsbara
              cd-skivor mycket billigare inom handeln i Sverige än genom att
              beställa dem via nätet från ett annat EU-land.
            </seg>
          </u>
          <note type="speaker" n="2580a3dd">
            Anf. 94 CHRISTER WINBÄCK (fp) replik:
          </note>
          <u who="christer_winback_f8394e" xml:id="i-f310d394ed5ed2e8-2" n="95bf71c9">
            <seg n="b52071a7">
              Herr talman! Nu var det inte cd-skivor utan dvd-skivor, som ju
              är lite dyrare. Jag har jämfört priserna. Tanken var kanske inte
              att skaffa de billigaste skivorna, utan tanken var att testa hur
              fort det skulle gå att få skivorna. Som jag uttryckte det för
              en stund sedan gäller min oro att det i dag är så lätt att beställa
              saker från andra länder. Det är naturligtvis bra, men om vi gör
              så att incitamenten ökar och folk på sikt inte köper cd-skivor
              och dvd-skivor i Sverige utan i annat EU-land genom Internet och
              postorder slår vi ut marknaden i Sverige om kassettersättningen
              blir så hög som jag befarar. Jag tycker fortfarande att det är
              en principiellt felaktig ersättning på den här typen av medium.
              Jag kommer att fortsätta att jobba för att en sådan ersättning
              inte kommer att finnas kvar så som den finns i dag.
            </seg>
            <seg n="78da3533">
              Jag kommer även att kämpa för att den ersättning ska bort som
              vi, när vi köper bokhyllor, betalar till bokförläggare för varje
              bok som vi ska ha i bokhyllan. Jaså, betalar vi inte någon ersättning
              för bokhyllor till bokförläggare? Det är konstigt, för bokhylla
              är ju ett lagringsmedium för böcker. Varför betalar vi ingen ersättning
              till bokförläggare för det? Jag tycker att principen är felaktig
              och dum. Jag håller med om att det ska vara rejäla ersättningar
              till upphovsrättsinnehavare, men låt oss hitta en möjlighet att
              få dem på ett rimligt sätt, inte på det här sättet som slår fel.
              I dag blir det dessutom väldigt knepigt med den konstruktion som
              man lägger upp.
            </seg>
          </u>
          <note n="5229986b">
            Överläggningen var härmed avslutad.
          </note>
          <note n="25839e48">
            7 § Sveriges tillträde till FN:s tilläggsprotokoll mot människosmuggling
          </note>
          <note n="a64d102b">
            Föredrogs
          </note>
          <note type="speaker" n="8e2bb66b">
            Anf. 95 ANNE-MARIE EKSTRÖM (fp):
          </note>
          <u who="anne-marie_ekstrom_61d49c" xml:id="i-c9fc6951e5d23d92-0" n="ae0d86df">
            <seg n="5fefb967">
              Herr talman! Det betänkande vi nu ska diskutera handlar om hur
              asylsökande kommer hit. Jag återkommer till det, men jag vill
              först för en liten stund hålla mig kvar vid dem som finns i Sverige
              i dag.
            </seg>
            <seg n="540e91c5">
              Bland annat handlar det om barn som under en längre tid varit
              omhändertagna och vistats hos fosterföräldrar och som avvisas
              tillsammans med en eller två föräldrar som de knappast har sett.
              För mig är det obegripligt att föräldrar som inte i Sverige kan
              ta hand om sina barn förväntas göra det när de kommer till sitt
              hemland. Vi har under hela våren debatterat de apatiska barnen.
              Människor orkar inte längre se barn fara illa i en totalt havererad
              flyktingpolitik.
            </seg>
            <seg n="cb0daad4">
              Herr talman! För någon vecka sedan lämnade kyrkorna över sitt
              påskupprop med över 157 000 namnunderskrifter till migrationsministern.
              Det är glädjande att människor har reagerat på den alltmer hårdnande
              asylpolitiken. Det visar att det finns medmänsklighet i vårt samhälle,
              och det måste vi politiker ta till oss. Det har också skett. Fem
              partier Folkpartiet, Kristdemokraterna, Centerpartiet, Vänsterpartiet
              och Miljöpartiet har lagt fram ett förslag om ett nollställningsbeslut
              inför nedläggningen av Utlänningsnämnden.
            </seg>
            <seg n="c3c1d452">
              Herr talman! Människors engagemang för de människor som finns
              här är som sagt glädjande. Men det som vi i dag egentligen ska
              tala om är hur människor kan komma hit och söka asyl. Flyktingpolitiken
              kan vara hur human som helst, men till vilken nytta om ingen kan
              ta del av den? Människor måste ha en rimlig chans att komma hit
              och söka asyl, vilket är en grundläggande rättighet. Men i dag
              sätts hinder efter hinder upp. Genom visumtvång och transportörsansvar
              blir det allt svårare att ta sig till något av EU:s länder.
            </seg>
            <seg n="7952080c">
              Herr talman! Jag och Folkpartiet anser att det är viktigt att
              det finns gemensamma minimiregler för asyl- och flyktingpolitiken
              inom EU och att de måste bygga på en generös flyktingpolitik med
              höga krav på humanitet och utformas med Genèvekonventionen som
              grund. Men, herr talman, att ha gemensamma regler innebär inte
              att det ska byggas murar kring EU. Krig och förtryck i världen
              utanför EU försvinner inte bara för att EU försöker skydda sig
              från det genom höga murar. De som finns utanför vill komma innanför
              murarna, och när de inte kan gå genom dörren måste de klättra
              över. Men det kan de inte göra själva. Det måste de ha hjälp till.
              Då finns det de som är villiga att hjälpa, inte av barmhärtighet
              utan av ren och skär vinning för egen del, utan ansvar. Marknaden
              för människosmugglare har blivit oändlig.
            </seg>
            <seg n="570437c5">
              Herr talman! Det kan aldrig accepteras att hänsynslösa kriminella
              ligor, som det ofta är fråga om, lurar människor som befinner
              sig i en svår situation och tvingas sälja allt de äger för att
              få ihop den summa pengar smugglarna kräver. Under ofta mycket
              svåra förhållanden blir flyktingarna sedan fraktade och dumpade
              någonstans i Europa, med rådet att slänga alla handlingar de har
              med sig, eller också tar smugglarna hand om dem.
            </seg>
            <seg n="b84863c2">
              Herr talman! Vi har alla tagit del av rapporter om människor
              som dött i containrar och ramlat i vattnet från överfyllda båtar.
              De som särskilt drabbas är kvinnor och barn. Därför är det bra
              att riksdagen förra våren skärpte straffen för människosmugglare.
              I det här sammanhanget, herr talman, är det viktigt att än en
              gång påpeka att de som av ideella skäl hjälper någon att komma
              in i Sverige inte ska straffas. Inte heller ska den som med hjälp
              av smugglare tagit sig in i Sverige åtalas eller straffas för
              olovlig resa.
            </seg>
            <seg n="e3bc52f8">
              Herr talman! Vad gör människorna när lagliga vägar är omöjliga?
              Visum har införts mot alltfler länder. Transportörsansvaret, som
              införts genom ett EG-direktiv, bidrar till att försvåra för dem
              som har skäl att söka skydd. Både UNHCR och Amnesty har kritiserat
              det och ifrågasatt om det direktivet är förenligt med FN-konventionen
              om flyktingars rättsliga ställning och Genèvekonventionen. De
              här organisationerna säger att sanktioner mot och kontrollskyldigheten
              för transportören kan bidra till att rätten att få asyl kan undermineras.
            </seg>
            <seg n="a5e78f0f">
              Herr talman! Det är en märklig ordning att till exempel en flygvärdinna
              ska vara den som ska kontrollera om en person har de resehandlingar
              som krävs för att resa, inte bara till utan också in i Sverige.
              Det måste vara något fel när personer som inte är anställda av
              någon myndighet ska avgöra vem som ska få sin asylrätt prövad.
            </seg>
            <seg n="3e6021dd">
              Herr talman! Normalt brukar Folkpartiet anse att vi ska följa
              de EG-direktiv som förhandlats fram. Men när det kan antas att
              vi bryter mot internationella konventioner anser vi inte att det
              är normalt. Därför har Folkpartiet från första början varit negativt
              till förslaget om transportörsansvar. Vi hade gärna sett att det
              inte hade införts i lagstiftningen och att man i så fall hade
              låtit EG-domstolen avgöra om transportörsansvaret är förenligt
              med Genèvekonventionen. Men tyvärr blev det ingen majoritet för
              det förslaget, utan transportörsansvaret infördes.
            </seg>
            <seg n="d17f04f2">
              Men det är aldrig för sent. Sverige kan med kraft verka för att
              bestämmelserna om transportörsansvaret inom EU omprövas, bara
              viljan finns.
            </seg>
            <seg n="3511439d">
              Herr talman! Den svenska flyktingpolitiken måste få en annan
              riktning. Humanitet och solidaritet måste bli det som råder när
              det gäller både hur vi behandlar dem som har kommit till Sverige
              och hur vi låter människor komma hit och utnyttja sin rättighet
              att söka asyl.
            </seg>
            <seg n="3e000a75">
              Med det anförda som bakgrund yrkar jag bifall till reservationen.
            </seg>
          </u>
          <note type="speaker" n="9ca08bbd">
            Anf. 96 SVEN BRUS (kd):
          </note>
          <u who="sven_brus_b4c1bc" xml:id="i-7dcfc44014970f78-0" n="bbf5afc8">
            <seg n="ecf5a297">
              Herr talman! Jag tror att vi alla är överens om att den vidriga
              handel som vi kallar för människosmuggling måste förhindras, och
              det med kraftfulla medel. Därför ställer också vi kristdemokrater
              oss bakom det som sägs i tilläggsprotokollet om människosmuggling,
              som vi ska besluta om i dag. Det är en självklarhet.
            </seg>
            <seg n="5156d343">
              Alla stater, även Sverige, måste gripa in med rättsliga åtgärder
              mot människor som är cyniska nog att utnyttja andras olycka för
              sin egen vinning. Det handlar om själva gärningarna i sig som
              att göra sig ekonomisk vinning men det handlar också om att tillverka
              falska handlingar, medhjälp och anstiftan som också bör kriminaliseras.
              Dessa handlingar är redan kriminella enligt svensk lag. Därför
              krävs det ingen lagändring hos oss för att tillgodose protokollet
              i den delen. Så långt är vi alltså överens.
            </seg>
            <seg n="b7207f66">
              Men vi måste också kunna genomskåda vad som är själva grunden
              och förutsättningen för denna vidriga trafik. Varför vänder sig
              förtvivlade människor till de här förbrytarna? Varför riskerar
              man inte bara sitt sparkapital utan också sin säkerhet och ytterst
              sitt liv? Den organiserade människosmugglingen har under de senaste
              åren krävt förfärande många människoliv.
            </seg>
            <seg n="b923095e">
              Samtidigt som människosmugglingen i vinstsyfte ska bestraffas
              måste man som en bakgrund konstatera att den flyktingpolitik som
              förs inom EU i dag i hög grad har bidragit till denna förfärliga
              företeelse. I regeringens proposition saknas det ett resonemang
              om den bakgrunden, och det tycker jag är allvarligt och beklagligt.
            </seg>
            <seg n="110a85f3">
              När de legala vägarna beskärs tillgriper desperata människor
              desperata åtgärder, och samvetslösa profitörer är inte sena att
              utnyttja andras olycka. I det sammanhanget finns det skäl att
              påminna om att bland annat UNHCR med all rätt har kritiserat EU:s
              allt striktare flyktingpolitik. Detta är en bakgrund till den
              fråga som vi diskuterar här i dag.
            </seg>
            <seg n="81604150">
              När det finns allt färre lagliga sätt att ta sig till och in
              i EU:s länder kommer därför personer som har behov av skydd att
              tvingas att vända sig till människosmugglare.
            </seg>
            <seg n="91f7149a">
              Herr talman! Utsatta människor som flyr från svåra omständigheter
              är beredda att satsa allt de äger, till och med sin egen säkerhet,
              för att ta sig till något annat land även med stor ovisshet om
              utgången. I allt detta mänskliga lidande finns det alltså personer
              som lever på att organisera verksamheten. Under den svåraste krisen
              på Balkan visade det sig att många av de asylsökande som kom till
              Sverige hade gjort det med hjälp av människosmugglare.
            </seg>
            <seg n="cfbdfcf8">
              Illegal invandring innebär per definition alltid ett ökat risktagande
              och är ofta organiserad av kriminella nätverk med människohandel
              som specialitet. Kvinnor och barn som anlitar dessa människosmugglare
              för att söka asyl inom EU är särskilt utsatta. De blir alltför
              ofta och lätt offer för nästa steg på en förfärlig skala, nämligen
              den rena människohandeln för vidriga och förnedrande syften.
            </seg>
            <seg n="f045e712">
              Människosmuggling i vinstsyfte kan inte accepteras. Därför välkomnar
              vi kristdemokrater den straffskärpning som genomförts nyligen.
              Men det är mycket viktigt att i det här sammanhanget påminna om
              och understryka att det straffbara området inte ska omfatta den
              som av ideella skäl hjälper en utlänning att komma till Sverige.
              Det här måste vi vara ytterst uppmärksamma på.
            </seg>
            <seg n="fad8b8bd">
              Vi kristdemokrater arbetar för en mer generös och rättighetsbaserad
              europeisk flyktingpolitik. Vi vill verka för humanitet och mänsklig
              värdighet som bindande regler för samtliga medlemsstater. Vi måste
              skapa en gemensam flyktingpolitik som fokuserar mer på flyktingars
              rättigheter än som i dag alltför mycket på kontroller. Det senare
              präglar just nu både Sveriges och andra länders handlande.
            </seg>
            <seg n="01d56a9b">
              Sverige får aldrig acceptera den form av samarbete mellan medlemsstaterna
              som skulle hindra oss från att själva inta en mer generös nationell
              hållning detta i det fall att vi skulle se en annan utveckling
              i vår omgivning.
            </seg>
            <seg n="5f37648c">
              Två konkreta förslag för att göra det möjligt för asylsökande
              att komma till Sverige på legal väg kan vara att införa en form
              av nödvisum och att det utvidgade transportörsansvaret utvecklas.
              Det är två åtgärder som vi tycker skulle vara angelägna.
            </seg>
            <seg n="521dc4a2">
              För att mera långsiktigt bearbeta orsakerna till att människor
              tvingas fly från sina hemländer måste EU också göra mer inom sådana
              relevanta områden som bistånd, krishantering och handel.
            </seg>
            <seg n="7d0979e4">
              Herr talman! Det finns också starka skäl, både ekonomiska och
              mänskliga, att skapa regler som möjliggör en vidgad arbetskraftsinvandring
              till Sverige. Ett Sverige som öppnar för arbetskraftsinvandring
              ger människor möjligheter att på legal väg skapa sig en trygg
              framtid samtidigt som det skulle göra Sveriges ekonomi mer dynamisk.
              Vårt land kommer att behöva fler som arbetar för att klara framtidens
              tillväxt och välfärd. Den frågan är också ett svar på den diskussion
              som vi har här i dag.
            </seg>
            <seg n="b773ba0a">
              I propositionen som ligger till grund för betänkandet sägs att
              människor som har tagit sig in i Sverige med hjälp av smugglare
              inte ska åtalas eller straffas för olovlig inresa eller olovlig
              vistelse. Men det kan inte nog understrykas hur viktigt det är
              att hålla det synsättet levande både i lagstiftningen och i tillämpningen.
            </seg>
            <seg n="e69c1b3f">
              Barnombudsmannen säger i sitt remissvar att barn som har varit
              offer för människosmuggling under inga omständigheter ska dömas
              för brott mot utlänningslagen. Kristdemokraterna menar att detta
              måste gälla för samtliga asylsökande.
            </seg>
            <seg n="5a565759">
              Transportörsansvaret har vi debatterat av och till i den här
              kammaren, och nu är det aktuellt igen. Det Sverige tillämpar i
              dag innebär att bolagen är skyldiga att bekosta återresa för den
              som vägras inresa. Schengensamarbetet kräver att Sverige även
              inför ekonomiska sanktioner mot bolagen.
            </seg>
            <seg n="6f84ef5d">
              Därför ville regeringen att Anhörigkommittén skulle se över hur
              Sverige skulle leva upp till Schengenkonventionen. Majoriteten
              i kommittén inklusive Kristdemokraterna ansåg dock att det förslag
              till sanktioner som socialdemokrater och moderater var överens
              om strider mot Genèvekonventionen. Den stadgar nämligen den absoluta
              rätten för människor att söka asyl.
            </seg>
            <seg n="5f3bcb42">
              Att bötfälla transportörer leder i förlängningen till att privata
              flygbolag och deras anställda tvingas att ta ansvar för en bedömning
              av vem som är flykting eller inte. Kommitténs majoritet föreslog
              därför att regeringen skulle ta strid i den här frågan inom EU
              för att få saken prövad i domstol.
            </seg>
            <seg n="436964a5">
              Men regeringen har, trots motstånd från flera partier, drivit
              igenom förslaget om utökat transportörsansvar. Det beklagar vi.
              Vi menar att transportörsansvaret, som det nu är utformat, strider
              mot Genèvekonventionen.
            </seg>
          </u>
          <note n="37a93393">
            Herr talman! Avslutningsvis yrkar jag bifall till reservationen.
          </note>
          <note type="speaker" n="de879d1f">
            Anf. 97 KALLE LARSSON (v):
          </note>
          <u who="kalle_larsson_517fba" xml:id="i-7c9113ebf2a82b4c-0" n="fc5e97f3">
            <seg n="dcda7843">
              Herr talman! Ett av de områden som är mest omdiskuterade i svensk
              politik just nu är flyktingpolitiken, hur människor ska kunna
              få sin konventionsstadgade rätt att söka och åtnjuta skydd undan
              förföljelse i ett land som Sverige. Det är omdiskuterat och engagerande.
            </seg>
            <seg n="70e73684">
              Oerhört många människor har reagerat på den flyktingpolitik som
              i dag förs inom EU såväl som i Sverige. Många människor har sett
              enskilda ärenden, som de ibland lite nedvärderande brukar kallas,
              och sett att människors lidande i dag är stort. De har sett att
              människors öden i dag bestäms bakom anonyma lagparagrafer som
              inte har den medkänsla som man med nödvändighet måste ha för att
              kunna uppfylla internationella konventioner.
            </seg>
            <seg n="63a233e4">
              Ja, det är en engagerande fråga att svensk flyktingpolitik i
              grunden behöver förändras. Tidigare talare har nämnt påskuppropet
              som samlade över 157 000 namnunderskrifter, och vi kommer i kammaren
              vid flera tillfällen att få chansen att återkomma till den aktuella
              debatt som det föranleder. Men det är många människor. Det är
              den största namninsamlingen sedan 60-talet som visar ett engagemang
              bland människor för en annan flyktingpolitik än den vi ser i dag.
            </seg>
            <seg n="5e5625a0">
              Vår kritik från Vänsterpartiets sida mot den inskränkning av
              internationella konventioner och de mänskliga rättigheterna som
              flyktingpolitiken i dag uppvisar står fast. Statistiken talar
              sitt tydliga språk. Vi vet att så sent som 1999 fick nästan hälften
              av dem som sökte asyl uppehållstillstånd av Migrationsverket och
              att den siffran i dag är nere under 10 %. Hela förklaringen till
              detta kan knappast vara att det är helt andra grupper av flyktingar
              som kommer i dag. Så mycket fredligare har världen trots allt
              inte blivit.
            </seg>
            <seg n="7d67fc0b">
              Det vi i dag diskuterar är alltså Sveriges tillträde till FN:s
              tilläggsprotokoll mot människosmuggling, och jag vill gärna säga
              att det finns stora delar av detta som vi också är överens om.
              Det är bra att människosmuggling i vinstsyfte kriminaliseras och
              att så sker också på FN-nivå. Samtidigt är det förstås så, som
              sig bör höll jag på att säga, i politisk debatt att det är de
              delar som man är oense om som mer grundligt behöver analyseras
              och diskuteras.
            </seg>
            <seg n="190b54a1">
              Vi är återigen fem partier som står enade här i kammaren och
              som har andra förslag än vad regeringen och stödpartiet Moderaterna
              har. Det som i gårdagens tv-debatt kunde framstå som två oerhört
              oeniga politiska motståndare är ju när vi kommer till flyktingpolitiken
              just de två krafter som står axel mot axel och försvarar den förda
              politiken.
            </seg>
            <seg n="0eb949ca">
              Vi är fem partier som är oense om en del. Det finns ingen anledning
              att hymla med det. Vi är till exempel oense om huruvida det vore
              bra eller dåligt med en gemensam flyktingpolitik på överstatlig
              EU-nivå. Från Vänsterpartiets sida är vi kritiska till en sådan
              utveckling. Det finns inte några synliga och märkbara exempel
              på att det skulle bli så mycket bättre när överstatligheten inom
              EU tar över. Tvärtom ser vi en mängd exempel på hur restriktiviteten
              är vad som har fått råda. Vi ser det därför som värdefullt om
              Sverige kunde utveckla sin flyktingpolitik enligt egna beslut
              och i överensstämmelse med internationella konventioner. Men samtidigt
              finns det något värdefullt i att partier från höger till vänster
              kan enas om frågor där man är överens, och jag vill nämna två
              av dem som vår reservation tar upp.
            </seg>
            <seg n="7bcf8aab">
              Den första är att det är den politik som i dag förs inom EU som
              föder människosmugglingen. Självfallet hade människosmugglare
              funnits oavsett vilken regim som hade rått inom EU, oavsett enstaka
              direktiv eller lagförslag. Men samtidigt är det värt att notera
              att de murar som nu byggs upp runt Fästning Europa blir alltmer
              ogenomträngliga. Det blir svårare och svårare att komma till EU
              och utnyttja sin konventionsskyddade rätt att söka asyl. Det är
              ingen tillfällighet att man för några år sedan kunde hitta 58
              döda människor i en container i Dover, utan det är resultatet
              av att de lagliga vägarna in i EU för att söka asyl har begränsats.
            </seg>
            <seg n="23bca19a">
              Det är politiken som behöver ändra innehåll, även om vi självfallet,
              det är vi samtliga sju partier överens om, med kraft ska bekämpa
              människohandel och människosmuggling, som vi nu talar om, i vinstsyfte.
              Brutala människor som utnyttjar människors utsatthet för att tjäna
              pengar på det ska under inga omständigheter respekteras eller
              accepteras.
            </seg>
            <seg n="0d2213c9">
              Den andra delen som vi är överens om är att transportörsansvaret
              och det utvidgade transportörsansvaret ovanpå detta inte borde
              genomföras och att det är dags att säga någonting om det. Det
              som de två partierna Moderaterna och Socialdemokraterna har lyckats
              bli överens om är att man ska ha en översyn, och det är välkommet.
              Man ska se också de små stegen i rätt riktning, även om man står
              långt ifrån varandra. Men en översyn utan att man i sak säger
              någonting om kritiken eller uttalar någon åsikt om varför översynen
              är nödvändig är ändå en översyn som saknar visst politiskt fotfäste.
            </seg>
            <seg n="88644c4b">
              Låt mig därför upprepa det som vi tidigare har sagt. Det är inte,
              kan inte och får inte vara transportpersonalens uppgift att genomföra
              asylprövningen, vilket det i praktiken blir när man överlåter
              genom transportörsansvaret till de transportbolag som fraktar
              människor från andra delar i världen in i EU-området själva kontrollen
              av om dessa människor ska kunna få uppehållstillstånd eller inte.
              Det gör man ju genom att ge dem bötesbelopp om de låter människor
              som saknar rätt till asyl färdas med bolagen.
            </seg>
            <seg n="19a2fd95">
              Vi är helt på det klara med att man också i framtiden behöver
              ha regler för hur människor ska färdas, regler för var människor
              ska bosätta sig, regler för hur arbetsmarknaden ska kunna se rimlig
              ut, ska kunna skapa värdiga arbetsförhållanden. Men vi är inte
              överens om åsikten att det här behöver göras genom att man bygger
              murarna runt Europa högre och högre. Vi är i grunden oeniga, vad
              jag förstår, på den punkten, i alla fall i handling. I ord brukar
              det låta något annorlunda.
            </seg>
            <seg n="ccf9e813">
              När Socialdemokraternas företrädare så småningom äntrar den här
              talarstolen kommer det att talas länge och väl om hur viktigt
              det är med kampen mot människosmuggling, länge och väl förmodligen
              också om svensk flyktingpolitik och att den är human och rättssäker.
              Men vi är ju många, alltfler, både partier och människor i det
              här landet som inte är överens om den beskrivningen. Och vi tar
              oss rätten att på de här två punkterna, transportörsansvaret och
              balansen i insatser inom EU där det väger över för den restriktiva
              politiken, också kritisera och lämna alternativ. Det är en styrka
              att kunna göra det, trots att vi är politiskt oense i många andra
              avseenden.
            </seg>
          </u>
          <note n="9e56f8f5">
            Avslutningsvis, herr talman, yrkar jag bifall till reservationen
            under punkt 2.
          </note>
          <note type="speaker" n="3c9bf76c">
            Anf. 98 BIRGITTA CARLSSON (c):
          </note>
          <u who="birgitta_carlsson_996489" xml:id="i-3ba7f18324f8fb2f-0" n="04dddc5d">
            <seg n="f5d8b7bc">
              Herr talman! Jag börjar mitt anförande med att yrka bifall till
              reservationen i betänkandet. I stort ställer vi upp på innehållet
              i betänkandet, men jag kommer ändå att göra en del kommentarer
              till det hela.
            </seg>
            <seg n="3d792582">
              Människosmuggling i vinstsyfte ska vi aldrig acceptera. Denna
              olagliga transport av människor över nationella gränser har ökat
              och bedrivs till stor del av kriminella organisationer. Dessa
              smugglare ägnar sig allt oftare åt människohandel som har inslag
              av utnyttjande och exploatering. Vi är också medvetna om att denna
              smuggling under många år har krävt många människoliv. Centerpartiet
              anser att det är mycket angeläget att bekämpningen av denna brottsliga
              verksamhet ska ha mycket hög prioritet och att de medel som behövs
              ska sättas in för att förhindra den.
            </seg>
            <seg n="9ed8408c">
              Starkt förknippad med människosmuggling är också människohandeln.
              Sverige har tidigare undertecknat FN:s människohandelsprotokoll,
              och därmed har Sverige förbundit sig att ställa människohandlarna
              inför rätta och vidta åtgärder mot den organiserade brottsligheten.
              Enligt FN är det mellan 700 000 och 2 miljoner människor i världen
              som faller offer för människohandel varje år. Denna handel kan
              ekonomiskt jämföras med den internationella drog- och vapensmugglingen.
              Handeln med människor har vuxit kraftigt, och under senare år
              har alltfler kvinnor och barn utnyttjats för prostitution och
              sexhandel. FN har uppskattat att de kriminella grupper som handlar
              med människor tjänar stora summor varje år. När vi senast debatterade
              detta ämne hade man gjort bedömningen att denna handel omsatte
              ca 7 miljarder dollar varje år.
            </seg>
            <seg n="03ab70b3">
              Enligt rikskriminalpolisen luras kvinnor, som ofta är mycket
              unga, med löfte om välavlönat arbete på restaurang eller liknande.
              När de har kommit fram till destinationslandet fråntas de identitetshandlingar
              och tvingas prostituera sig och hållas under uppsikt av hallickar
              som tar hand om merparten av deras inkomster. Vi är många som
              har sett filmen Lilja 4-ever. Med den filmen på våra näthinnor
              känner vi en fruktansvärd avsky för dessa kriminella handlingar.
              Dessa handlingar måste med alla medel bekämpas. Här är det mycket
              viktigt att polisen får arbeta gränsöverskridande.
            </seg>
            <seg n="c8d17242">
              Herr talman! Hur kan det komma sig att människosmugglingen har
              blivit allt vanligare och alltmer riskfylld? Jag är övertygad
              om att den alltmer restriktiva migrationspolitiken är anledningen
              till denna ökning. För några år sedan pratade vi ofta i debatter
              på migrationsområdet om att vi höll på att bygga Fästning Europa.
              Det är inte bara i Sverige som vi upplever att det blir allt svårare
              att få uppehållstillstånd. Inom hela EU krymper generositeten
              och öppenheten. Det är nästan omöjligt för människor på flykt
              att få möjlighet att skapa en ny framtid i något av Europas länder.
            </seg>
            <seg n="c09a3ecf">
              I spåren av att det blir allt svårare att lagligen ta sig till
              något av våra länder ökar människosmugglingen. Den alltmer restriktiva
              migrationspolitiken bidrar alltså till att flyktingar i behov
              av skydd ser som sin enda möjlighet att anlita människosmugglare
              för att ta sig från det land där de upplever att de inte längre
              kan stanna kvar.
            </seg>
            <seg n="32d3d352">
              Centerpartiet motsätter sig inte att den som bedriver människosmuggling
              i vinstsyfte ska straffas för sin brottsliga gärning. Men de människor
              som med hjälp av smugglare har tagit sig in i vårt land ska inte
              straffas för detta.
            </seg>
            <seg n="73845e5e">
              Herr talman! Många av de personer som saknar identitetshandlingar
              och som inte har möjlighet att få fram dessa handlingar på laglig
              väg i sitt hemland har inte heller någon möjlighet att på laglig
              väg ta sig till något EU-land. Det finns länder där det inte går
              att få ut identitetshandlingar eller nödvändiga dokument. Vilka
              möjligheter har dessa personer att ta sig till något land för
              att där söka uppehållstillstånd?
            </seg>
            <seg n="46137ad1">
              I arbetet med den gemensamma flyktingpolitiken i EU är vi i Centerpartiet
              angelägna om att Sverige arbetar för en human, generös flyktingpolitik
              i hela Europa. EU:s gemensamma flyktingpolitik har starkt kritiserats
              av bland andra UNHCR. Det är viktigt att ta hänsyn till den kritik
              som riktas mot detta område.
            </seg>
            <seg n="28e14862">
              Herr talman! En annan fråga som också har fått stark kritik från
              många håll är frågan om transportörsansvar. När vi för drygt ett
              år sedan debatterade denna fråga här i kammaren påtalade jag hur
              fel vi i Centerpartiet tyckte att det var att införa bötesstraff
              för transportörer. Detta skulle innebära att personal vid incheckningsdiskar
              på några få minuter skulle göra bedömningen av huruvida de handlingar
              som personen framför dem hade verkligen var riktiga eller om de
              möjligen kunde vara förfalskade. Personalen skulle avgöra om de
              personer som stod framför den hade skyddsbehov som var så starka
              att de skulle kunna få uppehållstillstånd när de sökte asyl. Det
              är en bedömning som tar många, ofta alldeles för många, månader
              för Migrationsverket att göra.
            </seg>
            <seg n="b7bf230d">
              Risken skulle bli stor för att personer med annan hudfärg eller
              ett annorlunda namn skulle utsättas för godtycklig diskriminering.
              Vid de tillfällen under det gångna året som jag har rest utomlands
              har jag kunnat konstatera att personer som dem som jag har beskrivit
              ofta har tagits åt sidan och kontrollerats på ett sätt som vi
              andra inte har utsatts för. Det kan starkt ifrågasättas om det
              utökade transportörsansvaret står i överensstämmelse med Genèvekonventionen.
              När beslutet om transportörsansvar fattades här i kammaren röstade
              vi i Centerpartiet nej. Vi tycker fortfarande att det här var
              fel väg att gå. Vi vill se en human och rättssäker generös flyktingpolitik.
            </seg>
            <seg n="0804ba2e">
              Till sist, herr talman, vill jag lyfta fram frågan om varför
              så lite hänsyn tas till humanitära skäl. På det här området är
              det oerhört många människor som reagerar och agerar. Så sent som
              i går kväll ringde en gymnasielärare mig och frågade: Vad ska
              vi göra? I deras skola hade de tre barn och ungdomar som kommer
              att utvisas utan sina föräldrar.
            </seg>
            <seg n="3d40f2c3">
              Vi har fått beskrivet för oss hur pappor med barn utvisas. Mamman
              kanske är för dålig för att skickas hem. Ibland är det mamman
              med barn som utvisas och ibland en pappa och mamma med några av
              barnen i familjen. Det är alltså inte hela familjer, och i det
              här senaste fallet var det alltså barn utan sina föräldrar. Jag
              hoppas att vi ska slippa få höra den typen av historier eller
              berättelser från verkligheten.
            </seg>
            <seg n="be79fa47">
              Jag hoppas att vi kommer att göra förändringar inom politiken
              på det här området i Sverige så att vi kan vara stolta över den
              politik som vi för. Det kan vi inte vara i dag.
            </seg>
          </u>
          <note type="speaker" n="74b7c2ce">
            Anf. 99 MONA JÖNSSON (mp):
          </note>
          <u who="mona_jonsson_19b8be" xml:id="i-63979b266df279d1-0" n="7770dba6">
            <seg n="d7107825">
              Herr talman! Antalet personer som utsätts för människosmuggling
              har ökat, och då speciellt i handeln med kvinnor och barn. Det
              är mycket viktigt att Sverige intensifierar kampen mot människohandel
              speciellt mot människohandel för sexuella ändamål. Barn är i detta
              sammanhang en utsatt grupp. Varje år blir omkring 1,2 miljoner
              av världens barn offer för människohandel. Vi anser att människosmugglare
              som uppfyller kraven för straffbarhet bör bedömas strängare än
              när det gäller minderåriga.
            </seg>
            <seg n="93a78f6f">
              Vi har här i riksdagen tidigare fattat beslut om att i utlänningslagen
              införa en bestämmelse som gör det möjligt för en förundersökningsledare
              att ansöka om ett tidsbegränsat uppehållstillstånd för utländska
              målsäganden och vittnen i mål om människosmuggling. Miljöpartiet
              vill att en kvinna som utsatts för trafficking ska få möjlighet
              att efter begäran ansöka om permanent uppehållstillstånd utifrån
              humanitära skäl. Prövningen ska vara individuell. Vi anser att
              det hittills har varit näst intill omöjligt för en kvinna som
              är offer för människohandel i Sverige att få hjälp, bland annat
              på grund av dålig kunskap hos myndighetspersoner. Därmed har chansen
              att kunna söka uppehållstillstånd så som vi avser nästan varit
              obefintlig.
            </seg>
            <seg n="48669c9d">
              Vi i Miljöpartiet anser att det inte kan påpekas tillräckligt
              många gånger att samarbetet inom EU vad gäller asyl- och migrationspolitiken
              har försvårat för människor att ta sig till Europa på ett lagligt
              sätt. Människor tar därför ofta hjälp av människosmugglare. Dessa
              smugglare tjänar stora pengar på andra människors utsatthet.
            </seg>
            <seg n="37c644df">
              En av dem som har kritiserat EU:s flyktingpolitik är UNHCR. Stark
              kritik har också riktats från många håll mot EG-direktivet om
              transportörsansvar. Vi anser att när EU skapar en gemensam flyktingpolitik
              måste fokus ligga på flyktingars mänskliga rättigheter väl så
              mycket som på kontroller. Det kan också ifrågasättas om det utökade
              transportörsansvaret står i överensstämmelse med Genèvekonventionen.
            </seg>
            <seg n="5155468f">
              FN:s konvention om mänskliga rättigheter måste till fullo implementeras
              av de stater som har skrivit under den. Sverige håller just nu
              på att uppdatera handlingsplanen för hur vi bättre i vardagen
              ska kunna arbeta utifrån mänskliga rättigheter. Många i Sverige
              tror att just mänskliga rättigheter har att göra med andra länder
              och inte vårt eget land. Men Sverige har för många år sedan undertecknat
              denna konvention, och vi måste ta hänsyn till dessa rättigheter
              både i statens arbete och i landstings, kommuners och statliga
              myndigheters arbete. Det är speciellt viktigt att sprida de ekonomiska,
              sociala och kulturella rättigheterna till kolleger inom våra politiska
              partier och till tjänstemän ute i landet.
            </seg>
            <seg n="554e5986">
              I artikel 16 i tilläggsprotokollet, som vi ska fatta beslut om
              i dag, talas om skydds- och hjälpåtgärder. Det handlar bland annat
              om rätten att inte utsättas för tortyr eller annan grym, omänsklig
              och förnedrande behandling eller bestraffning.
            </seg>
            <seg n="58d6072a">
              I punkt 3 under paragraf 16 sägs: Varje part skall ge lämplig
              hjälp till migranter vilkas liv eller säkerhet är i fara därför
              att de är utsatta för sådant handlande som anges i artikel 6 i
              detta protokoll. Det handlar om precis det som de utvisade egyptierna
              blev utsatta för. Vi hoppas nu att i fortsättningen slippa se
              att Sverige deltar i brott mot FN:s konventioner.
            </seg>
            <seg n="b470dce0">
              Miljöpartiet har många gånger kritiserat den svenska asyl- och
              migrationspolitiken. Vi hoppas nu att den nya instans- och processordningen
              med nedläggningen av Utlänningsnämnden åtminstone kommer att ge
              en mer rättssäker prövning för varje enskild asylsökande.
            </seg>
          </u>
          <note n="ed0a87b0">
            Herr talman! Miljöpartiet har tillsammans med Kristdemokraterna,
            Vänsterpartiet, Folkpartiet och Centerpartiet en gemensam reservation
            till betänkandet. Jag yrkar bifall till denna reservation.
          </note>
          <note type="speaker" n="875cdd1b">
            Anf. 100 GÖTE WAHLSTRÖM (s):
          </note>
          <u who="gote_wahlstrom_662c3b" xml:id="i-44060dfa4403dbcc-0" n="2ad944a1" next="i-eafebe4134a99ec0-0">
            <seg n="c5cdf519">
              Herr talman! Vi behandlar nu socialförsäkringsutskottets betänkande
              2004/05:SfU16 om Sveriges tillträde till FN:s tilläggsprotokoll
              mot människosmuggling. Jag vill inledningsvis yrka bifall till
              förslaget i utskottets betänkande och avslag på reservationen.
            </seg>
            <seg n="91b31c50">
              Riksdagen har tidigare vid flera tillfällen debatterat frågor
              kopplade till människosmuggling. Och med oro har vi sett på utvecklingen
              och den utsatthet som människor ofta hamnar i när de erbjuds hjälp
              av människosmugglare. Mot höga ersättningar och under stora umbäranden
              utsätts människor för smugglarnas många gånger hårdhänta hantering.
            </seg>
            <seg n="cc85bf45">
              Människosmuggling är inget specifikt svenskt problem utan har
              i ökad utsträckning blivit ett globalt problemområde.
            </seg>
            <seg n="cc7c3366">
              FN har härigenom på olika sätt känt sig föranlåtet att agera
              och gav under 1998 ett uppdrag om utarbetande av en konvention
              mot gränsöverskridande brottslig verksamhet. I detta ingår människosmuggling
              som ett alltmer påtagligt problem över hela världen.
            </seg>
            <seg n="3de77615">
              Skrämmande bilder ges av hur kriminella utsätter människor för
              fasansfulla smugglingsvägar såväl landvägen som över hav.
            </seg>
            <seg n="333c965c">
              Mest påtagligt under senare år har kanske de smugglingsförsök
              som gjorts över Medelhavet, mellan den afrikanska kusten och Italien
              och Spanien, varit. Bilder av drunknade människor i rangliga farkoster
              har etsat sig fast i våra tankar.
            </seg>
            <seg n="61c3940e">
              Vetskapen om att många av dessa människor kanske har satt hela
              sin ekonomi på spel för att finansiera människosmugglingen förskräcker,
              pengar som nu går till kriminella nätverk med en människosyn långt
              borta från humanitet och välvilja.
            </seg>
            <seg n="c1d874cf">
              I skenet av vad som sker är FN:s agerande en naturlig utveckling
              för att bekämpa denna typ av brottslighet.
            </seg>
            <seg n="95c7df31">
              Som jag tidigare har sagt har Sverige på olika sätt redan agerat
              för att möta problembilden.
            </seg>
          </u>
          <note n="14f93431">
            I betänkande 2003/04:SfU6 behandlades människosmuggling och tidsbegränsat
            uppehållstillstånd för målsägande och vittnen. I betänkande 2003/04:SfU11
            fanns förslag om transportörsansvar och genomförande av rådsdirektiv
            i svensk lagstiftning.
          </note>
          <note n="19b64e7e">
            Herr talman! Så sent som den 1 juli föregående år trädde en lagändring
            i kraft rörande transportörsansvaret, och regeringen kommer nu,
            i enlighet med riksdagens uttalade vilja, att följa upp hanteringen
            och omfattningen av lagstiftningen.
          </note>
          <u who="gote_wahlstrom_662c3b" xml:id="i-eafebe4134a99ec0-0" n="2ad944a1" prev="i-44060dfa4403dbcc-0">
            <seg n="5a1d645b">
              Utskottet ser det som angeläget att Sverige aktivt deltar i det
              globala samarbetet för att förebygga och bekämpa människosmuggling.
              Detta innebär att Sverige såväl aktivt deltar i den internationella
              diskussionen som ställer sig bakom de överenskommelser som man
              kommer överens om inom ramen för bland annat FN.
            </seg>
            <seg n="15afe2aa">
              Styrkan i det internationella samarbetet är i dag viktigare än
              någonsin när det gäller att hantera den alltmer globaliserade
              brottsligheten.
            </seg>
            <seg n="eb1abd96">
              Riksdagens syn på värdet av de gemensamma åtgärderna mot den
              organiserade brottsligheten inom internationella organisationer
              understryks också av justitieutskottets ställningstagande, vilket
              behandlades här i kammaren den 11 maj.
            </seg>
            <seg n="37ed8f55">
              Herr talman! I betänkandet finns en reservation från fem partier.
              I reservationen påtalas att en restriktivare migrationspolitik
              utgör grogrund för människosmuggling. Man understryker dock att
              människosmuggling i vinstsyfte aldrig kan accepteras och att den
              måste beivras.
            </seg>
            <seg n="63ab694d">
              Den oro som man framför rörande den utsatthet som människor utsätts
              för när de nyttjar smugglare för att ta sig in i landet har jag
              förståelse för. Av detta skäl har vi här i kammaren beslutat att
              brottsansvaret ska ligga på smugglaren och inte på den som olagligt
              tar sig in i landet med hjälp av smugglare.
            </seg>
            <seg n="14dd4e99">
              I reservationen upprepar flera partier den kritik som de framförde
              tidigare i debatten om transportörsansvar.
            </seg>
            <seg n="72aa435e">
              Riksdagen har, som jag tidigare har sagt, nyligen lagstiftat
              i frågan och uppdragit åt regeringen att göra en översyn av transportörsansvaret,
              dess tillämpning och omfattning. Utskottet har erfarit att denna
              översyn nu ska göras, och avrapportering av utfallet av undersökningen
              ska ske under oktober 2005.
            </seg>
            <seg n="f6a99aa4">
              Herr talman! Jag vill än en gång yrka bifall till förslaget i
              utskottets betänkande och avslag på reservationen.
            </seg>
          </u>
          <note type="speaker" n="831b3322">
            Anf. 101 SVEN BRUS (kd) replik:
          </note>
          <u who="sven_brus_b4c1bc" xml:id="i-7dcfc44014970f78-1" n="bbf5afc8">
            <seg n="940ec06c">
              Herr talman! Vi är naturligtvis överens om att kampen mot människosmuggling
              och dess yttersta konsekvens människohandel måste föras med all
              kraft.
            </seg>
            <seg n="9474f014">
              Jag tror att Göte Wahlström ändå är beredd att hålla med mig
              om att det finns ett samband mellan denna företeelse och orsaken
              till den. Den uppstår ju inte utan att det finns någon bakgrund.
              Jag för min del menar att det är den allt striktare praxis som
              har utvecklats inom EU och i Sverige som utgör en bakgrund. Huruvida
              Göte Wahlström är överens med mig om den bakgrunden eller inte
              får jag väl höra i hans replik.
            </seg>
            <seg n="7fd586db">
              Jag menar att ett sätt att motverka denna vidriga form av handel
              skulle kunna vara att man ger människor som i dag tar detta desperata
              steg för att ta sig in i Sverige en legal väg att kunna komma
              till Sverige eller till något annat EU-land för att få sina asylskäl
              prövade.
            </seg>
            <seg n="3f068430">
              I detta sammanhang tycker jag att det finns två åtgärder som
              är viktiga, och jag ska testa den första på Göte Wahlström.
            </seg>
            <seg n="508724db">
              Skulle det kunna finnas skäl att resonera i termer kring någon
              form av nödvisum, asylvisum, för att göra det möjligt för människor
              att komma till Sverige utan att riskera sitt liv, sin hälsa och
              sina ägodelar och genom detta nödvisum få sina asylskäl prövade?
              Jag vill först testa den tanken på Göte Wahlström.
            </seg>
          </u>
          <note type="speaker" n="eb3b08e1">
            Anf. 102 GÖTE WAHLSTRÖM (s) replik:
          </note>
          <u who="gote_wahlstrom_662c3b" xml:id="i-3ec2dca9ca0676c9-0" n="2ad944a1">
            <seg n="088c7db8">
              Herr talman! Frågan om nödvisum har varit uppe i olika former
              av diskussioner, inte minst utifrån att Sven Brus har lyft fram
              den. Några erfarenheter av den typen av visum finns inte. Jag
              vill därför inte nu här i kammaren göra några utfästelser om denna
              möjlighet.
            </seg>
            <seg n="cb5c05a4">
              När jag lyssnade på Sven Brus anförande angav han ytterligare
              några möjligheter, bland annat en av de vägar som har diskuterats,
              nämligen att en ökad arbetskraftsinvandring skulle minska trycket
              på just asylvägen in i landet.
            </seg>
            <seg n="e7738279">
              Jag har fått förmånen att sitta i Kommittén för arbetskraftsinvandring
              där vi har tittat på detta. I kommittén ställer vi oss mycket
              skeptiska till just dessa effekter. Vi är ganska överens i kommittén
              om att vi inte ser arbetskraftsinvandring som en möjlighet för
              att lösa problemet med den stora inströmningen av asylsökande
              som egentligen åberopar också andra skäl för att få asyl. Vi får
              därför kanske titta mer på detta.
            </seg>
            <seg n="dd2af8f8">
              Sven Brus och jag har emellanåt här i kammaren en diskussion
              om just den hårdnande asylpolitiken. Och vi har lite olika erfarenheter.
              Vid ett antal tillfällen har jag åberopat mina erfarenheter och
              de kontakter som jag har i övriga europeiska länder. Man ser att
              det nu är andra grupper som rör sig över gränserna och in i Europa
              än de tidigare traditionella asylsökandena. Därigenom har vi olika
              syn på just det hårdnande klimatet och vilken utsträckning det
              är ett hårdnande klimat. Det får vi kanske anledning att återkomma
              till i andra former av diskussioner senare om så skulle vara fallet.
            </seg>
          </u>
          <note type="speaker" n="b197245b">
            Anf. 103 SVEN BRUS (kd) replik:
          </note>
          <u who="sven_brus_b4c1bc" xml:id="i-7dcfc44014970f78-2" n="bbf5afc8">
            <seg n="b2a404cb">
              Herr talman! Jag hade inte förväntat mig någon utfästelse från
              Göte Wahlström att arbeta för ett införande av nödvisum. Men jag
              noterar ändå med en viss tillfredsställelse att svaret inte var
              helt avvisande på den punkten.
            </seg>
            <seg n="53d1efc0">
              Sedan tror jag att vi kan ha olika uppfattningar om effekterna
              av en vidgad möjlighet att arbetskraftsinvandra till Sverige.
              Jag tror för min del att det skulle innebära en avlastning i fråga
              om trycket på människosmuggling.
            </seg>
            <seg n="866e1140">
              Jag har en fråga som handlar om transportörsansvaret. Den diskussionen
              har vi fört tidigare, men jag vill ändå ta upp detta igen. Tycker
              Göte Wahlström att det är rimligt som det är nu att lägga ett
              ansvar på den person som sitter vid flygplatsens incheckningsdisk
              att göra dessa stora och svåra avvägningar och överväganden som
              faktiskt handlar om människors liv och säkerhet? Är det rimligt
              att lägga det ansvaret på flygbolagens personal vid incheckningsdisken?
              Det är min ena fråga.
            </seg>
            <seg n="538e4b14">
              Den andra frågan är: Varför är den svenska regeringen och Socialdemokraterna
              så rädda för att ta en strid inom EU i denna fråga för att få
              till exempel transportörsansvarets korrespondens mot Genèvekonventionen
              prövad i EG-domstolen?
            </seg>
            <seg n="43e7ae2d">
              Varför är Sverige så anpassligt i den här frågan som handlar
              om människors liv och säkerhet?
            </seg>
          </u>
          <note type="speaker" n="781092da">
            Anf. 104 GÖTE WAHLSTRÖM (s) replik:
          </note>
          <u who="gote_wahlstrom_662c3b" xml:id="i-3ec2dca9ca0676c9-1" n="2ad944a1">
            <seg n="aa0382fe">
              Herr talman! Jag ska försöka belysa de två frågeställningarna
              och svara på frågorna.
            </seg>
            <seg n="795c77f9">
              Ansvaret för transportörerna har vi nu fått uppmålat av snart
              sagt alla talare som varit uppe i debatten. De har gett olika
              bilder av hur transportörernas ansvar ligger på flygplatspersonal
              eller på flygvärdinnor. Vi har inte samma erfarenhet av det. Likväl
              har nu riksdagen gett ett uppdrag. Regeringen kommer att under
              oktober få en redovisning av hur effekterna har varit av den lagstiftning
              som vi har fått.
            </seg>
            <seg n="80db4cb5">
              Våra erfarenheter när vi är ute och flyger och rör på oss är
              att vi också själva ser det som viktigt att vi åker på ett tryggt
              och säkert sätt över världen i de flygplan och på de transportvägar
              vi använder oss av. Det är också ett av skälen till Sven Brus
              andra frågeställning. Varför är Sverige så undfallande?
            </seg>
            <seg n="4608f57f">
              Jag vill nog påstå att Sverige har varit pådrivande i frågan.
              Men vi måste också vara medvetna om att det ute i Europa finns
              länder som på olika sätt har drabbats kanske hårdare än vad vi
              har gjort i Sverige av just effekterna av att inte ha kontroll
              över transportörernas sätt att transportera människor.
            </seg>
            <seg n="e660ec21">
              Vi har i färskt minne 11 september, bombattentaten i Spanien
              och så vidare. Om Sverige i det perspektivet ställer hårda krav
              i förhandlingar kommer det säkert i sann förhandlingsordning att
              ställa hårdare krav från de stater som anser att de får sina möjligheter
              att agera beskurna. Därigenom får vi säkert en annorlunda debatt
              i Europa i övrigt.
            </seg>
            <seg n="5f2ebc9c">
              Vi måste vara medvetna om den processen. Jag vill understryka
              att jag av Sveriges hållning i diskussionen inom EU och de avrapporteringar
              som utskottet får upplever att Sverige är starkt pådrivande för
              just den syn på flyktingpolitiken som vi hävdar här i kammaren.
            </seg>
          </u>
          <note type="speaker" n="b03308b3">
            Anf. 105 BIRGITTA CARLSSON (c) replik:
          </note>
          <u who="birgitta_carlsson_996489" xml:id="i-3ba7f18324f8fb2f-1" n="04dddc5d">
            <seg n="8f224d32">
              Fru talman! Jag hade tänkt ställa den fråga som Sven Brus sist
              ställde, och jag gör därför inte det.
            </seg>
            <seg n="dbab1350">
              Många personer som vistas i Sverige har tagit sig hit via människosmugglare.
              Det är vi väl medvetna om. Det var deras enda chans att ta sig
              ut från sitt land eftersom de inte kunde få fram de handlingar
              som krävdes. Tyvärr har de också invaggats i tron och förhoppningen
              att de får stanna i den asylprocess som de har gått igenom. Ofta
              är det familjer med barn som har svåra upplevelser bakom sig.
              Vi har sett att alltfler barn går in i apatiskt tillstånd. Det
              har ökat i Sverige.
            </seg>
            <seg n="9bf25d9e">
              Jag gör bedömningen att man alltför sällan tar hänsyn till barns
              skäl. Jag träffade en 16-årig flicka för några veckor sedan. Hon
              var inte hörd trots att hon hade varit på flykt i mer än sex år.
              Hon beskrev sin situation så här: När du ser på mig är jag ung,
              men jag känner mig inuti som en 6070-åring. Det var på grund av
              de upplevelser som hon hade med sig.
            </seg>
            <seg n="d9b9bc20">
              Trots att den här familjen samarbetade för att få fram de handlingar
              som de inte hade med sig när de kom hit har man sänkt ersättningsnivån
              för familjen. Det känns som att de beslut vi fattar i riksdagen
              blir bra mycket tuffare när de ska praktiseras i verkligheten.
            </seg>
            <seg n="b0aaa541">
              Jag fick uppfattningen när vi fattade beslutet att den som samarbetade
              för att få fram sina handlingar inte skulle drabbas av detta.
              Vilken bedömning gör Göte Wahlström? Hur ofta tycker Göte Wahlström
              att man tar hänsyn till barns skäl när man gör bedömningar?
            </seg>
          </u>
          <note type="speaker" n="50a57499">
            Anf. 106 GÖTE WAHLSTRÖM (s) replik:
          </note>
          <u who="gote_wahlstrom_662c3b" xml:id="i-3ec2dca9ca0676c9-2" n="2ad944a1">
            <seg n="3a2c3511">
              Fru talman! Jag har förståelse för att Birgitta Carlsson vill
              bredda debatten i förhållande till en reservation i det betänkande
              som vi nu behandlar och ha en bred diskussion om hela flykting-
              och asylpolitiken. Jag vill inte föra en diskussion om mottagningssystemet
              och Migrationsverkets handläggning av ärenden. Den diskussionen
              får vi föra vid andra tillfällen och kanske i annat forum.
            </seg>
            <seg n="3d9855a6">
              Birgitta Carlsson tar likväl upp frågan om resedokumenten och
              människors skyldighet att kunna visa en identifikationshandling
              och så vidare. Det är ett något märkligt förhållande att vi har
              fått en så snabb utveckling. Vi har gått från en tidigare kanske
              30-procentig dokumentlöshet till en i dag 92-procentig dokumentlöshet.
              Det är något som har hänt i systemet när detta inträffar. Det
              bör vi på olika sätt få belyst. Vi har också utredningar som har
              tittat på hur vi ska agera med det vidare.
            </seg>
            <seg n="49098bcf">
              När det gäller ansvaret för transportörerna att ha grepp om vilka
              människor som de transporterar kan vi bara dra oss till minnes
              den debatt vi förde här i kammaren med anledning av vad som hände
              den 11 september borta i USA. Centern var ett av de partier som
              var pådrivande för att vi också i Sverige och i den svenska riksdagen
              skulle ha en attityd och ett agerande som skulle innebära ett
              ökat säkerhetsansvar. Om jag inte drar mig helt fel till minnes
              fanns det till och med förslag från Centern om ett särskilt säkerhetsutskott
              i riksdagen för att kunna hantera situationen.
            </seg>
            <seg n="bcfe306a">
              Vi må vara medvetna om att vi över tid för en något annorlunda
              diskussion. Jag tror att det är viktigt att vi håller en klar
              linje för hur vi ska hantera det här för att ha ett säkert förhållningssätt.
            </seg>
          </u>
          <note type="speaker" n="08809c98">
            Anf. 107 BIRGITTA CARLSSON (c) replik:
          </note>
          <u who="birgitta_carlsson_996489" xml:id="i-3ba7f18324f8fb2f-2" n="04dddc5d">
            <seg n="ad7ab524">
              Fru talman! Jag kan hålla med om att vi kanske breddar debatten.
              Jag håller också med Göte Wahlström om att det självklart är viktigt
              att människor som har passhandlingar verkligen har med sig dem
              hela vägen i systemet.
            </seg>
            <seg n="2a57cdcd">
              Säkert är det så att många har gjort sig av med dem därför att
              de ryktesvägen har sagts att det var bättre för dem och att de
              hade större möjligheter att få stanna. Det finns säkert också
              sådana fall.
            </seg>
            <seg n="c3f210ce">
              Vi har kunskapen att det ändå finns många människor som har tagit
              sig till Sverige via människosmugglare. Vi är också medvetna om
              att de väldigt ofta har passhandlingar med sig. Men när människosmugglarna
              har tagit sig tillbaka har också passhandlingarna följt med tillbaka.
            </seg>
            <seg n="a238f2ba">
              Det är viktigt att även de familjerna blir trodda. När de verkligen
              visar på att de gör allt vad de kan för att få fram sina handlingar
              är det viktigt att man inte bestraffar dem på det sätt som man
              bevisligen har gjort i en hel del fall.
            </seg>
            <seg n="a80f83b4">
              Vi återkommer till de frågorna. Det jag inte får svar på i dag
              får jag ta upp i nästa debatt.
            </seg>
          </u>
          <note type="speaker" n="c854047a">
            Anf. 108 GÖTE WAHLSTRÖM (s) replik:
          </note>
          <u who="gote_wahlstrom_662c3b" xml:id="i-3ec2dca9ca0676c9-3" n="2ad944a1">
            <seg n="5ab1cc61">
              Fru talman! Birgitta Carlsson och jag har haft möjlighet att
              också ta del av internationella kontakter när det gäller just
              frågan om att ha resedokument och ID-handlingar. Erfarenheterna
              från även andra länder i världen är desamma.
            </seg>
            <seg n="92e7ad13">
              Jag drar mig till minnes den diskussion vi hade med företrädare
              för det kanadensiska systemet. Där hade man ungefär samma upplevelse
              som vi har i Sverige. Det finns inga resedokument när människor
              kommer, men de kommer ganska snabbt fram.
            </seg>
            <seg n="fcbe4b69">
              Då kan man ställa sig frågan: Hur kan det vara så att man i Kanada
              med väldigt kort varsel kan få fram de resedokument som man i
              Sverige har så väldigt svårt att få fram som asylsökande? Vi får
              titta på hur detta ska kunna hanteras i systemen i det längre
              perspektivet.
            </seg>
            <seg n="89dd72d5">
              Birgitta Carlsson tar upp frågan om vårt systems hantering av
              människor och människors dokumentlöshet. Genèvekonventionen förutsätter
              att människor ska vara behjälpliga med att klara ut identifikationen
              för att härigenom ha rätt till den asylprövning som ska ske.
            </seg>
            <seg n="ce39299b">
              Detta sker naturligtvis på olika sätt. I våra kontakter med Migrationsverket
              får vi också bilder av hur det hanteras. Människor som är behjälpliga
              och visar att de på olika sätt försöker finna former för att klara
              ut identifikationen ska naturligtvis inte ha den ersättning som
              Birgitta Carlsson redovisar att hon har fått beskrivet att de
              har fått.
            </seg>
            <seg n="212eec8c">
              Låt oss titta på de enskilda fallen där det dyker upp. Regelsystemet
              är sådant att man ska vara behjälplig. I den mån man är behjälplig
              ska inte ersättningen sättas ned.
            </seg>
          </u>
          <note type="speaker" n="92da06a9">
            Anf. 109 ANNE-MARIE EKSTRÖM (fp) replik:
          </note>
          <u who="anne-marie_ekstrom_61d49c" xml:id="i-c9fc6951e5d23d92-1" n="ae0d86df">
            <seg n="7833dd9c">
              Fru talman! Göte Wahlström målar ut hur fruktansvärt det är med
              människosmugglingen, vad det är som händer och hur många människor
              som har omkommit genom dessa många gånger kriminella ligors handlingar.
              Jag måste glädja Göte Wahlström med att jag håller med honom i
              den beskrivningen, även om jag inte brukar hålla med honom om
              så värst mycket annat när det gäller dessa frågor.
            </seg>
            <seg n="3813bbe1">
              Precis som flera andra har sagt finns det en orsak till att människor
              vänder sig till människosmugglare. Det är väl bra att man gör
              en översyn av lagen om transportörsansvar. Men vad kommer att
              hända när man har gjort den översynen? Kommer man då att med kraft
              verka i EU för att den förändras?
            </seg>
          </u>
          <note type="speaker" n="88961165">
            Anf. 110 GÖTE WAHLSTRÖM (s) replik:
          </note>
          <u who="gote_wahlstrom_662c3b" xml:id="i-3ec2dca9ca0676c9-4" n="2ad944a1">
            <seg n="a44a4302">
              Fru talman! Då måste jag naturligtvis ställa motfrågan: Om man
              då konstaterar att förhållandet skulle vara sådant att man behövde
              skärpa lagstiftningen skulle Anne-Marie Ekström då ställa upp
              på att skärpa lagstiftningen? Vi ska naturligtvis titta på vad
              det är för effekter som detta har fått och utifrån det ta ställning,
              men att redan här nu, ett antal månader innan den här redovisningen
              är gjord, kunna göra ställningstaganden om hur vi då skulle agera
              tycker jag är ganska hypotetiskt att ställa upp.
            </seg>
            <seg n="88b0e8f6">
              Det är skönt att vi kan vara överens om vissa saker i de här
              frågeställningarna, Anne-Marie Ekström och jag. Anne-Marie Ekström
              förflyttar sig emellanåt i ställningstaganden över migrationspolitiken.
              I dag var hon till och med långt ute utanför den diskussion som
              annars brukar föras då hon uttrycker att det är en totalt havererad
              asylpolitik vi har. Det är en ytterligare skärpning.
            </seg>
            <seg n="4e3f9afc">
              Men vi får väl se vad ställningstagandet är nästa gång man agerar
              i frågeställningen. Vad jag upplever av Folkpartiets och Anne-Marie
              Ekströms syn på frågorna har det svängt något vad gäller vilken
              syn man har på detta. Låt mig bara beskriva att man vid något
              tillfälle här i talarstolen har uttryckt att man inte kan tänka
              sig kollektiva beslut för att vid ett tillfälle några veckor senare
              vara för nollställningsbeslutet, som då är en amnesti och så vidare.
              Så den mer långsiktiga politiken på det här området från Folkpartiets
              sida har jag lite svårt att utröna just nu med den diskussion
              och den debatt som förekommer från Folkpartiets talesman i frågeställningarna.
            </seg>
          </u>
          <note type="speaker" n="1f1ce817">
            Anf. 111 ANNE-MARIE EKSTRÖM (fp) replik:
          </note>
          <u who="anne-marie_ekstrom_61d49c" xml:id="i-c9fc6951e5d23d92-2" n="ae0d86df">
            <seg n="7c86a72e">
              Fru talman! Jag tror att vi ska återkomma till den debatten,
              jag och Göte Wahlström. Jag vill påstå att även om man har ett
              nollställningsbeslut så är det ändå ett individuellt prövande,
              och det är viktigt att påtala.
            </seg>
            <seg n="340462e6">
              Men jag skulle vilja ta upp en annan sak, som just hör samman
              med det här betänkandet. En typ av människosmuggling är ju trafficking
              , och det är några som tidigare har tagit upp det i dag. I dagarna
              finns det ett aktuellt fall i Borås, där en 17-årig flicka har
              blivit hänsynslöst utnyttjad sexuellt. Hon har blivit hotad, hon
              har deltagit i en rättegång och hon har fått stanna med tillfälligt
              uppehållstillstånd så länge som rättegången pågår.
            </seg>
            <seg n="1bed0b2a">
              Nu är min fråga: Kan Göte Wahlström och hans parti tänka sig
              att man gör det lättare för kvinnor som har kommit hit på grund
              av trafficking att få ett permanent uppehållstillstånd utan att
              behöva gå igenom den långdragna asylprocessen så att man gör det
              lättare för dem att komma in?
            </seg>
          </u>
          <note type="speaker" n="6c9973d8">
            Anf. 112 GÖTE WAHLSTRÖM (s) replik:
          </note>
          <u who="gote_wahlstrom_662c3b" xml:id="i-3ec2dca9ca0676c9-5" n="2ad944a1">
            <seg n="bb7d6678">
              Fru talman! I den debatt som föregick beslutet om just det förhållande
              som nu beskrivs i det här enskilda ärendet påtalade vi möjligheten
              att också söka permanent uppehållstillstånd. Den ansökan skulle
              då inte bara vara baserad på att man varit drabbad av trafficking
              utan också framför allt vara kopplad till den fara man skulle
              utsättas för i den mån man skulle återvända hem.
            </seg>
            <seg n="a157e81c">
              Vad jag förstår av det enskilda ärende som nu diskuteras är det
              kopplat till just den problematiken, nämligen att hotbilden mot
              individen skulle vara av sådan art att det skulle finnas utrymme
              för att söka permanent uppehållstillstånd och också erhålla det.
              Den prövningen, har jag förstått av mediebilden, kommer att göras
              ansökan kommer att lämnas in med det snaraste. Låt oss då avvakta
              och se på de effekter som den lagstiftning och det ställningstagande
              vi ganska nyligen antagit här i kammaren kommer att få i praktisk
              handling från våra ansvariga myndigheter på området.
            </seg>
          </u>
          <note n="5229986b">
            Överläggningen var härmed avslutad.
          </note>
          <note n="cc1b8e87">
            8 § Kungörande av vissa trafikföreskrifter
          </note>
          <note n="a64d102b">
            Föredrogs
          </note>
          <note n="4850cff2">
            Tredje vice talmannen konstaterade att ingen talare var anmäld.
          </note>
          <note n="9c7666a0">
            9 § Penningpolitiken och Riksbankens förvaltning 2004
          </note>
          <note n="a64d102b">
            Föredrogs
          </note>
          <note type="speaker" n="c9bace66">
            Anf. 113 AGNETA GILLE (s):
          </note>
          <u who="agneta_gille_1d7547" xml:id="i-27c9a5d15da9661e-0" n="4ca981d4" next="i-949580fb29434f02-0">
            <seg n="5846dcc4">
              Fru talman! Det är då dags för betänkandet Penningpolitiken och
              Riksbankens förvaltning 2004 . Då är det så att vi i finansutskottet
              varje år gör en utvärdering av Riksbankens penningpolitik under
              den senaste treårsperioden. I april i år beslutade vi i ett enigt
              utskott att genomföra en fördjupad utvärdering av penningpolitiken
              som då ska omfatta 19952005, det vill säga den tioårsperiod som
              inflationsmålet på 2 % varit i fokus för den svenska penningpolitiken.
              Utvärderingen ska utföras av en oberoende, utomstående utvärderare.
              När utskottet tagit detta beslut innebär det också att årets utvärdering
              som omfattar 20022004 inte är lika omfattande som de tidigare
              utvärderingarna har varit. Finansutskottet kan dock konstatera
              att inflationen under den här utvärderingsperioden, 20022004,
              i genomsnitt legat under Riksbankens inflationsmål på 2 %.
            </seg>
          </u>
          <note n="eac79d25">
            I utskottets granskning av Riksbankens verksamhet godkänner utskottet
            att riksbanksfullmäktige och direktionen, det vill säga ledningen
            för Riksbanken, beviljas ansvarsfrihet för sin förvaltning av
            Riksbanken för 2004. Finansutskottet föreslår också att riksdagen
            fastställer Riksbankens balans- och resultaträkning samt godkänner
            fullmäktiges förslag till fördelning av 2000 års resultat, bland
            annat riksbanksfullmäktiges beslut att leverera in 6,7 miljarder
            kronor till staten.
          </note>
          <u who="agneta_gille_1d7547" xml:id="i-949580fb29434f02-0" n="4ca981d4" prev="i-27c9a5d15da9661e-0">
            <seg n="ac42e44f">
              Riksbanksfullmäktige har framfört till riksdagen att man önskar
              få till en förändring, det vill säga en lagförändring, för hur
              vinsterna ska fördelas i framtiden. Finansutskottet tyckte att
              det var ett bra förslag, så därför har utskottet beslutat att
              föreslå riksdagen att besluta om att låta utreda, alltså titta
              närmare på och göra en analys av, hur Riksbanken ska fördela de
              vinster som man gör samt förbereda det lagförslag och den lagförändring
              som då kan bli aktuella.
            </seg>
            <seg n="fbc30a01">
              Jag vill också säga att det har varit ett enigt utskott som fattat
              de beslut som jag har nämnt, men att det finns motioner. Under
              punkterna 4 och 5 finns det två reservationer, en från Vänsterpartiet
              under punkt 4 och en från Vänsterpartiet och Miljöpartiet under
              punkt 5.
            </seg>
            <seg n="5d18cd41">
              Med de inledande orden lämnar jag över till debattörerna.
            </seg>
          </u>
          <note type="speaker" n="33e03f25">
            Anf. 114 LARS BÄCKSTRÖM (v):
          </note>
          <u who="lars_backstrom_06e975" xml:id="i-1b2b9e7198c601bb-0" n="1d1f364d">
            <seg n="04d9da81">
              Fru talman! Som föredraganden för utskottet sade är utskottet
              nästan enigt. Det är vi i Vänsterpartiet och Miljöpartiet som
              har reservationer, och jag vill börja med att yrka bifall till
              reservation nr 1. Jag står naturligtvis bakom reservation nr 2
              också, men vi tar bara votering på den första.
            </seg>
            <seg n="45f8a09d">
              Det är glädjande att det är så många ledamöter som har anmält
              sig till den här debatten med tanke på att det finns så få reservationer
              och vi har ett så enigt utskott. Man kan ju fundera över varför.
              Det är bara jag och utskottets majoritet i form av Bernhardsson,
              och sedan är det fem stycken till det är en stor övermakt som
              möter mig i denna debatt. Men låt oss ta debatten!
            </seg>
            <seg n="343abfec">
              Det är konstigt, när vi är så eniga, att det är så många debattörer.
              Och jag vill säga en annan sak också: Vi är väldigt eniga, tror
              jag, i alla partier om målen med politiken: välfärd, trygghet,
              rättvisa det kanske vi ibland kan ha olika synpunkter på. Men
              just välfärd och trygghet är vi eniga om, och om jobben. Men jobben
              är ju egentligen inget mål i sig om man inte är extremlutheran:
              Du ska äta ditt bröd i ditt anletes svett! Då är arbete ett mål
              i sig. Men annars tycker jag att arbete främst är ett medel.
            </seg>
            <seg n="b6e893ac">
              Men om vi är överens om målen, vad är det då vi diskuterar? Jo,
              det är medlen dit. Vad finns det för olika medel vi kan diskutera
              här och nu? Det handlar naturligtvis om att vi ska ha en strukturpolitik
              och en konjunkturpolitik som är bra. När vi har för få i arbete
              finns det brister i både konjunktur- och strukturpolitiken. Men
              när det gäller konjunkturen är det finanspolitiken och penningpolitiken
              som är de viktiga instrumenten. De är inte lika viktiga när det
              gäller strukturen.
            </seg>
            <seg n="798b91a8">
              Hur ser läget ut i Sverige just nu? Alla är överens om att det
              är sol ute i dag, men i fråga om Sveriges ekonomi är de inte alls
              lika eniga. Svensk ekonomi skildras ofta som närmast stadd i upplösning
              och förfall. Så är det inte. Jämfört med andra länder har vi i
              Sverige lyckats mycket bra med sysselsättningen. Det är egentligen
              bara tre länder som klarar EU:s sysselsättningsmål, nämligen Sverige,
              Danmark och Nederländerna. Låt oss vara stolta över det i stället
              för att svartmåla vårt land. Nationaldagen närmar sig.
            </seg>
            <seg n="1e5294bc">
              Också USA har lyckats tämligen väl med sysselsättningspolitiken,
              dock inte lika bra som vi i Sverige. Anledningen till att jag
              särskilt nämner USA är att halva finansutskottet nyligen varit
              där. Då är det på sin plats att göra det. Men det USA misslyckats
              med är tryggheten och fördelningspolitiken.
            </seg>
            <seg n="9e2e38b8">
              Sverige är bland de länder i världen som har de minsta inkomstskillnaderna.
              Jämfört med andra länder har vi hög trygghet, små inkomstskillnader
              och många i arbete. Det är ett ganska gott betyg, men för vem
              är betyget gott? Socialdemokraterna är ju inte nöjda, och det
              är inte vi i Vänstern heller. Vi måste göra mer, för vi behöver
              fler i arbete. Och hur ska vi nå dit? Vad är det som står i vägen
              för oss, som hindrar oss? Är det regeringen regeringspolitiken
              som står i vägen? Eller är det Riksbanken som står i vägen för
              fler i arbete? Och har Reinfeldt någon lösning? Det är dessa tre
              R vi nu diskuterar.
            </seg>
            <seg n="53914dc1">
              Jag vill säga att Reinfeldt inte har någon lösning. Däremot kan
              jag nog diskutera regeringspolitiken, som vi i Vänsterpartiet
              är en del av. Ingenting är dock perfekt, och frågan är: Kan det
              göras mer på regeringspolitikens område? Ja, det tror jag, framför
              allt vad gäller strukturpolitiken. Jag tror att det är den mest
              grundläggande frågan för att få upp sysselsättningen. Den finns
              att söka i strukturpolitiken.
            </seg>
            <seg n="3e05e436">
              Men egentligen är inte vare sig regeringen, Riksbanken eller
              Reinfeldt ett huvudproblem, utan grundproblemet är den globala
              kapitalismen. För ett par decennier sedan var omkring en miljard
              ute och konkurrerade i industrierna med ungefär samma kvalitet
              och kunskap. I dag är den siffran tre miljarder. Vi har nya länder
              Indien, Kina som vi nu ska möta och konkurrera med. Det skapar
              helt nya utmaningar för att trygga jobben i Sverige. Och det kan
              varken Riksbanken eller regeringen, eller ens Reinfeldt, ändra
              på.
            </seg>
            <seg n="8ee18421">
              Låt oss se det grundläggande strukturproblemet, att vi har en
              ny kapitalism att hantera. Den som helt litar på kapitalismen
              behöver inte ha någon politik då är det hela självreglerande men
              vi som inser att man måste ha en politik måste också göra något
              åt detta.
            </seg>
            <seg n="18bf96ee">
              Tidigare var det så att regering och riksbank samverkade. Det
              var samma beslut som fattades. Sedan slaktade man en helig ko
              och sade att det ska finnas en oberoende eller självständig riksbank
              man använde lite olika begrepp för då skulle allt bli mycket bättre.
              Jag tror att man måste inse att även heliga kor mjölkar. Man ska
              inte alltid slakta och vräka undan allt. Lösningen är alltså inte
              att säga att arbetslösheten i Sverige beror på den elaka Riksbanken
              och Heikensten, eller som Dagens Industri skrev häromdagen: Skyll
              inte allt på Heikensten. Det är alldeles sant.
            </seg>
            <seg n="c7ae778f">
              Det finns olika uppfattningar om vad Riksbankens alltför höga
              räntor betytt i form av förlorade jobb, från 70 000 till 10 000
              förlorade jobb. Låt oss här nöja oss med 10 000. Visst vore det
              väl ett oerhört värdefullt bidrag till sysselsättningen att ha
              de 10 000 jobben? Vi får lägga oss på den lägsta uppskattningen.
            </seg>
            <seg n="3ca6ded0">
              Här har vi nu anledning att diskutera Riksbanken, och det är
              bra att vi gör det. Det är väl också därför som så många anmält
              sig till debatten, alltså för att diskutera Riksbanken, eller
              hur? Det är bra. Det finns många som just nu ifrågasätter Riksbanken
              LO, TCO, Arbetsmarknadsstyrelsen. Många etablerade organisationer
              gör det, inte bara vi i den radikala Vänstern. Det finns till
              och med socialdemokrater som vågar ifrågasätta Riksbankens agerande.
            </seg>
            <seg n="8bb326e3">
              Gå in och titta på Riksbankens hemsida. Jag gjorde det innan
              jag gick hit, fru talman. Där finns ett slags barometer som visar
              hur det ska vara och hur det inte ska vara. Om inflationen är
              för hög visar den rött. Är inflationen i någon mening för låg
              visar den blått. Man kan säga att det är antingen för varmt eller
              för kallt. Visaren står tydligt på blått. Det är för kallt. Det
              är för lite aktivitet i ekonomin. Detta kan bero på att man är
              för fokuserad på ett instrument som hotar att bli ett självständigt
              mål, nämligen inflationen. Den ska i stället vara ett medel. Självklart
              ska vi inte ha både hög inflation och hög arbetslöshet. Det har
              vi haft under vissa perioder. Vi ska inte tillbaka dit, men vi
              måste våga diskutera Riksbankens ställning.
            </seg>
            <seg n="24df66ee">
              Utskottet var, som sagt, nyligen i USA. Där träffade vi en Skandinavienättad
              person, en Olsen som var norsk-svensk. Han sade att de självklart
              inte skulle ha ett enda mål för inflationen, utan att de måste
              se till den ekonomiska tillväxten i stort i sitt land. Det var
              en klok karl. Vid en mottagning berättade han en anekdot för mig.
              Det finns de som säger att Greenspan har en liten kikare som han
              använder till att från sitt fönster titta på parkeringsplatsen
              utanför. Om där finns många nya bilar med mycket varor tänker
              han: Nu kan vi höja räntan lite grann. Finns där få nya bilar
              med lite varor tänker han i stället: Nu sänker vi räntan. En klok
              karl. Gammal är äldst. Vi kanske ska sala till en kikare.
            </seg>
            <seg n="9fd2a353">
              Nej, Heikensten kan väl också öppna fönstret och titta. Jag tror
              alltså att vi måste våga diskutera detta. Heikensten är naturligtvis
              varken ondskefull eller elak, och han vill inte landet illa. Men
              vi behöver en mer öppen debatt om sysselsättningspolitiken, för
              Riksbanken kan inte göra allt. Den ska ha stöd av en bra finanspolitik.
              Framför allt behöver vi kraftsamla om strukturpolitiken, och vi
              måste sätta press på Riksbanken så att de sänker räntorna och
              håller sig inom sina egna målsättningar.
            </seg>
          </u>
          <note n="e81a1753">
            Jag yrkar än en gång bifall till reservation nr 1.
          </note>
          <note type="speaker" n="d751ac57">
            Anf. 115 BO BERNHARDSSON (s):
          </note>
          <u who="bo_bernhardsson_dc368b" xml:id="i-12ac5bd3c70c3fb8-0" n="c6ce6afc">
            <seg n="d4ef900f">
              Fru talman! Det här ärendet förefaller ganska odramatiskt vid
              ett första påseende. Här behandlas å ena sidan Riksbankens förvaltning
              bokslut, balansräkning och resultaträkning. Det är områden där
              det naturligtvis inte varit särskilt svårt att nå fram till enighet
              i utskottet. Å andra sidan behandlar vi en utvärdering av Riksbankens
              penningpolitik. Även på det området råder enighet om analyserna
              och skrivningarna i betänkandet. Samtidigt vet vi, vilket vi redan
              anat lite grann, att det här är ett politiskt laddat område, och
              debattens vågor går ibland ganska höga i det som brukar kallas
              det omgivande samhället.
            </seg>
            <seg n="a67c2fb4">
              Ändå finns det alltså i dag en bred enighet, om än inte total,
              på det område som rör penningpolitiken, vilket Bäckström illustrerat.
              Det finns en betydande enighet om den organisatoriska grunden
              för penningpolitiken både här i kammaren och faktiskt också ute
              i samhället. Det finns en enighet om att Riksbanken, inom de ramar
              som riksdagen gett den, självständigt ska hantera det penningpolitiska
              instrumentet och fatta besluten om höjningar och sänkningar av
              räntan. Det är att notera att inte ens Riksbankens hårdaste kritiker
              vad gäller inflationsbedömningarna och de penningpolitiska besluten,
              såsom Konjunkturinstitutet eller Landsorganisationen, ifrågasätter
              själva grundvalen, det vill säga den nya ordningen. I dag råder
              enighet på den punkten.
            </seg>
            <seg n="2d0e1edc">
              Utskottet är således enigt om det allra mesta. Att ämnet ändå
              är kontroversiellt skvallrar möjligen det faktum om jag vet inte
              riktigt ännu att det efter mig står en kö av borgerliga ledamöter,
              utan reservationer men med en hel del på hjärtat, beredda att
              kasta sig in i debatten om penningpolitiken. Till dessa, från
              betänkandet mer eller mindre oberoende debattörer, får jag möjligen
              anledning att återkomma.
            </seg>
            <seg n="19293807">
              När det gäller Riksbankens förvaltning och frågor med anknytning
              till detta är utskottsförslagen enhälliga. Det gäller också förslaget
              om att Riksbanken ska leverera 6,7 miljarder till statskassan.
              Riksbanken har dessutom, som vi redan har hört här, begärt fortsatt
              utredning av frågan om Riksbankens vinstdisposition med sikte
              på en lagreglering av principerna för vinstdispositionen. Utskottet
              går banken till mötes på den punkten. Vi vill att regeringen närmare
              ska utreda och analysera frågan med sikte på en lagreglering,
              även om skälen för en sådan i någon mån har förändrats i och med
              att Sverige beslutade att stå utanför EMU. Men vi menar att det
              i alla fall finns goda skäl för att reglera dessa förhållanden
              mellan Riksbanken och staten.
            </seg>
            <seg n="a3da9871">
              Fru talman! Penningpolitiken och hur den hanteras är, som vi
              har märkt här i debatten, ett ganska eldfängt ämne. Det självklara
              skälet är att penningpolitiken inte, lika lite som annan politik
              Lars Bäckström var inne på detta har ett egenvärde. Den är ett
              instrument för att åstadkomma ett gott samhälle och ett bra liv
              för människorna i samhället.
            </seg>
            <seg n="f84c9898">
              Penningpolitikens yttersta mening är alltså att bidra till att
              våra gemensamma resurser används så bra som möjligt över tiden,
              till ett högt och stabilt resursutnyttjande. För att gå rakt på
              sak: Penningpolitiken ska också gynna hög sysselsättning och låg
              arbetslöshet. Den ska vara ett bidrag till det, men den är naturligtvis
              inte hela sysselsättningspolitiken, inte ens den väsentligaste
              delen av sysselsättningspolitiken.
            </seg>
            <seg n="6b282070">
              På det här området går diskussionens vågor av och till höga.
              I går gick de höga på ett LO-seminarium som har refererats i medierna
              och där jag själv hade förmånen att få vara närvarande.
            </seg>
            <seg n="2ac38f6f">
              Riksbanken har, säger kritikerna, genom en alltför försiktig
              penningpolitik bidragit till en onödigt hög arbetslöshet. Med
              facit i hand är det nog svårt att komma ifrån att kritiken har
              fog för sig, vilket faktiskt också riksbankschefen Lars Heikensten
              i olika sammanhang, bland annat på utfrågningar här i riksdagen,
              har medgett. Men han hävdar, och det är ett ganska bra försvar,
              att de allra flesta prognosmakare har gjort samma missar som Riksbanken.
              Vi kan också konstatera vilket är intressant att en i stort sett
              enig ekonomkår månad efter månad har hävdat att sysselsättningen
              snart kommer att vända uppåt på allvar. Detta är faktiskt vad
              vi har haft att utgå från, om vi nu ska luta oss mot expertsamhället.
            </seg>
            <seg n="626bc879">
              Debatten om Riksbankens roll torde fortsätta. Till dem som upprörs
              över att det finns en kritisk diskussion om en institution som
              vi i dag har gjort mer oberoende och självständig skulle jag vilja
              säga: Ni har missuppfattat detta. Beslutet att göra Riksbanken
              mer självständig innebär inte att man ska lägga locket på en spännande
              och viktig debatt om penningpolitik, stabiliseringspolitik eller
              hur Riksbanken sköter sitt uppdrag. Det är viktigt. Oberoendet
              och självständigheten är en sak. Det innebär inte att det ska
              råda tystnad när det gäller penningpolitiken.
            </seg>
            <seg n="725af7a5">
              Utskottet nöjer sig med att konstatera att inflationen, oavsett
              inflationsmått, under perioden har legat under målet. Med facit
              i hand skulle man kunna hävda att Riksbanken borde ha kunnat sänka
              räntan snabbare och mer kraftfullt än den gjorde. Men vi konstaterar
              också att flera prognosmakare, svensk som utländsk ekonomisk expertis,
              har gjort samma överskattning av inflationstrycket. I våra slutsatser
              säger vi att Riksbanken ändå har tillämpat sina handlingsregler
              och agerat på ett konsekvent sätt.
            </seg>
            <seg n="b5746c30">
              Finansutskottet beslutade för en tid sedan om en fördjupad utvärdering
              av penningpolitiken. Ett tungt skäl till det är att den nuvarande
              penningpolitiska regimen nu har varit i kraft i ungefär tio år.
              En sådan utvärdering kommer säkert inte att sätta punkt för en
              kritisk och livaktig diskussion om penningpolitiken. Men förhoppningsvis
              kan den kanske bidra med argument som för den diskussionen framåt.
            </seg>
            <seg n="9f7c1aa8">
              Fru talman! Till betänkandet har fogats två reservationer. Den
              ena vill återställa Riksbanken och dess organisation till den
              ordning som gällde före den 1 januari 1999. Majoriteten vill dock
              inte ha någon återställare. Argumentet för det är, trots den kritiska
              diskussionen, att erfarenheterna av den nya ordningen i huvudsak
              är goda. På seminariet i går uttryckte exempelvis LO-ekonomen
              Dan Andersson att Riksbanken som en disciplinerande kraft på arbetsmarknaden
              på sätt och vis är LO:s bäste vän. Men han är ju ingalunda alltid
              nöjd med de penningpolitiska besluten.
            </seg>
            <seg n="556cbd79">
              Den andra reservationen kräver att Sverige ska begära ett formellt
              undantag för att vi ska slippa införa euron. Det anser vi inte
              behövs. Vi vet själva vad vi har fattat för beslut i folkomröstningen,
              och kommissionen har sagt att ett sådant undantag inte är nödvändigt.
            </seg>
          </u>
          <note n="14797a5d">
            Jag yrkar bifall till utskottets förslag och avslag på reservationerna.
          </note>
          <note type="speaker" n="f84169aa">
            Anf. 116 LARS BÄCKSTRÖM (v) replik:
          </note>
          <u who="lars_backstrom_06e975" xml:id="i-1b2b9e7198c601bb-1" n="1d1f364d">
            <seg n="077c32a8">
              Fru talman! Vi yrkar inte på att det ska återställas. Det handlar
              inte om en omedelbar återställare. Men vi ska ha en utredning
              för att se hur vi kan öka det demokratiska inflytandet över Riksbanken.
              Det är ett väldigt modest yrkande. Det förvånar mig att vi inte
              kan få gehör för det. Vi vill ju alla att det ska finnas en demokratisk
              dialog och debatt. Om vi inte ville det vore den här diskussionen
              obehövlig. Det är väl klart att vi vill ha det?
            </seg>
            <seg n="00d6c0c5">
              Det handlar inte om en återställning av de tider som har varit.
              Jag har läst en anekdot från den tiden det satt politiker i bankofullmäktige
              och bestämde. Anekdoten säger: Vakna, du ska reservera dig! Det
              var en politiker som hade tagit sig en liten lur. Jag nämner inga
              namn, men jag vet vem det är. Det var ingen från Vänstern. Den
              ordningen vill vi inte ha tillbaka.
            </seg>
            <seg n="d612131d">
              Vi kan diskutera målformuleringen för Riksbanken. Om vi har en
              riksbank med en enda uppgift, att hålla det på 2 %, plus minus
              1 %, skulle politikerna kunna ta det direkta ansvaret. Poängen
              med en oberoende eller självständig riksbank vore om man hade
              ett vidare uppdrag, som den amerikanska riksbanken, Fed. Den har
              uppdraget att stärka den ekonomiska tillväxten och hålla ett stabilt
              penningvärde. Då är det mer logiskt.
            </seg>
            <seg n="da8ea927">
              När vi säger att vi vill ha en utredning om detta svarar utskottet
              att det skulle strida mot Sveriges fördrag, och när vi skriver
              en reservation om att vi vill förhandla om fördragen säger man
              nej. Det blir ett moment 22. Ingenting får röras. Allt ska vara
              sakrosankt. Det Gud har givit är gott.
            </seg>
            <seg n="424320d3">
              Men så är det ju inte. Det finns en typ av mode även i politik.
              Det är dyrt att följa modet, och det är också dyrt för realekonomin
              när man följer moden alltför slaviskt.
            </seg>
          </u>
          <note type="speaker" n="b658e9eb">
            Anf. 117 BO BERNHARDSSON (s) replik:
          </note>
          <u who="bo_bernhardsson_dc368b" xml:id="i-12ac5bd3c70c3fb8-1" n="c6ce6afc">
            <seg n="3681e204">
              Fru talman! Nu läser jag innantill. I motionen av Lars Ohly med
              flera anförs att Riksbanken och Riksbankens ledningsorganisation
              bör återställas till den organisation som gällde före den 1 januari
              1999 då Riksbanken fick en mer oberoende ställning. Det är ganska
              glasklart i vilken riktning ni vill röra er.
            </seg>
            <seg n="b6833c31">
              Om det bara handlade om att utveckla penningpolitiken och förändra
              den över tiden tror jag att vi till och med kan få riksbankschefen
              med på det. Jag hörde honom senast i går svara på frågan: Behöver
              penningpolitiken utvecklas? Han svarade: Ja, den behöver utvecklas,
              och den måste naturligtvis utvecklas. Detta sker i den demokratiska
              diskussion som pågår om penningpolitiken. Möjligen sker det i
              och med att vi får ett underlag från den utvärdering som riksdagen
              kommer att göra av hur det har fungerat under den gångna tioårsperioden.
              Om det bara handlade om att slå fast att vi ska diskutera och
              utveckla penningpolitiken tror jag inte att vi skulle stå här
              och ha någon polemik.
            </seg>
          </u>
          <note type="speaker" n="dcbf081b">
            Anf. 118 LARS BÄCKSTRÖM (v) replik:
          </note>
          <u who="lars_backstrom_06e975" xml:id="i-1b2b9e7198c601bb-2" n="1d1f364d">
            <seg n="072c6d58">
              Fru talman! Reservationen handlar ju om det. Det är riktigt att
              vi vill, men vi har inte valt. Vi är lite listiga ibland i Vänstern.
              Vi tar inte det maximalistiska yrkandet, utan vi modererar oss
              för att kunna få majoritet. Det är syftet med politiken. Även
              om vi inte fattar det beslutet nu vill vi göra en översyn som
              får i gång en diskussion. Det påminner lite grann om den oberoende
              utvärderingen. Det är ett steg i vår riktning. Det ser jag också.
              Men vi vill göra det mer samlat och ta med även ledningsfunktionerna,
              och jag säger att det är viktigt att våga föra den diskussionen.
            </seg>
            <seg n="ae398755">
              Sedan behöver vi inte ha det exakt som det såg ut tidigare. År
              1993 reserverade sig Bergqvist för en ståndpunkt som var mer maximalistisk
              än den jag har i dag.
            </seg>
            <seg n="511b335c">
              Man säger att det har fungerat så väldigt bra med den här regimen.
              Är det så säkert att det beror just på den oberoende Riksbanken?
              Kan det inte också bero på att vi har fått en helt annan global
              ekonomi och en helt annan struktur och ett helt annat förhållande
              mellan löntagare och arbetsgivare när man diskuterar avtal?
            </seg>
            <seg n="25ffa1bf">
              Tänk er detta: Varför är prästen religiös? Är det för att han
              är präst eller för att han är kristen? Jag tror att det beror
              på att prästen är kristen. Därför tror jag att vi har en låg inflation
              just nu för att vi har nya spelregler i ekonomin.
            </seg>
            <seg n="20ca10ce">
              Man har sagt att alla är i grunden överens. Men, ledamöter, läs
              Ekonomisk Debatt nr 3! Där tar Björn Thalberg, professor emeritus
              i Lund, upp att det från nationalekonomiska grundprinciper är
              fel att splittra upp detta. Det strider mot en grundläggande ekonomisk
              teori som var helt etablerad på 50- och 60-talen.
            </seg>
            <seg n="f7e14e2d">
              Sedan kom ett mode som går över världen med monetaristerna, men
              jag tror att vi ska hålla oss till mer grundläggande nationalekonomiska
              kunskaper och inte ha ett dubbelkommando i ekonomin. Har man ett
              dubbelkommando i ekonomin riskerar man att förr eller senare köra
              i diket. Det har vi inte gjort som tur är, eftersom vi har en
              demokratisk debatt som inte är helt fel. Men Riksbanken har haft
              för hög ränta, och det har kostat ett antal jobb i ekonomin. Det
              ska vi med rätta kritisera.
            </seg>
          </u>
          <note type="speaker" n="70fab11b">
            Anf. 119 BO BERNHARDSSON (s) replik:
          </note>
          <u who="bo_bernhardsson_dc368b" xml:id="i-12ac5bd3c70c3fb8-2" n="c6ce6afc">
            <seg n="6e12f95e">
              Fru talman! Låt mig försöka sammanfatta det som Lars Bäckström
              sade. Du vill ha en diskussion till stånd, och du vill ha en översyn.
              Sedan är det inte så mycket mer du vill ha.
            </seg>
            <seg n="b40ac3b6">
              Mitt svar är att diskussionen pågår, och utvärderingen av penningpolitiken
              har vi beslutat om i enighet. Nu har vi valt att läsa lite innantill,
              och då har vi tagit fasta på att det långsiktiga målet, det som
              du kallar maximalistiskt, innebär något annat, och därför yrkar
              vi avslag på reservationen.
            </seg>
          </u>
          <note type="speaker" n="4662aa48">
            Anf. 120 CHRISTER NYLANDER (fp):
          </note>
          <u who="christer_nylander_7e0a9f" xml:id="i-d5df0897aede4e78-0" n="0d1568c7">
            <seg n="92101cae">
              Fru talman! Det är på ett sätt väldigt enkelt att utvärdera penningpolitiken.
              Vi står här med facit i handen och kan ganska lätt utvärdera de
              beslut som fattades för ett par år sedan när vi ser hur verkligheten
              är i dag. De effekter som finns i verkligheten i dag kommer av
              beslut som fattades för ett eller två år sedan.
            </seg>
            <seg n="1d42b5cc">
              Därför är det också så, Bäckström, att det inte räcker med en
              bra kikare och ett fönster. Man måste ha en väldigt lång kikare
              som ser ett eller två år framåt i tiden. Det handlar inte om hur
              många bilar som står på parkeringsplatsen just nu utan om hur
              många som kommer att stå där om ett eller två år. Det är nämligen
              det perspektivet, som vi är överens om, som penningpolitiken arbetar
              med.
            </seg>
            <seg n="8fd2a268">
              Därför blir det också väldigt svårt att utvärdera penningpolitiken.
              Vi måste försöka komma ihåg hur vi tänkte på den där tiden för
              ett eller två år sedan.
            </seg>
            <seg n="5087f08c">
              Fru talman! Jag har roat mig med jag gör så ibland att läsa en
              gammal budgetproposition från den här tiden, mest för att återskapa
              sinnebilden av hur vi tänkte eller hur regeringen tänkte. Där
              står ganska klart och tydligt att regeringen hade en annan syn
              på hur verkligheten skulle utvecklas jämfört med hur den egentligen
              blev. Man trodde att arbetslösheten skulle ligga runt 3,8 % i
              fjol och att den skulle fortsätta att sjunka därefter. I budgetpropositionen
              för 2003 trodde regeringen att räntan skulle ligga en bra bit
              över vad den faktiskt gör i dag.
            </seg>
            <seg n="f7a13161">
              Det var också i den miljön som Riksbanken fattade de penningpolitiska
              beslut som nu slår igenom i verkligheten och som vi nu utvärderar.
              Hade man utgått från de bedömningar som regeringen gjorde i sin
              budgetproposition skulle rimligen inte heller penningpolitiken
              ha fått en radikalt annorlunda utformning.
            </seg>
            <seg n="0b7a5fe6">
              Det är dessutom viktigt att notera det som Bo Bernhardsson tog
              upp i sitt anförande om vad finansutskottet skriver i sin utvärdering.
              Utskottet skriver att Riksbanken, i jämförelse med andra prognosinstitut,
              har gjort rimligt bra prognoser och att man dessutom har följt
              de handlingsregler som man har dragit upp för penningpolitiken.
              Det som då måste ifrågasättas är om Riksbanken inte har använt
              de prognoser man själv gjort på ett rimligt sätt och om man inte
              har följt de handlingsregler som finns för penningpolitiken. Utskottets
              majoritet, och det är en total majoritet, kommer fram till att
              det faktiskt är så.
            </seg>
            <seg n="62790cf2">
              Lars Bäckström sade också att det finns väldigt många debattörer
              i den här frågan. Jag tror att det till mycket stor del beror
              på att vi är väldigt många som är bekymrade över läget på arbetsmarknaden,
              hur man har misslyckats med jobbpolitiken och att det är väldigt
              många människor som står utanför arbetsmarknaden. Det senaste
              halvåret har ungdomsarbetslösheten ökat rejält. Arbetslösheten
              bland kvinnor har ökat kraftigt på ett halvår, och den totala
              arbetslösheten ser också väldigt illa ut.
            </seg>
            <seg n="6ba959af">
              Jag tyckte att det var bra att Lars Bäckström tog upp de här
              stora frågorna. Det handlar om att för få företag växer och skapas.
              Det handlar om att kommunerna möter en ryckig finanspolitik med
              att tveka att anställa. Men det handlar kanske framför allt om
              den nya ekonomiska verkligheten och om de utmaningar som vi ser
              i den globala ekonomin. Då måste också den som säger att detta
              är ett bekymmer fundera på vilken politik som måste användas för
              att möta den här utmaningen. Där har Socialdemokraterna och deras
              stödpartier, inklusive Lars Bäckström, ett väldigt stort ansvar
              för att globaliseringssäkra Sverige och se till så att vi klarar
              arbetslösheten även i en ny värld.
            </seg>
            <seg n="5e3fc330">
              I det här betänkandet finns det äntligen en majoritet för en
              lagreglering av hur Riksbankens vinst ska fördelas. Det finns
              en historia på det här området som gör att detta är en väldigt
              viktig fråga. År 2001 och 2002 beslutade en majoritet i riksbanksfullmäktige
              att Riksbanken skulle leverera in 20 miljarder extra till statskassan
              båda de här åren. En tydlig lagreglering behövs för inleveranserna.
              Det handlar i grunden om att värna Riksbankens självständighet
              och se till att det finns tillräckligt mycket kapital i Riksbanken
              för att möta de utmaningar som Riksbanken kan ställas inför.
            </seg>
            <seg n="9bff327b">
              Det står visserligen i betänkandet att vi ville avvakta folkomröstningsresultatet,
              men egentligen måste detta göras oavsett om det hade blivit ett
              ja eller ett nej i folkomröstningen. I de stadgar som finns i
              EU heter det att detta ska lagregleras oavsett om man är med i
              det tredje steget eller inte.
            </seg>
            <seg n="d5e6985b">
              Det är också så att Sverige får kritik varje år när EU lägger
              fram sina konvergensprogram just på den punkten att vi inte har
              skött lagregleringen ordentligt. Därför är det väldigt positivt
              att utskottet nu tar initiativ till detta.
            </seg>
            <seg n="2a4d397f">
              Folkpartiet skulle också vilja lagreglera de offentliga utfrågningarna,
              och vi skulle också vilja ha en lagreglering om att protokollen
              för Riksbanken ska vara offentliga. Det sker nu. Det finns ett
              stort intresse från Riksbanken att vara med på utfrågningar och
              även att offentliggöra protokollen. Vi tycker ändå att det är
              viktigt att det finns en lagreglering av detta. I år har vi valt
              att inte väcka en motion, men jag tror att vår åsikt på det här
              området är väl känd.
            </seg>
          </u>
          <note type="speaker" n="d5eaab86">
            Anf. 121 LARS BÄCKSTRÖM (v) replik:
          </note>
          <u who="lars_backstrom_06e975" xml:id="i-1b2b9e7198c601bb-3" n="1d1f364d">
            <seg n="764f797a">
              Fru talman! Christer Nylander sade att man måste ha en väldigt
              lång kikare eftersom man ska titta två år framåt om man ska ta
              hänsyn till realekonomin. Men så är det ju inte. Greenspan har
              ingen annan kikare. Det finns ingen annan optik i USA än det finns
              i Sverige. De tittar på realekonomin. Vad kan hända om två år?
              Det klassiska är Keynes: I det långa loppet är vi alla döda. Någon
              säger att det är fint väder i dag. I dag ja, men vänta du till
              nästa vecka eller nästa månad! Någon gång blir det nog regn. Det
              är pessimismens princip, Iorismen och negativismen.
            </seg>
            <seg n="09208055">
              Men vi har en för hög ränta. Låt oss diskutera det då: Har vi
              det eller inte? Klas Eklund kan väl inte kallas vänsterextremist
              numera. En gång i världen var han det, men det var längesedan.
              Då var inte jag det. Han har passerat mig. Han säger att Riksbanken
              måste sänka räntan, annars abdikerar de. Vågar Nylander ha någon
              åsikt över huvud taget, eller är det så att vi lever i den bästa
              av världar, som Leibnitz sade en gång? Han sade att det är den
              bästa tänkbara världen. Man får inte kritisera Riksbanken. Den
              ska vara oberoende och självständig, och den är satt av Gud. Den
              Gud giver ett ämbete giver han även förstånd att sköta det. Är
              det den typen av politik vi ska ha? Säg konkret: Bör Riksbanken
              sänka räntan, ja eller nej?
            </seg>
          </u>
          <note type="speaker" n="9a361037">
            Anf. 122 CHRISTER NYLANDER (fp) replik:
          </note>
          <u who="christer_nylander_7e0a9f" xml:id="i-d5df0897aede4e78-1" n="0d1568c7">
            <seg n="935f8ca8">
              Fru talman! Jag har lärt mig, och jag tror också att Bäckström
              och de flesta andra har lärt sig, när det gäller penningpolitiken
              att det tar ungefär etttvå år innan den får full effekt på ekonomin.
              Därför är det självklart så att den ekonomi som vi ser i dag för
              penningpolitikens del handlar om vilka beslut som fattades för
              etttvå år sedan. Och de beslut som fattas i dag får full effekt
              först efter ett eller två år.
            </seg>
            <seg n="435ece78">
              Nej, huvudbekymret är ju, även om Bäckström tror att det är 10
              000, 20 000, 30 000 jobb som skulle komma tidigare i konjunkturcykeln
              om man hade lägre ränta, att det görs för lite för att få fram
              alla de andra jobben. Penningpolitiken kan möjligen möta konjunkturbilden
              och se till att jobben kommer tidigare. Men det är ingen strukturellt
              minskad arbetslöshet bara för att man ändrar räntan. Det viktigaste
              är att man har en strukturpolitik som ser till att vi får fler
              jobb i Sverige i dag.
            </seg>
            <seg n="08ef918f">
              Det är så klart politiskt, taktiskt, väldigt viktigt för er som
              har ansvar för arbetslösheten att försöka lägga över ansvaret
              på Riksbanken. Men huvudproblemet är ju att det förs en ekonomisk
              politik, en finanspolitik och en strukturpolitik som inte möter
              de behov som jag tror att både Lars Bäckström och jag är överens
              om att den globaliserade ekonomin medför.
            </seg>
          </u>
          <note type="speaker" n="c0b525db">
            Anf. 123 LARS BÄCKSTRÖM (v) replik:
          </note>
          <u who="lars_backstrom_06e975" xml:id="i-1b2b9e7198c601bb-4" n="1d1f364d">
            <seg n="404f74c9">
              Fru talman! Nu var vi ju här för att diskutera Riksbanken och
              penningpolitiken. Det var inte en allmän finansdebatt. Jag kan
              säga att jag tror att huvudorsaken till den alltför höga arbetslösheten
              är strukturell, den globala kapitalismens förändring. Då är vi
              överens om det.
            </seg>
            <seg n="c94861e3">
              Sedan tror jag att Riksbankens alltför höga ränta bidrar till
              en onödigt hög arbetslöshet. Låt oss säga att det bara är 10 000.
              Därför bör räntan ned. Nu frågar jag: Tycker Nylander att räntan
              bör ned? Då svarar Nylander: Låt oss nu diskutera finanspolitiken.
              Det är ett icke-svar. Det är klassikt goddag yxskaft. Det är bara
              någon meter mellan oss. Det måste kunna gå att svara. Tänk om
              nu Riksbanken sänker räntan i juni. Då säger Nylander antagligen:
              Det var rätt gjort! Nylander har den åsikt som Riksbanken har
              med en dags fördröjning. Prata om att abdikera som politiker:
              Jag har ingen åsikt mer än Riksbankens och än Heikenstens! Så
              kan vi inte ha politiken. Det visar hur fel det är att bara lägga
              sig platt och säga: Vi har ingen åsikt i Folkpartiet liberalerna
              mer Heikenstens. Jag tror inte ens att Heikensten är liberal.
              Man bara överlåter sin egen åsikt till Heikensten. Så kan ni väl
              ändå inte ha det i Folkpartiet? Ni måste ha åsikter!
            </seg>
          </u>
          <note type="speaker" n="9c52a732">
            Anf. 124 CHRISTER NYLANDER (fp) replik:
          </note>
          <u who="christer_nylander_7e0a9f" xml:id="i-873ee41d4c198dec-0" n="0d1568c7" next="i-cfd316c0480313d6-0">
            <seg n="c6411668">
              Fru talman! Vi har massor av åsikter, och vi har framför allt
              åsikter om de saker som vi är satta att fatta beslut om och lägga
              fram förslag till beslut om. De beslut som vi äger i den här kammaren
              är beslut om finanspolitiken. Det har vi bestämt, och vi tycker
              att det är en bra ordning att penningpolitiken ska skötas på ett
              annat sätt. Jag tycker att det är en bra ordning, och jag tycker
              också att vi ska utvärdera hur det har fungerat i efterhand för
              att vi ska lära oss mer och för att vi ska fundera på hur det
              ska se ut men framför allt för att se hur vi kan möta de problem
              som finns på arbetsmarknaden. Dem klarar penningpolitiken faktiskt
              inte, utan det är i grunden strukturella problem.
            </seg>
          </u>
          <note n="1cbe2ad1">
            Ajournering
          </note>
          <note n="4454614c">
            Kammaren beslutade kl. 15.54 på förslag av tredje vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="christer_nylander_7e0a9f" xml:id="i-cfd316c0480313d6-0" n="0d1568c7" prev="i-873ee41d4c198dec-0">
            <seg n="de1849bb">
              Återupptagna förhandlingar
            </seg>
          </u>
          <note n="434c3bb9">
            Förhandlingarna återupptogs kl. 16.00.
          </note>
          <note n="fd68b4b0">
            10 § Beslut om ärenden som slutdebatterats vid dagens sammanträde
          </note>
          <note n="6f9b8973">
            Punkt 3
          </note>
          <note n="049101a0">
            Punkt 17
          </note>
          <note n="40deaa34">
            Punkt 21
          </note>
          <note n="54ddc826">
            Punkt 23
          </note>
          <note n="fb17b4c9">
            Övriga punkter
          </note>
          <note n="bd3aaffd">
            Punkt 1
          </note>
          <note n="eebf003c">
            Punkt 5
          </note>
          <note n="fb17b4c9">
            Övriga punkter
          </note>
          <note n="bd3aaffd">
            Punkt 1
          </note>
          <note n="61258ba2">
            Punkt 2
          </note>
          <note n="46fdcc9d">
            11 § (forts. från 9 §) Penningpolitiken och Riksbankens förvaltning
            2004 (forts. FiU23)
          </note>
          <note type="speaker" n="f632d9c0">
            Anf. 125 STEFAN ATTEFALL (kd):
          </note>
          <u who="stefan_attefall_226f00" xml:id="i-81dcc30195f19a8f-0" n="14ebb1f0">
            <seg n="536569cb">
              Fru talman! Det är som sagt var en bred enighet om de formella
              beslutspunkterna i detta betänkande om Riksbanken och penningpolitiken.
              När det gäller de formella besluten om Riksbankens förvaltning
              finns det kanske inte så mycket att orda om men däremot när det
              gäller penningpolitiken.
            </seg>
            <seg n="d3dfeb8b">
              Jag tycker först att det är viktigt att konstatera att det är
              bra med den utvärdering som nu ska göras av inflationsmål och
              penningpolitikens utformning 19952005. Det var faktiskt under
              ganska turbulenta år i början på 1990-talet, framför allt 1993,
              som man formulerade det nuvarande penningpolitiska målet. Det
              finns anledning, tycker jag, med den distansen och med de olika
              konjunkturer som har varit att utvärdera hur detta har fungerat
              och hur det har fungerat med den självständiga Riksbanken. Det
              är välkommet. Det är en process som vi självklart ska delta i
              som politiker, att diskutera penningpolitikens ramar och riktlinjer
              för framtiden.
            </seg>
            <seg n="a5df75b9">
              Det är också bra med det uppdrag om lagreglering av principerna
              för disposition av Riksbankens resultat som föreslås. Det är en
              spärr mot politiska godtyckliga vinstindragningar som har skett
              under de gångna åren att vi får detta mer tydligt reglerat. Det
              stärker Riksbankens självständighet, vilket vi kristdemokrater
              tycker är välkommet och viktigt.
            </seg>
            <seg n="6a755ccb">
              Men det finns, som sagt var, en del principiella frågor att diskutera.
              Det är Riksbankens självständighet. Vi har fått en del uttalanden
              från socialdemokrater men här i kammaren framför allt av vänsterpartisten
              Lars Bäckström som handlar om att nu ska Riksbanken sänka räntan,
              eller för att uttrycka det med Lars Bäckströms ord: Det gäller
              att sätta press på Riksbanken.
            </seg>
            <seg n="c5448a60">
              Kuriosa kan vara att eftersom Riksbanken i sina instruktioner
              har ett förbud mot att ta instruktioner så kan det snarare få
              motsatt effekt, det vill säga det blir mindre av räntesänkningar
              tack vare många socialdemokratiska politikers och Vänsterpartiets
              agerande. Men det kanske också är syftet med de olika utspelen,
              så har man någon att skylla på när det inte går så bra på arbetsmarknaden.
            </seg>
            <seg n="8f3aa75c">
              Man kan också undra om Lars Bäckström inte ser för mycket av
              grandet i Lars Heikenstens öga och för lite av bjälken i det egna
              ögat när han gör en stor affär av den ganska måttliga effekt som
              olika sänkningar av räntan kan få för sysselsättningen och det
              samtidigt är en till en och en halv miljon människor varje dag
              som inte går till jobbet, som är utanför den ordinarie arbetsmarknaden.
              Det är ett faktum som Lars Bäckström och nuvarande majoritetskonstellation
              i Sveriges riksdag har ett direkt ansvar för och inflytande över.
            </seg>
            <seg n="bff60d3c">
              Man brukar hänvisa till Konjunkturinstitutet som pläderar för
              sänkt ränta. Det är riktigt. De har den åsikten just nu. Men de
              har också åsikten att det behövs en stramare finanspolitik, alltså
              en lättare penningpolitik och en stramare finanspolitik. Varför
              hör vi aldrig en socialdemokrat eller en vänsterpartist citera
              hela Konjunkturinstitutets bedömning och rekommendation?
            </seg>
            <seg n="383bb325">
              Vi har i dag ett statsbudgetunderskott på ungefär 40 miljarder
              kronor. Vi kommer att låna upp stora pengar under den mandatperiod
              som råder, men skotten ska riktas mot Riksbanken. Det egna ansvaret
              tar man inte. Det är mycket intressant, och det skulle vara intressant
              att höra varför man inte lyder hela Konjunkturinstitutets rekommendation.
              Om man skulle ha en stramare finanspolitik skulle det självklart
              bli lättare för Riksbanken att sänka räntan, vilket vi alla skulle
              välkomna.
            </seg>
            <seg n="f0ba2eff">
              Det är också intressant att notera att Vänsterpartiet, Miljöpartiet
              och Socialdemokraterna har ett samarbete framför allt kring de
              ekonomiska frågorna. En av hörnstenarna i den ekonomiska politiken
              är penningpolitiken och Riksbankens självständighet. Men här har
              vi ett parti som alltså skriver tydligt i sina reservationer att
              det är en principiell uppfattning att Riksbankens legala ställning
              och ledningsorganisation bör återställas till det som gällde före
              den 1 januari 1999.
            </seg>
            <seg n="c86a82b0">
              Hur kan man samarbeta om den ekonomiska politiken när man skiljer
              sig åt i uppfattning i en så fundamental fråga som Riksbankens
              självständighet, inflationsmål och hela penningpolitiken? Det
              är för mig en gåta som jag har svårt att få ihop. Jag skulle gärna
              vilja höra förklaringen till detta. Hur kan man samarbeta om den
              ekonomiska politiken när man undantar en sådan fundamental ställning?
              Det kan ju bero på att Lars Bäckström egentligen inte tror på
              sin egen politik, därav krumbukterna i talarstolen tidigare i
              replikskiftet med Bo Bernhardsson. Men man måste ha den här åsikten
              för att tillfredsställa vissa grupper i sina väljarkårer och partiorganisationer.
              Det är mycket möjligt att det är ett spel för galleriet, och egentligen
              tror inte Lars Bäckström på den politik han står för, därför den
              här icke-maximalistiska linjen som han pläderar för.
            </seg>
          </u>
          <note type="speaker" n="7835a68c">
            Anf. 126 LARS BÄCKSTRÖM (v) replik:
          </note>
          <u who="lars_backstrom_06e975" xml:id="i-1b2b9e7198c601bb-5" n="1d1f364d">
            <seg n="f255dd03">
              Fru talman! Det är inte så konstigt att man har en principiell
              åsikt och sedan gör en kompromiss. Det är ganska normalt. Det
              är liksom politikens villkor. Jag är övertygad om att Socialdemokraterna
              vidhåller sin principiella uppfattning att Sverige bör vara medlem
              av EMU och euron. Det har de kongressbeslut på, men de respekterar
              folkomröstningen. Så går det säkert till i alliansen också, om
              ni kan ena er någon gång. Än har ni inte behövt göra det aktstycket.
              Men när ni ska sätta er ned får ni nog ge avkall på några principer
              för att komma fram till en kompromiss. Annars går det illa för
              Sverige, om olyckan skulle vara framme dubbelt, att ni skulle
              få regeringsmakten. Det är inte så konstigt.
            </seg>
            <seg n="f8930c10">
              Jag säger inte att det är Riksbanken eller Riksbankens ställning
              som är orsaken till att vi har arbetslöshet i det här landet.
              Nej, det är det inte. Det beror på att vi har nya globala utmaningar.
              Det är i grunden nya strukturer. Men Riksbanken hjälper till.
              Man måste kunna diskutera och våga säga det. Annars breder tystnaden
              ut sig. Riksbanken uppmanar ju till dialog. Ska dialogen bara
              bestå i att man säger: Halleluja, Riksbanken är bra? Det är ingen
              dialog. Jag tror inte ens att Heikensten begär att vi alla ska
              applådera och säga: Herr Heikensten, ni har rätt som alltid.
            </seg>
            <seg n="413d0b40">
              Det för tankarna till helt andra samhällen, som nog ingen av
              oss vill ha. Det var hemska samhällen när det var så en gång i
              världen.
            </seg>
            <seg n="56c97501">
              Jag tror att till och med de kan bejaka att få en kritisk debatt.
              Klas Eklund sade i en debattartikel nyligen: Om de inte sänker
              räntan snart kommer de att abdikera, eftersom de då inte följer
              sina egna instruktioner.
            </seg>
            <seg n="82f5b161">
              Jag har inte sagt att huvudorsaken är Riksbanken, men de bidrar.
              Vi ska ta bort varje hinder för att få upp sysselsättningen.
            </seg>
            <seg n="43afe36b">
              Sverige är ett av de länder i världen som har den högsta sysselsättningen.
              Vi har högre sysselsättning än USA, mindre klyftor och bättre
              välfärd.
            </seg>
            <seg n="6f04332f">
              Låt oss vara stolta, men låt oss göra mer.
            </seg>
          </u>
          <note type="speaker" n="71de1129">
            Anf. 127 STEFAN ATTEFALL (kd) replik:
          </note>
          <u who="stefan_attefall_226f00" xml:id="i-81dcc30195f19a8f-1" n="14ebb1f0">
            <seg n="09d5c76d">
              Fru talman! Lars Bäckström sade i ett tidigare inlägg att arbetslösheten
              beror på globaliseringen det var huvudförklaringen och räntepolitiken.
            </seg>
            <seg n="61b37765">
              Den majoritet han själv tillhör hade tydligen inget ansvar, trots
              att en till en och en halv miljon människor står utanför arbetsmarknaden
              av olika skäl. Konjunkturinstitutet som tittar på detta ser att
              ungefär lika många människor lever på sociala ersättningar i olika
              former i dag som under de värsta krisåren i början av 90-talet.
            </seg>
            <seg n="2057593a">
              Den politiken är Lars Bäckström delaktig i och medansvarig för.
              Men det är globaliseringens fel och det är Riksbankens fel inget
              eget ansvar.
            </seg>
            <seg n="20fb6182">
              Det har inte varit någon folkomröstning om penningpolitiken,
              vad jag känner till.
            </seg>
            <seg n="c25b0871">
              Om man har gjort en kompromiss och sagt att man ställer upp på
              det här, varför har man då en egen reservation?
            </seg>
            <seg n="1e6a8544">
              Det som brukar vara kompromissen är att man kommer överens om
              hur man ska göra. Vi har fått det; ni har fått det. Vi enas om
              detta. Nu håller vi ihop och kör det här racet tillsammans under
              den här mandatperioden.
            </seg>
            <seg n="fa2e0a89">
              Här reserverar man sig om Riksbankens ställning i en fundamentalt
              viktig fråga. Jag får inte ihop det om man samarbetar om den ekonomiska
              politiken. Att ni gör det i utrikespolitiken är en sak. Där har
              ni inget samarbete, säger ni. Det är rimligt att då reservera
              sig mot den förda politiken. Men här gör ni det i en delfråga
              som är fundamental för hela den ekonomiska politiken. Jag får
              inte det att gå ihop.
            </seg>
          </u>
          <note type="speaker" n="f6c5d8ca">
            Anf. 128 LARS BÄCKSTRÖM (v) replik:
          </note>
          <u who="lars_backstrom_06e975" xml:id="i-1b2b9e7198c601bb-6" n="1d1f364d">
            <seg n="2a9d3bcf">
              Fru talman! Då kan jag förklara.
            </seg>
            <seg n="aaf8d024">
              Vi har inte reserverat oss och sagt att vi ska återställa nuet
              till det läge som var förr. Då hade det blivit svårt med kompromissen.
              Men vi vill ha en översyn och diskutera hur man kan stärka det
              demokratiska inflytandet över Riksbanken.
            </seg>
            <seg n="049d93a7">
              Folkpartiet har några idéer. Lagfäst protokoll. Lagfäst offentliga
              utfrågningar. Vi kan tänka oss att ha offentliga utfrågningar
              i riksdagen om hur man utser till Riksbanken. Det finns många
              sätt.
            </seg>
            <seg n="511a95cf">
              I USA har man utfrågningar om vem som ska få de viktiga uppdragen.
            </seg>
            <seg n="72d829cb">
              För att man gör en kompromiss får man inte sluta tänka. Det vore
              förödande om kompromissen innebar det.
            </seg>
            <seg n="48b87532">
              Det som Konjunkturinstitutet säger tycker jag är väldigt intressant.
              KI säger att om vi hade haft en annan räntepolitik så hade finanspolitiken
              inte behövt vara så expansiv. KI pekar på en väldigt viktig sak.
              Det finns ett dubbelkommando i ekonomin som kan bli olyckligt
              när det gäller stabiliseringspolitiken.
            </seg>
            <seg n="af47cc40">
              Jag håller upp denna för kammarens ledamöter. Det är Ekonomisk
              debatt nr 3:2005. Där redogör man på nationalekonomiskt teoretiska
              grunder för varför det kan vara olyckligt att ha ett dubbelkommando
              när det gäller stabiliseringspolitiken.
            </seg>
            <seg n="0db91909">
              Det går lite mode i den ekonomiska debatten. Det kanske är dags
              att ta ett samlat grepp om den ekonomiska politiken för att göra
              allt vi kan.
            </seg>
            <seg n="1d317659">
              Globalisering är en utmaning att lösa. Vi kan ju inte i Sveriges
              riksdag upphäva globaliseringsprocessen. Just därför har vi som
              politiker här i riksdagen ett ansvar. Vi folkvalda har ansvar
              för att skaffa regelsystem där vi kan samordna hela den ekonomiska
              politiken just för att utmaningen är så stor.
            </seg>
            <seg n="ade8f187">
              Industrin i min hemstad i min västsvenska region hotas inte av
              Reinfeldt eller regeringen eller facket eller elaka arbetsgivare.
              Vi har en global utmaning att möta. Vi ska hjälpa till i den utmaningen
              med strukturpolitik och med forskning och utbildning.
            </seg>
            <seg n="7354fe64">
              De blir inte hjälpta av sänkt skatt och sänkta ersättningsnivåer
              som ni kommer med. Om ni ska diskutera finanspolitik i vartenda
              ärende kommer vi att få knepiga ärendedebatter här i kammaren.
            </seg>
            <seg n="c2ce6e25">
              För övrigt anser jag att Karthago ska förstöras, eller för övrigt
              anser jag att regeringen bör avgå. Det är ungefär den metodik
              ni använder i det här betänkandet.
            </seg>
          </u>
          <note type="speaker" n="b12422d4">
            Anf. 129 STEFAN ATTEFALL (kd) replik:
          </note>
          <u who="stefan_attefall_226f00" xml:id="i-81dcc30195f19a8f-2" n="14ebb1f0">
            <seg n="d45957db">
              Fru talman! Jag noterar att det inte var jag som tog upp ersättningsnivåer
              och företagspolitik. Jag tror att det behövs en bättre företagspolitik
              för att man ska klara jobben på västkusten.
            </seg>
            <seg n="7eb0034b">
              Jag tror att det krävs en bättre finanspolitik och en självständig
              riksbank.
            </seg>
            <seg n="9f8ae311">
              Det innebär inte att Riksbankens ledning består av fullkomliga
              människor. Frågan är om Lars Bäckström är en mer fullkomlig människa
              när det gäller att bedöma penningpolitiken från dag till dag.
            </seg>
            <seg n="c61b8ad3">
              Det är ju hela den arbetsfördelning vi har gjort. Det är på samma
              sätt med domstolarna. Vi stiftar lagarna. Vi tror att andra, både
              för rättssäkerhetens skull och för att de kan det bättre, sköter
              tillämpningen. Vi utvärderar och ändrar lagarna. Det är precis
              det som annonseras i det här betänkandet, nämligen en utvärdering
              av penningpolitiken.
            </seg>
            <seg n="2d6c75fb">
              Jag håller med Bo Bernhardsson på den här punkten. Om det var
              det du var ute efter kunde du lugnt sitta stilla i båten, vänta
              in utvärderingen och ta en diskussion. Men du vill tvärtom ha
              en annan ordning med en självständig riksbank, och du använder
              uttryck som att sätta press på Riksbanken i stället för att säga:
              Sköt ert jobb. Vi utvärderar sedan om ni har gjort ett bra jobb
              eller inte. Vi avsätter och tillsätter direktionsmedlemmar när
              mandatperioden går ut.
            </seg>
            <seg n="bcf1e859">
              Så är arbetsfördelningen i Sveriges riksdag. Det är en fundamental
              del av den ekonomiska politiken. Den deltar du inte i. Därför
              får jag inte ert samarbete med Socialdemokraterna och Miljöpartiet
              att gå ihop.
            </seg>
          </u>
          <note type="speaker" n="56a19780">
            Anf. 130 BO BERNHARDSSON (s) replik:
          </note>
          <u who="bo_bernhardsson_dc368b" xml:id="i-12ac5bd3c70c3fb8-3" n="c6ce6afc">
            <seg n="ec59f277">
              Fru talman! Det är möjligt att det är oundvikligt, men detta
              håller delvis på att bli en sysselsättningspolitisk debatt. Det
              kanske är oundvikligt. Egentligen handlar det om penningpolitik.
              Vad man då borde diskutera är ju explicit vilket ansvar som ligger
              just på penningpolitiken för sysselsättningsfrågan.
            </seg>
            <seg n="098060c6">
              Nu har Stefan Attefall två gånger sagt att det finns en och en
              halv miljon arbetslösa i Sverige. Det är en absurd siffra. Den
              är inte absurd därför att den är hög. Den är absurd därför att
              man inte kan använda den siffran när man pratar arbetslöshet.
            </seg>
            <seg n="24471b16">
              Vi har 5,5 % arbetslösa i Sverige. Det är alldeles för många.
              Det räcker att ta till den siffran. När man tar till siffran en
              och en halv miljon räknar man in dem som studerar och dem som
              är förtidspensionerade därför att de inte har orkat med arbetslivet
              därför att de är sjuka. Man räknar med dem som är hemma och är
              föräldralediga. Man räknar med en massa kategorier av människor
              som inte är arbetslösa, utan ett uttryck för välfärdssamhället.
            </seg>
            <seg n="1fdc1e34">
              Meningen med produktionen och produktivitetsökningarna är ju
              faktiskt att vi ska kunna bevilja oss sådana rättigheter som att
              vara hemma när vi blir sjuka, att bli förtidspensionerade om vi
              drabbas av arbetsskador och sjukdom som gör att vi inte kan fortsätta.
              Det är meningen. Det är meningen att vi ska kunna studera och
              förkovra oss för att klara oss på arbetsmarknaden.
            </seg>
            <seg n="7596938b">
              Att laborera med siffror som handlar om en arbetslöshet på 1,5
              miljoner är ganska absurt.
            </seg>
            <seg n="31a4b0bd">
              Vi har en öppen arbetslöshet på 5,5 %. Låt oss diskutera den.
              Sedan finns det naturligtvis andra problem. Det finns något fusk,
              och det finns människor som är sjukskrivna men skulle kunna vara
              i arbete om det fanns arbetsplatser som passade.
            </seg>
          </u>
          <note type="speaker" n="fc2c53d0">
            Anf. 131 STEFAN ATTEFALL (kd) replik:
          </note>
          <u who="stefan_attefall_226f00" xml:id="i-81dcc30195f19a8f-3" n="14ebb1f0">
            <seg n="caa8f70f">
              Fru talman! Jag sade en till en och en halv miljon. I det ingår
              de som är öppet arbetslösa, de som är i arbetsmarknadspolitiska
              åtgärder, de som är studerande som egentligen vill jobba men pluggar
              de räknas i internationell statistik som arbetslösa, men inte
              i svensk statistik. Där ingår deltidsarbetslösa som söker jobb.
              De vill jobba mer men har inte fulltidsjobb. Där ingår en hel
              del sjukskrivna och förtidspensionerade. Jag säger en till en
              och en halv miljon. Det är svårt att bedöma hur många av dem som
              har arbetsmarknadsskäl och hur många som har sjukdomsskäl, till
              exempel är förtidspensionerade.
            </seg>
            <seg n="91569dff">
              Det är den storleken. Det ingår inga föräldralediga. Det ingår
              inga andra. Det handlar om den storleksordningen.
            </seg>
            <seg n="67cee76c">
              LO-utredaren Jan Edling säger att det är 20 % av arbetskraften
              som är utanför den ordinarie arbetsmarknaden. Det ligger någonstans
              där. Det går inte att fånga exakt, men det är betydligt fler än
              5,5 % öppet arbetslösa.
            </seg>
            <seg n="8860bb4c">
              När Konjunkturinstitutets chef säger att man ska sänka räntan
              många socialdemokrater använder honom som tillhygge säger han
              också: en stramare finanspolitik.
            </seg>
            <seg n="d343519f">
              Man för en politik som både försämrar statsfinanserna och leder
              till fler människor utanför arbetsmarknaden i stället för att
              göra något åt de strukturella problem som gör att vi har den här
              situationen.
            </seg>
          </u>
          <note type="speaker" n="4ee07731">
            Anf. 132 BO BERNHARDSSON (s) replik:
          </note>
          <u who="bo_bernhardsson_dc368b" xml:id="i-12ac5bd3c70c3fb8-4" n="c6ce6afc">
            <seg n="555944f4">
              Fru talman! Den siffra som nämndes två gånger var en och en halv
              miljon arbetslösa. I den siffran ingår en massa människor som
              egentligen utnyttjar den möjlighet att till exempel vara sjuk
              eller pensionerad som är meningen med välfärdssystemet. Skulle
              Attefall beskriva det som en utveckling av välfärdsstaten om vi
              försämrade möjligheterna för människor som slås ut i arbetslivet
              att vara sjukskrivna eller förtidspensionerade?
            </seg>
            <seg n="6a0a56af">
              Om vi pratar om en och en halv miljon människor nu modererade
              du det till en miljon och upp till en och en halv; jag får ta
              med det nästa gång är jag säker på att det i denna siffra också
              ingår människor som håller på att utbilda sig och sysslar med
              andra saker som faktiskt är uttryck för välfärdsstaten och inte
              för arbetslöshet.
            </seg>
            <seg n="57dbd8db">
              Sedan är det en annan sak att människor på en del håll i landet
              är sjukskrivna, vilket naturligtvis också ingår i siffran, därför
              att det fattas jobb, och om det fanns arbetsplatser som passade
              bättre för dessa människor skulle de också kunna vara i arbete.
              Detta finns också, och låt oss då föra den diskussionen: Hur ska
              vi kunna ställa krav på arbetsgivarna, också de privata, att anpassa
              arbetsmarknaden och arbetsplatserna så att människor som inte
              jobbar upp till 110 % av sin förmåga också kan finna en plats
              i arbetslivet?
            </seg>
          </u>
          <note type="speaker" n="7a056e24">
            Anf. 133 STEFAN ATTEFALL (kd) replik:
          </note>
          <u who="stefan_attefall_226f00" xml:id="i-81dcc30195f19a8f-4" n="14ebb1f0">
            <seg n="1f840007">
              Fru talman! Orsaken till jag nämnde siffran en till en och en
              halv miljon du kan läsa snabbprotokollet; jag använde den två
              gånger under mitt anförande om jag minns rätt är att den visar
              på en annan verklighet än när man talar om 5,5 %. Sedan kan man
              diskutera exakt vad siffran är. Jan Edling använder som sagt begreppet
              20 %.
            </seg>
            <seg n="fc369000">
              Det finns också ett annat mått, nämligen hur många timmar vi
              arbetar. Man kan se att antalet arbetade timmar per invånare inte
              ökar i Sverige utan tvärtom sjunker.
            </seg>
            <seg n="12d3a68e">
              Man kan också titta på statistiken över dem som vi säger är sysselsatta.
              Till stor del beror det på att människor är sjuka och borta från
              jobbet, och så kommer en vikarie in. Då har man fler sysselsatta,
              men man får inte fler arbetade timmar.
            </seg>
            <seg n="8500f052">
              Den statistik som Socialdemokraterna bygger upp sin ekonomiska
              politik på är missvisande. Jag använder ett lindrigt uttryck.
              Jag säger missvisande; det finns också en hel del annat att använda
              om den statistiken. Detta skapar fel fokus. Det är det som är
              ert problem. Ni har fokuserat på öppen arbetslöshet, och så flyttas
              människor från den kolumnen till andra kolumner. Så löser ni inte
              problemen exempelvis med det växande antalet förtidspensioneringar,
              som inte alltid men till stor del sker av arbetsmarknadsskäl.
              Jag har själv sådana erfarenheter i min släkt och ser hur detta
              används i praktiken. Särskilt i områden i Sverige där det inte
              finns så många jobb använder man förtidspensionering för att få
              undan människor från statistiken över öppet arbetslösa.
            </seg>
            <seg n="9786eba0">
              Den politiken är Bo Bernhardsson ansvarig för. Den ligger i och
              för sig en bit utanför dagens betänkande, men det är detta allvarliga
              problem vi har att brottas med i Sveriges samhälle i dag.
            </seg>
          </u>
          <note type="speaker" n="99eab67e">
            Anf. 134 KARIN PILSÄTER (fp):
          </note>
          <u who="karin_pilsater_815ff1" xml:id="i-1fd6145c6f5dbb12-0" n="3609e558">
            <seg n="a0b67810">
              Fru talman! Jag tänkte diskutera penningpolitiken.
            </seg>
            <seg n="65dabc76">
              Tidigare ställdes frågan hur det kommer sig att så många anmäler
              sig till talarlistan när vi är så eniga. Främsta skälet för mig
              att ändå vilja delta i denna debatt är att jag tycker att det
              kan vara på sin plats att vi i Sveriges riksdag, även om vi inte
              har så många åhörare, diskuterar samma saker som på bred front
              diskuteras ute i samhället. Även om vi inte kommit fram till väldigt
              disparata ståndpunkter i betänkandet kan det finnas all anledning
              att vi för en diskussion som också kan komma ut i offentligheten,
              låt vara att det inte direkt är fullbokat på läktaren i dag.
            </seg>
            <seg n="faaa9dff">
              Jag tycker att detta är en viktig diskussion, speciellt som många
              politiska och semipolitiska aktörer, opinionsbildare och så vidare
              framför väldigt olika ståndpunkter i fråga om hur man ska se på
              Riksbankens agerande när det gäller reporäntan, inte bara nu på
              sista tiden utan sedan flera år tillbaka.
            </seg>
            <seg n="fbf584b7">
              Lars Bäckström sade tidigare att strukturpolitiken är viktigast.
              Det håller jag absolut med om, men det är frågeställningar som
              vi har många andra tillfällen att diskutera. Vi har många nya
              utmaningar, och jag tror att vi alla har anledning att fråga oss
              om vår politik och våra politiska förslag tillräckligt mycket
              kan möta de behov som uppstår med så mycket nya möjligheter och
              nya situationer i en stenhård internationell konkurrens. Jag tror
              också att det är oerhört viktigt att vi möter den diskussionen
              med lite större öppenhet än vad de flesta av oss brukar göra.
            </seg>
            <seg n="2d9b6818">
              Bo Bernhardsson sade att kritikerna helt har missuppfattat situationen
              med en självständig riksbank, att det skulle betyda att penningpolitiken
              inte ska diskuteras. Även där vill jag verkligen varmt instämma,
              för han har helt rätt. Tvärtom förutsätter ju en ordning med en
              självständig riksbank som fattar reporäntebeslut efter eget huvud
              en livlig offentlig debatt där även politiker deltar. Annars blir
              situationen helt ohållbar. Då skulle vi få det här elfenbenstornet
              där man sitter och fattar beslut. Genom att det förs en livaktig
              samhällsdebatt i frågan där även Riksbanken ständigt är med och
              förklarar sig och argumenterar för sin sak leder vi inte bara
              diskussionen utan också kunskapen framåt.
            </seg>
            <seg n="534ba71b">
              Jag kan däremot i och för sig sätta ett frågetecken för varför
              Amsledningen, som i första hand har till uppgift att, också relativt
              självständigt, sköta arbetsmarknadspolitiken i dess mer detaljerade
              utformning, och näringsministern, som har till huvuduppgift att
              arbeta med den här strukturpolitiken, lägger ned så mycket krut
              på att kritisera Riksbanken när de har så väldigt mycket annat
              som de borde ta itu med och som de uppenbarligen inte riktigt
              finner utrymme för i sina almanackor. Man bör alltid börja med
              att sköta sitt eget jobb innan man lägger sin arbetstid på att
              klaga på andra.
            </seg>
            <seg n="dd0e349f">
              Att Konjunkturinstitutet, som är statens myndighet med syfte
              att göra prognoser och i det inkludera en prognos för reporäntan,
              är ute i debatten är fullkomligt självklart. Däremot håller jag
              inte med om liknelsen att Ingmar Hansson skulle vara Riksbankens
              främste kritiker. Det är väl snarast en ganska mild kritik som
              kommer från Konjunkturinstitutet. Dock kommer de fram till att
              reporäntan kan sättas något lägre än vad den är i dag.
            </seg>
            <seg n="6db6a24d">
              Det intressanta här är möjligen att väldigt många enskilda företrädare
              för majoriteten, enskilda statsråd och så vidare, har gått ut,
              inte bara precis nu utan även under den period som vi har utvärderat,
              och inte bara sagt sig tycka utan till och med krävt att riksbanksdirektionen
              ska sammanträda för att sänka räntan och så vidare. Det har vid
              flera tillfällen varit diskussion i KU om statsråd som varit ute
              och krävt räntesänkningar. Jag har tyckt att det varit helt riktigt
              att KU inte riktat allvarlig kritik, eller vad det nu heter på
              KU-språk, för detta. Jag tycker nämligen att de ska kunna göra
              det.
            </seg>
            <seg n="b60a7261">
              Om man bara ser till den själva formella arbetslösheten, öppet
              arbetslösa och i arbetsmarknadsåtgärder, handlar det om ungefär
              370 000375 000 personer, om jag minns rätt. Av dessa kan enligt
              Konjunkturinstitutets bedömning någonstans runt 50 000 påverkas
              av konjunkturskedet, det vill säga är konjunkturellt arbetslösa.
              Av dem räknar man med detta är mycket grova uppskattningar där
              jättestora intervall kan vara sannolika att med 50 punkters lägre
              ränta skulle ca 10 000 ytterligare ha ett jobb vid utgången av
              prognosperioden. Det handlar alltså om en tidigareläggning med
              ungefär 10 000 jobb, plus minus hur mycket som helst, på ett till
              ett och ett halvt års sikt.
            </seg>
            <seg n="eec8bde2">
              Det är alltså den storleksordningen vi pratar om. Men blir det
              10 000 över huvud taget? Det är den första frågeställning man
              måste ha. Den andra är: Vad finns det för andra, negativa effekter
              om man skulle göra en räntesänkning i dagsläget eller om man hade
              gjort det för ett år sedan? Det är det man ska väga när man funderar
              på detta.
            </seg>
            <seg n="67348e58">
              Jag tycker att man i dag kan sätta ett frågetecken för om räntesänkning
              över huvud taget skulle ha någon sådan här effekt, med tanke på
              att den låga inflationen till stor del beror på faktorer som kommer
              utifrån medan den inhemskt genererade inflationen inte är så väldigt
              låg. Den låga inflationen beror på sådant som ökat konkurrenstryck
              och hårdnande internationell konkurrens. Kan detta påverkas med
              reporäntan? Och kan man påverka efterfrågan på svensk arbetskraft?
              Den frågan måste man ställa. Man måste också ställa frågan om
              vad som händer i övrigt i ekonomin med en snabb ökning av hushållens
              upplåning och bostadspriser och så vidare. Det här tycker jag
              är det ena som man ska lägga i den vågskålen.
            </seg>
            <seg n="896b7383">
              Vi i Folkpartiet har för vår del ingen partiståndpunkt om hur
              hög reporäntan borde vara. Vi har det inte i dag, och vi hade
              det inte för ett år sedan eller två år sedan, den period som vi
              utvärderar. Men vår grundläggande hållning är väl att man i dag
              ligger ungefär rätt. Och vi delar till fullo utskottets eniga
              kommentar det är inte bara en majoritet om att Riksbanken under
              den period som vi har utvärderat och med de fakta man hade på
              bordet när besluten togs, inte i dag när vi vet att utvecklingen
              blev en annan, i allt väsentligt har skött uppgiften på ett riktigt
              sätt.
            </seg>
          </u>
          <note type="speaker" n="76d9bec1">
            Anf. 135 LARS BÄCKSTRÖM (v) replik:
          </note>
          <u who="lars_backstrom_06e975" xml:id="i-1b2b9e7198c601bb-7" n="1d1f364d">
            <seg n="d5a58bea">
              Fru talman! Jag tycker att Karin Pilsäter gjorde ett principiellt
              korrekt inlägg. Jag kan också instämma i många av slutsatserna.
              Vi ska kunna diskutera Riksbanken det är bra. Men jag ska försöka
              borra lite vidare i det när det gäller diskussionen och våra reservationer
              från Vänsterpartiets sida.
            </seg>
            <seg n="c1dc2025">
              Man kan se formen för hur Riksbanken styrs det är en låda. Sedan
              handlar det om vad som händer inne i den här lådan. Det är en
              annan sak, och det kan man också diskutera. Jag är missnöjd med
              båda frågorna. Det ska erkännas. Jag skulle vilja ha ett starkare
              inflytande. Jag påstår inte att Folkpartiet tycker samma som vi
              i Vänsterpartiet, men det finns några nyanser som drar åt vårt
              håll. Folkpartiet har tagit upp att man vill ha protokoll och
              hearingar.
            </seg>
            <seg n="894d3a04">
              Men om vi nu bortser från den här delen, formen, kan vi tänka
              oss ett mellanläge. Vad ger riksdagen för uppdrag? Vi säger att
              vi har en självständig oberoende riksbank, men vad ger riksdagen
              för uppdrag? I USA skulle man ge uppdraget ekonomisk tillväxt,
              sysselsättning, stabilt penningvärde. Men här tycks uppdraget
              i stället vara 2 % inflation ±1 % vi står bakom det.
            </seg>
            <seg n="c103dbec">
              Man skulle faktiskt kunna tänka sig ett läge där riksdagen ger
              ett uppdrag, som USA:s folkvalda ger till deras oberoende riksbank,
              som är lite större och vidare. Karin Pilsäter och jag hade förmånen
              att besöka USA där vi hörde Olson så hette han väl? Han sade att
              han för deras del tyckte att det var helt fel att ha ett så trubbigt
              instrument som ett punktsatt inflationsmål, för då skulle man
              missa så många andra nyanser. Vi hörde ju det.
            </seg>
            <seg n="11c44a22">
              Jag tog faktiskt stort intryck av Olson, en av de sju vise männen
              som styrde riksbanken. Tog Karin Pilsäter lite intryck av resan,
              och i så fall på vilket sätt?
            </seg>
          </u>
          <note type="speaker" n="9202312a">
            Anf. 136 KARIN PILSÄTER (fp) replik:
          </note>
          <u who="karin_pilsater_815ff1" xml:id="i-1fd6145c6f5dbb12-1" n="3609e558">
            <seg n="b5b462c1">
              Fru talman! Vi kanske ska prata reseminnen vid något annat tillfälle.
              Men anledningen till att vi i Folkpartiet vill att man ska lagreglera
              att protokollen ska vara offentliga och att vi ska kunna hålla
              offentliga utfrågningar här i riksdagen är just att vi vill garantera
              och säkerställa att den här öppna debatten verkligen förs. Det
              är absolut inget problem i dagsläget. Tvärtom är Riksbankens ledning
              nästan mer angelägen än vad vi är när det gäller att föra ut sin
              argumentation. Men det ska vara ställt utom allt tvivel att det
              är vi i riksdagen, som ju är huvudmän för Riksbanken, som sitter
              på initiativet och på rättigheterna till denna offentliga debatt.
            </seg>
            <seg n="1220deb8">
              När det gäller den andra frågan om uppdrag till Riksbanken har
              ju inte riksdagen givit Riksbanken i uppdrag att hålla 2 % inflation,
              utan vi har givit Riksbanken i uppdrag att hålla ett stabilt penningvärde.
              Och för det ändamålet har vi tilldelat dem ett par redskap. Det
              ena är reporäntan, och det andra är möjligheten att göra repor.
            </seg>
            <seg n="37764ae7">
              Om man vill ge ett annat uppdrag måste man också fundera på om
              de ska ha mer redskap. Eller tror man att de med hjälp av befintliga
              redskap skulle kunna uppnå olika saker eller att de genom att
              agera på ett annat sätt skulle kunna uppnå bredare mål? Då är
              i varje fall min och Folkpartiets uppfattning den att penningpolitikens
              bästa inverkan på tillväxt och sysselsättning får man just genom
              att se till att penningvärdet är stabilt. Det sker inte genom
              att man ser till att penningvärdet är instabilt. Det finns inga
              sådana lägen där ett instabilt penningvärde bättre skulle bidra
              till tillväxt och sysselsättning. Det är också så att Riksbanken
              redan nu har uppdraget att, så att säga, i vidare bemärkelse medverka
              till den ekonomiska utvecklingen, men det är just själva uppgiften
              om stabilt penningvärde som är deras.
            </seg>
          </u>
          <note type="speaker" n="a2c52cff">
            Anf. 137 LARS BÄCKSTRÖM (v) replik:
          </note>
          <u who="lars_backstrom_06e975" xml:id="i-1b2b9e7198c601bb-8" n="1d1f364d">
            <seg n="0a75a758">
              Fru talman! Till Karin Pilsäter: Det var nog inte personliga
              reseminnen jag efterlyste i kammaren. Dem får nog Karin Pilsäter
              begrunda i sitt eget hjärta. Det gällde intrycket av Mark W. Olson,
              antagligen republikansk politiker på högerkanten, som sade: Nej,
              vi kan inte ha ett så begränsat mål som bara gäller inflation.
              Det skulle vara alldeles för snävt. Vi ger naturligtvis ett uppdrag
              att stimulera ett stabilt penningvärde det är självklart den ekonomiska
              tillväxten och därmed sysselsättningen. Det ingår. Vi kan inte
              snäva in uppdraget.
            </seg>
            <seg n="1186d2d8">
              Jag tyckte att här var en högerman, republikan, som talade till
              mig så att jag förstod honom och höll med honom. Då undrar jag:
              Vad säger liberalen i denna strid?
            </seg>
            <seg n="a68500c6">
              Jag tyckte att de hade helt rätt, Mark W. Olson och hans guvernörer.
              Man får inte se det så begränsat. Han sade just: Jag vet hur er
              riksbank gör, och jag har respekt för dem så uttalar sig en diplomatisk
              person men vi skulle inte kunna tänka oss den politiken. Jag vet
              hur den europeiska centralbanken gör. Vi handlar annorlunda i
              den amerikanska Federal Reserve.
            </seg>
            <seg n="7106088d">
              Sedan berättade han den här anekdoten för mig. Jag tror att han
              berättade den anekdoten med ett visst syfte. Den handlade om det
              här med kikaren och Greenspan som tittar på parkeringsplatsen.
              Jag tror inte att han gjorde det bara för att göra sig lustig.
              Jag tror att det var ett finstämt sätt att säga någonting om hur
              man bedriver ekonomisk politik. Vad anser Karin Pilsäter om detta?
            </seg>
            <seg n="064f81ca">
              Folkpartiet har inte någon partiståndpunkt det hörde jag att
              Nylander sade tidigare. Men vad anser Karin Pilsäter som liberal
              politiker och debattör? Borde Riksbanken sänka räntan? De förfogar
              över beslutet, men vad anser Karin Pilsäter?
            </seg>
          </u>
          <note type="speaker" n="dfeaa749">
            Anf. 138 KARIN PILSÄTER (fp) replik:
          </note>
          <u who="karin_pilsater_815ff1" xml:id="i-1fd6145c6f5dbb12-2" n="3609e558">
            <seg n="a0800576">
              Fru talman! När det gäller frågan om stabilt penningvärde är
              det ganska uppenbart att det inte handlar om att det alltid ska
              vara stabilt från dag till annan därför att det kan ju orsaka
              instabilitet i ekonomin. Det är också precis så som Riksbanken
              agerar. Och det har ju varit väldigt mycket kritik tidigare år
              när man härifrån från vissa håll har menat att Riksbanken borde
              sänka räntan för att kompensera effekten av den räntesänkning
              man just gjorde. Som Urban Bäckström då uttryckte det handlade
              det om att jaga sin egen svans. Likaså är det alldeles uppenbart
              att man inte jagar efter att försöka hålla inflationen på en väldigt
              fast nivå, nära 2 %, genom att motverka sådana kast som består
              av tillfälliga händelser, yttre förbipasserande händelser, som
              tillfälliga energiprisuppgångar eller så. Om de tillämpade det
              så strikt skulle jag hålla med dig om att de skulle behöva få
              ett vidare uppdrag. Men så som uppdraget är formulerat nu handlar
              det ju om långsiktig stabilitet. Det är inte att uppfylla målet
              varje vecka som är uppgiften. Det skulle då bli väldigt mycket
              kast i räntepolitiken, vilket skulle inverka menligt på sysselsättning
              och tillväxt. Det är alldeles uppenbart.
            </seg>
            <seg n="2d9f70d3">
              Det är i varje fall så som jag tolkar Mark Olsons syn på det
              hela. Jag finner därför inte någon anledning att tro att Riksbankens
              penningpolitik skulle utformas annorlunda om man på något sätt
              omformulerade målet om att man ska bidra till den ekonomiska utvecklingen.
              Det blir inget annorlunda då. Om man däremot skulle börja tillämpa
              det hela strikt så att man hela tiden skulle försöka parera skulle
              det finnas anledning att ompröva det.
            </seg>
            <seg n="f67d953d">
              Min egen åsikt är den att trots att jag anser att debatten ska
              vara fri och öppen finns det några personer i det här landet som
              bör avhålla sig från att uttala väldigt specifika ståndpunkter.
              Dit hör finansministern. Dit hör också statsministern. Dit hör
              riksbanksfullmäktige. Och eftersom jag tillhör riksbanksfullmäktige
              och för övrigt har tänkt att sitta i Finansdepartementet efter
              valet finner jag det synnerligen olämpligt om just jag skulle
              uttala en personlig ståndpunkt.
            </seg>
          </u>
          <note type="speaker" n="8e1b16ea">
            Anf. 139 ULF HOLM (mp):
          </note>
          <u who="ulf_holm_0fcd2f" xml:id="i-84491ff0b09c1ea2-0" n="9922b926">
            <seg n="fe47e6ac">
              Fru talman! I den här debatten tänkte jag ta upp frågan som finns
              i reservation 2 från Vänsterpartiet och Miljöpartiet, nämligen
              undantag för Sverige från EMU:s tredje steg. Frågan behandlas
              summariskt av utskottet med en kommentar om att man inte har för
              avsikt att behandla den eftersom den har varit uppe tidigare.
            </seg>
            <seg n="484e90bb">
              Jag tycker inte att det är tillräckligt. Vi har haft en folkomröstning
              i Sverige om att delta eller inte i tredje steget av EMU. Majoriteten
              sade klart och tydligt: Nej tack, vi ska inte delta i tredje steget
              av EMU och därmed inte lämna över makten över valuta- och penningpolitiken
              från Sveriges riksbank till Europeiska centralbanken och inte
              heller ersätta svenska kronor med euro.
            </seg>
            <seg n="349e7eb5">
              Folkomröstningsresultatet måste tas på allvar. Det är demokratiskt
              det mest rimliga. Eftersom vi inte har några undantag i dag i
              EU-fördraget måste vi formellt följa det som står i fördraget.
              Det betyder att rent juridiskt är Sverige som medlem i EU, och
              den fördragslojalitet som därmed följer, bundet att delta i samtliga
              tre steg inom EMU. Det måste också betyda att i den lojaliteten
              ska vi sträva efter ett medlemskap i EMU. Då faller det sig inte
              naturligt att Sverige inte har ett undantag, precis på samma sätt
              som Danmark och Storbritannien har ett formellt undantag och därmed
              inte heller enligt fördraget behöver följa inriktningen på vad
              målsättningen är i fördraget. Det är en viktig psykologisk sak
              att detta genomförs.
            </seg>
            <seg n="32f06a75">
              När Sverige gick med i EU gjordes en ensidig deklaration att
              vi skulle avgöra detta vid ett lämpligt tillfälle längre fram.
              Det accepterade EU och EU-kommissionen av rent politiska skäl.
              Men man vet aldrig hur länge det accepteras. Med de nya skrivningarna
              i EU-konstitutionen som jag för guds skull inte tror, och hoppas,
              kommer att bli antagna och därmed inte börja gälla här är än mer
              tvingande just i området om EMU och den ekonomiska politiken.
              Har vi i dag inte något undantag rent juridiskt från detta måste
              Sverige följa det. Det är där som det blir svårt.
            </seg>
            <seg n="435016ae">
              Jag tror att det enda rimliga är att Sverige har ett juridiskt
              undantag och att regeringen ska få uppdraget att börja förhandlingarna
              med EU om att få detta. Det är ingenting som är omöjligt och som
              med all säkerhet också kommer att accepteras av EU. Vi vet inte
              svaret från EU eftersom vi aldrig har frågat. Därför är det rimliga
              att riksdagen beslutar att ge regeringen uppdraget att ta upp
              en diskussion om detta. Båda parter tjänar på detta. Osäkerheten
              tas bort och bristen på respekt för folkomröstningens resultat
              kan läggas åt sidan i Sverige.
            </seg>
            <seg n="74e9dc95">
              Misstänksamheten finns här. Den måste man vara medveten om. Bland
              svenska folket finns en utbredd misstro mot vad den politiska
              majoriteten i riksdagen gör när det gäller EU-frågor. Den måste
              vi ta på allvar. Då är det lika bra att göra det klart och tydligt
              med ett juridiskt undantag.
            </seg>
            <seg n="1c93c82c">
              För tids vinning, fru talman, tänker jag inte yrka bifall till
              reservationen utan nöja mig med att Vänsterpartiet och Miljöpartiet
              om jag pratar för Vänstern i detta fall eftersom det är en gemensam
              reservation helt och hållet står bakom denna.
            </seg>
          </u>
          <note n="5fc08095">
            I detta anförande instämde Lars Bäckström (v).
          </note>
          <note type="speaker" n="99df7655">
            Anf. 140 MIKAEL ODENBERG (m):
          </note>
          <u who="mikael_odenberg_5895f9" xml:id="i-35e410248fbf333e-0" n="14d1f6b4">
            <seg n="9ef4e6ed">
              Fru talman! Det blev möjligen en överraskande lång debatt med
              tanke på att betänkandet är enigt med undantag av Bäckströms och
              Vänsterpartiets piruetter när det gäller det penningpolitiska
              ramverket.
            </seg>
            <seg n="2e87b63b">
              Jag efteranmälde mig till talarlistan när jag lyssnade till Bo
              Bernhardssons inlägg. Bo Bernhardsson frammanade då en enligt
              min mening felaktig bild av en situation där starka krafter i
              vårt land försöker lägga locket på den penningpolitiska debatten
              och upprörs av kritik som riktas mot Riksbanken. I själva verket
              är min uppfattning att det är viktigt att vi har en livaktig penningpolitisk
              debatt och att de beslut som Riksbanken fattar när den utövar
              sitt ansvar för stabiliseringspolitiken är föremål för öppen debatt.
            </seg>
            <seg n="53ce14d4">
              Det här är också en uppfattning som riksbankschefen tydligt gav
              uttryck för när han träffade utskottet vid den hearing som finns
              refererad i betänkandet. Han avslutade sin redovisning med att
              understryka att han gärna kom oftare till finansutskottet för
              att diskutera penningpolitiken. Det meddelades också att man från
              Riksbankens sida överväger att ta initiativ till ett årligen återkommande
              forum för penningpolitisk diskussion där bankens bedömningar och
              politik kan diskuteras mot bakgrund av de olika utvärderingar
              som görs.
            </seg>
            <seg n="5bdaffd1">
              Det är också min uppfattning att vi i praktiken har mer av penningpolitisk
              debatt i dag under den regim som nu råder än vad vi har haft historiskt
              sett. Jag har ibland kritiserat ett specifikt inslag, och det
              var det som Karin Pilsäter berörde i en replik, nämligen när nyckelpersoner
              som statsministern, finansministern och senast arbetslivsministern
              går ut med tydliga uppmaningar till banken att agera på ett visst
              sätt. Den typen av inslag i den penningpolitiska diskussionen
              riskerar att skada tilltron till bankens oberoende. I värsta fall
              är det direkt kontraproduktivt om ledande företrädare för Sveriges
              regering riktar uppmaningar till banken. Banken kommer naturligtvis
              alltid att förneka det, men visst kan man föreställa sig en potentiell
              risk för att en räntesänkning snarare kommer senare än tidigare
              till följd av den typen av interventioner i diskussionen.
            </seg>
            <seg n="fcc2e912">
              Det är lätt att i efterhand se att vi har haft en inflation som
              har legat under det mål som banken har satt upp. Alla sådana utvärderingar
              måste göras på grundval av det beslutsunderlag som fanns vid varje
              tillfälle när beslut fattades om reporäntan. Jag kan konstatera
              att reporäntan sänktes två gånger under 2002, tre gånger 2003
              och har sänkts två gånger i år.
            </seg>
            <seg n="b371d6d5">
              Bo Bernhardsson angav Konjunkturinstitutet som en kritiker av
              Riksbankens räntepolitik. Visst har man från Konjunkturinstitutets
              sida indikerat att man har tyckt att räntesänkningar hade kunnat
              göras tidigare. Men man är på Konjunkturinstitutet också de första
              att erkänna att om räntebesluten fattats på grundval av Konjunkturinstitutets
              bedömningar vid varje tidpunkt hade skillnaden från den penningpolitik
              vi de facto har haft varit helt marginell.
            </seg>
            <seg n="a710c12c">
              Jag tycker att det möjligen är ett bekymmer om det blir så mycket
              fokus på stabiliseringspolitiken att man glömmer strukturpolitiken.
              Vi har 2025 % frånvaro på arbetsmarknaden. Vi har 1,5 miljoner
              människor i vuxen ålder som står utanför den reguljära arbetsmarknaden.
              Penningpolitiken, stabiliseringspolitiken i stort, kommer aldrig
              att varaktigt kunna höja tillväxten och sänka arbetslösheten.
              Det kräver andra åtgärder och förbättrade drivkrafter för arbete
              och företagande. Det borde vi också diskutera, fru talman.
            </seg>
          </u>
          <note type="speaker" n="7d4cc0d6">
            Anf. 141 LARS BÄCKSTRÖM (v) replik:
          </note>
          <u who="lars_backstrom_06e975" xml:id="i-1b2b9e7198c601bb-9" n="1d1f364d">
            <seg n="ec45334c">
              Fru talman! Jag tackar Mikael Odenberg för att han efteranmälde
              sig. Det var välgörande att höra att Moderaternas ekonomisk-politiske
              talesman säger att det är okej att diskutera penningpolitiken.
              Det är självklart att Moderaterna tycker det. Men det inkluderar
              då även politiker. Det är det som är poängen. Det förstår alla.
              Nu är vi överens om det.
            </seg>
            <seg n="f0295fc3">
              Nu har vi hört varningar från talarstolen. Om Bäckström pratar
              om att Riksbanken borde sänka räntan kan det leda till att man
              låter bli att göra det. Det var underförstått att Bäckström ska
              vara tyst. Men Odenberg låter Bäckström tala. Det hedrar Odenberg.
            </seg>
            <seg n="1da5bcd9">
              Det är inte Riksbanken och penningpolitiken som styr sysselsättningen.
              Jag och Mikael Odenberg är överens där. Men jag menar att vi nu
              har ett för högt ränteläge och att vi länge haft det, något som
              har bidragit till att vi har en onödigt hög arbetslöshet.
            </seg>
            <seg n="4d0b8d1d">
              Om vi nu vågar diskutera penningpolitiken Klas Eklund har ju
              skrivit på DN Debatt att Riksbanken bör sänka räntorna, för annars
              abdikerar den i praktiken och om vi har en öppen debatt undrar
              jag var Moderata samlingspartiet finns. Jag talar för mitt parti
              i frågan.
            </seg>
            <seg n="0464e9a1">
              Jag kan förstå de personer som sitter i riksbanksfullmäktige
              och har det institutionella ramverket att gå efter. Men alla folkvalda
              sitter inte i riksbanksfullmäktige.
            </seg>
            <seg n="b50467e4">
              Även Mikael Odenberg var med på finansutskottets studieresa till
              USA. Tog Mikael Odenberg något intryck av Olson, en av guvernörerna?
              Han sade: Ni får inte ha ett för ensidigt mål för en riksbank.
              Han menade, som jag förstod honom, att en målsatt politik blir
              för snäv. Jag tycker att det låg mycket i hans analys. Har Mikael
              Odenberg någon kommentar till Olsons uttalande? Det är viktigt
              att vi diskuterar sådant och att våra studieresor leder till en
              politisk debatt här i kammaren.
            </seg>
          </u>
          <note type="speaker" n="360c1042">
            Anf. 142 MIKAEL ODENBERG (m) replik:
          </note>
          <u who="mikael_odenberg_5895f9" xml:id="i-35e410248fbf333e-1" n="14d1f6b4">
            <seg n="16368acb">
              Fru talman! Tanken att Lars Bäckström skulle vara tyst är i och
              för sig mycket fascinerande. Jag uppfattade det hela som rätt
              teoretiskt.
            </seg>
            <seg n="c8202622">
              Jag vill absolut inte tysta Lars Bäckström i den penningpolitiska
              debatten. Inte heller har jag uppfattningen att det ligger några
              särskilda restriktioner på riksdagspolitiker när det gäller att
              diskutera penningpolitik.
            </seg>
            <seg n="05f138fb">
              Jag har avstått från att offentligt uttrycka uppfattningar om
              hur Riksbanken bör agera i olika lägen och har väl inte heller
              i dag för avsikt att uttala någon bestämd uppfattning. Men det
              beror inte på att det skulle föreligga principiella hinder för
              mig att delta i en penningpolitisk debatt. Däremot finns det vissa
              nyckelpersoner som jag tycker bör avhålla sig från det. Till dem
              hör ledande företrädare för landets regering som bör undvika att,
              som senast arbetslivsministern gjorde, rikta direkta uppmaningar
              om ett bestämt agerande från bankens sida som tenderar att i varje
              fall komma i konflikt med andan i det regelverk som säger att
              banken inte får ta emot några instruktioner.
            </seg>
            <seg n="3c826ddd">
              Det som Riksbanken gör med sina förändringar av reporäntan är
              att den påverkar den allmänna efterfrågan i ekonomin. Givet det
              utanförskap vi har på 2025 % de 1,5 miljoner människor i vuxen
              ålder som av olika skäl står utanför den reguljära arbetsmarknaden
              tycker jag att det känns mer angeläget att ha fokus i den politiska
              diskussionen på strukturåtgärder för att komma till rätta med
              detta problem än att så att säga vegetera över frågan om huruvida
              25 eller 50 räntepunkter skulle kunna förändra den öppna arbetslösheten
              på marginalen.
            </seg>
          </u>
          <note type="speaker" n="fa8bcfad">
            Anf. 143 LARS BÄCKSTRÖM (v) replik:
          </note>
          <u who="lars_backstrom_06e975" xml:id="i-1b2b9e7198c601bb-10" n="1d1f364d">
            <seg n="8fa333d9">
              Fru talman! Där delar jag Mikael Odenbergs analys. Om det var
              en debatt om vad vi ska göra för att öka sysselsättningen skulle
              jag inte fokusera på Riksbanken. Jag skulle fokusera på åtgärder
              för att stärka svensk industris och svensk tjänstemarknads konkurrenskraft
              visavi de globala utmaningarna. Men nu har vi en debatt om penningpolitiken.
              Därför håller jag mig i huvudsak till det ämnet.
            </seg>
            <seg n="6f045f5c">
              Jag menar att vi bör göra två saker. Den ena är att vi bör se
              över hur vi kan stärka det demokratiska inflytandet. Vi i Vänsterpartiet
              har vår åsikt. Vi förväntar oss inte att vi får igenom hela vår
              politik, men vi behöver tillsammans fundera på om vi kan vidta
              andra åtgärder för att stärka den demokratiska dialogen med Riksbanken.
            </seg>
            <seg n="bbe29427">
              En av de diskussionspunkterna gäller faktiskt de intryck vi har
              fått från USA där de folkvalda har gett Riksbanken där ett vidare
              uppdrag och säger: Ni ska inte bara fokusera på 2 % inflation,
              utan det gäller också det allmänna stabila penningvärdet, den
              allmänna ekonomiska tillväxten och sysselsättningen.
            </seg>
            <seg n="060758c0">
              Vore det inte klokt om vi folkvalda politiker enades det är ett
              sätt att stärka det demokratiska inflytandet om detta? En sådan
              diskussion ligger i reservation 1 från Vänsterpartiet. Men naturligtvis
              har vi inte trott att alla helt plötsligt ska sluta upp bakom
              hela vår idé. Mot den bakgrunden tycker jag att det vore intressant
              att få höra vad som är Mikael Odenbergs intryck av vad Olson sade
              till oss när vi besökte den amerikanska riksbanken.
            </seg>
          </u>
          <note type="speaker" n="42b945ea">
            Anf. 144 MIKAEL ODENBERG (m) replik:
          </note>
          <u who="mikael_odenberg_5895f9" xml:id="i-35e410248fbf333e-2" n="14d1f6b4">
            <seg n="20178860">
              Fru talman! Jag tror att det är viktigt att vi har ett penningpolitiskt
              ramverk som kännetecknas av klarhet, tydlighet och transparens.
              Tidigare fördes en diskussion mellan Lars Bäckström och Karin
              Pilsäter om i vilken utsträckning de här olika förfarandena ska
              lagregleras eller inte. Jag ser inte något stort behov av det
              givet hur det fungerar och skulle ändå vilja sätta ett gott betyg
              på hur det penningpolitiska ramverket har fungerat under den här
              tioårsperioden.
            </seg>
            <seg n="75429c7e">
              Jag har respekt för den amerikanska traditionen, men personligen
              ser jag inget skäl att förändra det penningpolitiska ramverk som
              vi har etablerat under den gångna tioårsperioden. Däremot är jag
              övertygad om att den internationella utvärderingen av ramverket
              och penningpolitiken under den tioårsperiod som vi nästa vecka
              kommer att ta direktiv om är något som kommer att addera ytterligare
              intressanta omständigheter till den fortlöpande diskussion som
              vi i Sverige har om penningpolitiken. Mitt intryck av guvernör
              Mark W Olson var därmed något mer begränsat än Lars Bäckströms.
            </seg>
          </u>
          <note type="speaker" n="94ce5ee6">
            Anf. 145 ULF HOLM (mp) replik:
          </note>
          <u who="ulf_holm_0fcd2f" xml:id="i-84491ff0b09c1ea2-1" n="9922b926">
            <seg n="cd3e7340">
              Fru talman! Jag blev lite förvånad när Mikael Odenberg i sin
              inledning talade om Vänstern och Miljöpartiet och om en massa
              piruetter i penningpolitiken. Jag undrar: Lyssnade du egentligen
              på vad jag sade? Jag pratade inte om den förda penningpolitiken
              här och inte heller om finanspolitiken, utan jag pratade om respekten
              för en folkomröstning i Sverige, om vi skulle ha det tredje steget
              i EMU eller inte och om vi borde ha ett juridiskt undantag från
              regelverket.
            </seg>
            <seg n="736ebee7">
              Efter vad jag kan se finns det varken någon reservation eller
              något särskilt yttrande i det sammanhanget i det här betänkandet,
              utan vi står bakom vad majoriteten säger på de olika punkterna
              förutom vad gäller punkten om att vi vill ha ett juridiskt undantag
              från EMU. Jag ville bara, fru talman, få det till protokollet.
            </seg>
          </u>
          <note type="speaker" n="9c1c6e43">
            Anf. 146 MIKAEL ODENBERG (m) replik:
          </note>
          <u who="mikael_odenberg_5895f9" xml:id="i-35e410248fbf333e-3" n="14d1f6b4">
            <seg n="0ec52b31">
              Fru talman! Det brutala svaret till Ulf Holm är: Nej, jag lyssnade
              inte på Ulf Holm. Huvudskälet till det är det som Ulf Holm själv
              nu angav, nämligen att han inte pratade om penningpolitiken. Men
              det är penningpolitiken som det här ärendet handlar om.
            </seg>
            <seg n="be6956cc">
              Inte heller berörde jag Miljöpartiet med ett enda ord i mitt
              anförande, utan jag nämnde bara Vänsterpartiet vid namn av samma,
              lätt insedda skäl.
            </seg>
            <seg n="b0d9878b">
              Om vi ska vidga diskussionen till att också gälla EMU kan jag
              bara konstatera att den frågan tills vidare är avgjord genom en
              folkomröstning. En anslutning till det tredje steget är inte aktuell
              och kommer inte att bli det, i varje fall inte förrän vi haft
              en ny folkomröstning.
            </seg>
          </u>
          <note type="speaker" n="19ae8898">
            Anf. 147 ULF HOLM (mp) replik:
          </note>
          <u who="ulf_holm_0fcd2f" xml:id="i-84491ff0b09c1ea2-2" n="9922b926">
            <seg n="6ee4a209">
              Fru talman! Jag uppfattade att du inkluderade Miljöpartiet därav
              min följdfråga här.
            </seg>
            <seg n="25930f42">
              Att det inte blir någon ny folkomröstning kan vi vara överens
              om. Men kravet är ett juridiskt undantag också för framtiden.
            </seg>
          </u>
          <note type="speaker" n="c0f7c1c7">
            Anf. 148 BO BERNHARDSSON (s) replik:
          </note>
          <u who="bo_bernhardsson_dc368b" xml:id="i-12ac5bd3c70c3fb8-5" n="c6ce6afc">
            <seg n="7379344a">
              Fru talman! Kanske är det på ett sätt lite onödigt att begära
              replik därför att jag egentligen är ganska nöjd med vad Odenberg
              sade när han apostroferade mig, nämligen att jag möjligen har
              överdrivit när det gäller detta med att det finns de som tycker
              att det inte ska föras en livlig debatt om penningpolitiken. Det
              är ju bra. Jag tycker precis som Pilsäter och Odenberg. Just därför
              att vi har en oberoende eller självständig, vilket ord man nu
              föredrar riksbank är det desto viktigare att det förs en omfattande,
              livlig och grundlig debatt om penningpolitiken och om hur denna
              bedrivs.
            </seg>
            <seg n="7d06fd28">
              Möjligen har jag ändå en lite mer frihetlig syn på det här med
              debatt. Jag är inte beredd att peka ut någon politisk kategori
              eller person som inte har rätt att delta i diskussionen. Hur ska
              man dra sådana gränser? Är det ministrar av en viss kaliber eller
              på ett visst område som inte får delta? Ja, det där måste det
              vara upp till var och en att själv avgöra alltså om man vill delta
              och hur lämpligt det är att delta i diskussionen.
            </seg>
            <seg n="c877ef3e">
              Sedan kan man naturligtvis fundera över om risken finns att detta
              är kontraproduktivt. Där har jag stort förtroende för att de förmår
              att ta till sig det i debatten som har substans och värdera det
              och upprätthålla sitt oberoende. Jag utgår från att de trivs i
              den miljö där det diskuteras frejdigt och där egentligen ingen
              är förbjuden att delta i diskussionen. Sedan kan det naturligtvis
              vara upp till var och en att avgöra lämpligheten.
            </seg>
            <seg n="5e0b10c6">
              En annan sak är det som Pilsäter och Odenberg har nämnt om Konjunkturinstitutets
              kritik. Ni säger att den inte är särskilt hård. Jag vill säga
              att jag tycker att Konjunkturinstitutets kritik har varit ganska
              hård. Jag hörde den senast i går framföras, och den var ganska
              tuff. En annan sak är att Konjunkturinstitutet kommer fram till
              att det inte ens har särskilt stor effekt på arbetslösheten.
            </seg>
          </u>
          <note type="speaker" n="959432cb">
            Anf. 149 MIKAEL ODENBERG (m) replik:
          </note>
          <u who="mikael_odenberg_5895f9" xml:id="i-35e410248fbf333e-4" n="14d1f6b4">
            <seg n="c1ca3a6b">
              Fru talman! Jag var på samma seminarium som Bo Bernhardsson i
              går i LO-borgen. Konjunkturinstitutets generaldirektör var väldigt
              tydlig med att säga att om banken hade agerat på grundval av det
              underlag som KI har haft och om man hade följt KI:s råd, hade
              den faktiska penningpolitiken endast marginellt avvikit från den
              förda. Jag tycker att det ger lite perspektiv på frågan.
            </seg>
            <seg n="92a3fa6a">
              Jag håller med Bo Bernhardsson om att det inte finns några bestämda
              politikerkategorier som måste beläggas med munkavle i penningpolitiken.
              Det är som Bo Bernhardsson säger en omdömesfråga. Jag har varit
              kritisk till det omdöme som till exempel Hans Karlsson har gett
              uttryck för. Jag menar att företrädare för regeringen bör vara
              lite återhållsamma innan de kastar sig in i debatten. Hans Karlsson
              gjorde för en tid sedan uttalanden som fick mig att tro att han
              för ett ögonblick hade glömt bort att han var minister och mentalt
              kvar i Landsorganisationen.
            </seg>
            <seg n="0eb0d991">
              Ett skäl till att den penningpolitiska debatten inte förs helt
              vid sidan av den finanspolitiska och strukturpolitiska är att
              finanspolitiken i någon mån avgör Riksbankens handlingsutrymme.
              Det förhållandet att vi har haft en för landet väldigt dyrbar
              vänsterkartell, som har stora underskott i statsbudgeten, har
              möjligen också bidragit till att de efterfrågestimulerande räntesänkningar
              som så många vill ha har kommit senare än vad de annars skulle
              ha kunnat komma.
            </seg>
          </u>
          <note type="speaker" n="636fbe2d">
            Anf. 150 BO BERNHARDSSON (s) replik:
          </note>
          <u who="bo_bernhardsson_dc368b" xml:id="i-12ac5bd3c70c3fb8-6" n="c6ce6afc">
            <seg n="2e059ad1">
              Fru talman! Hur dyr den här kartellen är jämfört med hur dyr
              den förra borgerliga kartellen var i Sverige tror jag att jag
              vågar slå fast att ni var betydligt dyrare på den tiden, mellan
              1991 och 1994.
            </seg>
          </u>
          <note type="speaker" n="b81f5f50">
            (MIKAEL ODENBERG (m):
          </note>
          <u who="mikael_odenberg_5895f9" xml:id="i-35e410248fbf333e-5" n="14d1f6b4">
            <seg n="4f15409f">
              Men då hade vi en annan penningpolitisk regim.)
            </seg>
            <seg n="db951dc1">
              Men om vi pratar om kostnader för kartellen tror jag att ni hävdar
              er rätt väl i det sammanhanget.
            </seg>
            <seg n="65a398f1">
              Konjunkturinstitutets kritik uppfattar jag ändå som ganska hård.
              En annan sak är, och där är vi ense, att det stora problemet vad
              gäller arbetslösheten inte är penningpolitiken även om den också
              är ett problem. Man måste hamna rätt i penningpolitiken. Annars
              kan det handla om 10 000, 20 000 eller 30 000 förlorade jobb;
              ingen vet riktigt säkert. Det kan också innebära att man låser
              fast grupper i strukturarbetslöshet, alltså att människor blir
              långtidsarbetslösa därför att man missar chanser med penningpolitiken.
            </seg>
            <seg n="4bf533da">
              Det där blev vi inte riktigt överens om. Men jag uppfattar kritiken,
              även om effekten på arbetslösheten inte är så väldigt stor men
              stor nog, som ganska hård.
            </seg>
            <seg n="7ce467ac">
              Jag skulle vilja avsluta med ett citat. Du nämnde i samband med
              strukturarbetslösheten siffran 1½ miljon, att 1½ står utanför.
              Då är det de 2025 procenten vi pratar om. Jag ger mig inte på
              den här punkten. Jag ska läsa innantill från ett inlägg av LO-ekonomen
              Dan Andersson. Han kommenterar det sätt på vilket man använder
              siffror och statistiken. Det är i polemik med Dagens Nyheter om
              arbetslösheten på 2025 % som han skriver: För att nå DN:s version
              av arbetslösheten krävs att alla som i dag är studerande, sjukskrivna
              och förtidspensionerade i stället räknas som arbetslösa. Menar
              DN verkligen att det inte finns några studerande, sjuka eller
              förtidspensionerade som är vad de utger sig för att vara? Finns
              det någon poäng med ett arbetslöshetsbegrepp som inkluderar i
              stort sett alla som inte arbetar?
            </seg>
            <seg n="e6c2cd72">
              Kan vi inte slippa de här siffrorna i debatten?
            </seg>
          </u>
          <note type="speaker" n="3f152c33">
            Anf. 151 MIKAEL ODENBERG (m) replik:
          </note>
          <u who="mikael_odenberg_5895f9" xml:id="i-1cb320722463c71d-0" n="14d1f6b4" next="i-5783880f79b7c6da-0">
            <seg n="6dee1bf3">
              Fru talman! Nej, det kommer vi nog inte att göra. Precis som
              Stefan Attefall sade i en replikväxling tidigare med Bo Bernhardsson
              är det en realitet att vi har ett utanförskap i storleksordningen
              11½ miljon. Så många människor i arbetsför ålder står helt utanför
              den reguljära arbetsmarknaden. Det är, utöver de öppet arbetslösa,
              de som är i arbetsmarknadspolitiska åtgärder, långtidssjukskrivna,
              förtidspensionärer, latent arbetssökande, studerande som studerar
              inte därför att de primärt vill studera utan därför att de inte
              får jobb. Detta är ett gigantiskt problem. Det problemet uttrycker
              det monumentala misslyckandet för den socialdemokratiska regeringen
              och för socialdemokratin.
            </seg>
            <seg n="b11c1b73">
              Om man då börjar fundera över vem som ska hållas ansvarig för
              att vi inte kommer till rätta med arbetslösheten, skulle man kunna
              tänka sig att det finns två institutioner som man skulle kunna
              anklaga. Den ena är den socialdemokratiska regeringen, den andra
              är Sveriges riksbank. Möjligen bidrar detta förhållande till att
              så många socialdemokrater gärna deltar i den penningpolitiska
              debatten.
            </seg>
          </u>
          <note n="5229986b">
            Överläggningen var härmed avslutad.
          </note>
          <note n="c0c4e859">
            12 § Planfrågor
          </note>
          <note n="a64d102b">
            Föredrogs
          </note>
          <note n="9eacaadf">
            Anf. 152 EWA THALÉN FINNÉ (m):
          </note>
          <u who="mikael_odenberg_5895f9" xml:id="i-5783880f79b7c6da-0" n="14d1f6b4" prev="i-1cb320722463c71d-0">
            <seg n="aad1463c">
              Fru talman! I detta betänkande behandlar utskottet drygt 90 motionsförslag
              som gäller frågor om fysisk planering. Fysisk planering är grunden
              för all bebyggelse och användning av mark. En snabb men tydlig
              fysisk planering är med andra ord mycket viktig för samhällets
              utveckling. Under många år har det påpekats att en översyn av
              vissa delar inom planprocessen och instansordningen enligt plan-
              och bygglagen behövs.
            </seg>
            <seg n="5ebb48f4">
              En enkätstudie gjord av Lunds tekniska högskola visar att en
              majoritet av tillfrågade byggherrar anser att planprocessen tar
              för lång tid och skapar fördyringar. Detta får till konsekvens
              att framför allt mindre byggherrar drar sig för att engagera sig
              i nybyggnadsprojekt. Detta minskar naturligtvis konkurrensen mellan
              byggherrarna, och i slutändan är det ett hinder för ökad nybyggnation.
            </seg>
            <seg n="fa7acdd3">
              Efter många års kritik från flera partier och även från Riksdagens
              revisorer tillsatte regeringen år 2002 en utredning om plan- och
              bygglagen. Denna utredning ska lämna sitt slutbetänkande den 30
              juni i år, ett betänkande som jag tror att vi alla i bostadsutskottet
              ser fram emot. Dock kan jag känna en farhåga över att det i slutändan
              inte kommer förenklingar utan att det i stället ställs större
              krav än i dagsläget, så att planprocessen i stället för att förenklas
              blir än mer detaljerad och komplicerad. Det krävs, tror vi moderater,
              mindre detaljstyrning och bättre klarlägganden i en ny omarbetad
              plan- och bygglag. De förändringar i plan- och bygglagen vi vill
              se är möjligheter till större flexibilitet, färre överklagandeinstanser,
              att sakägarkretsen inskränks, att handelsändamålet i detaljplan
              avskaffas, att möjligheten för statliga myndigheter att upphäva
              detaljplaner inskränks om det inte är uppenbart att planen strider
              mot uttalade riksintressen, att krav införs på kommunens handläggningstid
              samt att fastighetsägare får initiativrätt i planärenden.
            </seg>
            <seg n="65c6a594">
              Fysisk planering är komplex och fylld av målkonflikter. Det finns
              många lagrum, förordningar och riktlinjer som går in i varandra.
              Plan- och bygglagen, miljöbalken, miljömålen och miljökvalitetsnormer
              är några exempel på detta.
            </seg>
            <seg n="4bfdab55">
              Jag vill peka på ett par problemställningar som uppstår vid nybyggnation.
              De gäller riktvärden för buller och luftkvalitet där behövliga
              åtgärder ibland kan stå emot varandra.
            </seg>
            <seg n="0456841f">
              Det finns till exempel å ena sidan skrivningar i miljömålspropositionen
              som vi just har fått på vårt bord om att transporter och transportanläggningar
              bör lokaliseras och utformas så att skadliga intrång begränsas
              för att de inte ska utgöra hälsorisker. Å andra sidan finns det
              samtidigt skrivningar om att det ska finnas miljöanpassade kollektivtrafiksystem
              tillgängliga, det vill säga nära.
            </seg>
            <seg n="f8c28210">
              Enligt min mening kan dessa två punkter vara svåra att förena.
              Ett exempel är den skrivelse som utskottet har fått från Helsingforss
              Lokaltrafik. Vi har även i helgen kunnat läsa en artikel på DN-debatt
              av Bo Bylund om Banverket.
            </seg>
            <seg n="dcdc2995">
              I praktiken ser vi i dagsläget fall där en kommun antar en detaljplan
              enligt PBL som sedan tillsynsprövas av myndigheter enligt miljöbalken
              och som inte anses uppfylla kraven enligt miljökvalitetsnormerna,
              och därför stoppas planen. Därigenom förhindras nybyggnation.
              Detta är ett problem i våra tätorter, framför allt i de större
              tätorterna.
            </seg>
            <seg n="8df56fcb">
              Enligt miljömålen ska det antal människor som påverkas av buller
              och luftföroreningar minska, och det är naturligtvis bra. Men
              lagstiftningen får inte skapa en situation där nybyggnation i
              princip stoppas. Det är ju självklart att om myndigheter inte
              släpper fram byggande av nya bostäder blir inte heller fler störda
              av buller eller luftföroreningar. Dock är jag helt säker på att
              det inte finns någon i bostadsutskottet som vill ha ett totalstopp
              för nybyggnation, så vi måste finna lösningar.
            </seg>
            <seg n="3a2dbc9e">
              Jag skulle önska att regeringen kunde göra en konsekvensbeskrivning
              av samtliga regleringar som påverkar plan- och bygglagen och komma
              med en helhetsbeskrivning till riksdagen och redovisa det.
            </seg>
            <seg n="f16eefbe">
              För att komma till rätta med bullerproblematiken anser vi att
              det är av största vikt att angripa bullerproblemen vid ljudkällan,
              det vill säga möjliggöra en utveckling av tekniska lösningar för
              bättre fungerande bulleravskärmningar, nya typer av vägbeläggningar
              och liknande. För att komma till rätta med luftkvalitet när det
              gäller partiklar i luften är användning av dubbdäck en tanke som
              kanske åter skulle prövas. I till exempel vårt grannland Tyskland
              är dubbdäck förbjudna.
            </seg>
            <seg n="80d63d4b">
              När det gäller byggnationen i tätort anser vi att lagstiftningen
              och tillämpningen ska fokuseras på inomhusmiljön. Det är nämligen
              rimligt att anta att den som väljer att bosätta sig i en tätort
              anser att det bullrar mer där än vad det gör om man bor på landsbygden.
            </seg>
            <seg n="090b9747">
              För att möjliggöra byggnation i våra tätorter måste det till
              antingen förändringar i befintlig lagstiftning alternativt en
              mer nyanserad och verklighetsanpassad tillämpning.
            </seg>
            <seg n="91ff6a0b">
              En utgångspunkt för ett förändrat synsätt skulle kunna vara att
              i det fall en kommun i ett planbeslut på ett tydligt sätt har
              angett vilka avvägningar som man har gjort bör en verksamhetsutövare
              kunna utgå ifrån att kommunens bedömning kommer att stå sig även
              vid en tillsynsmyndighets eventuella prövning.
            </seg>
            <seg n="ed7556f1">
              En annan utgångspunkt skulle kunna vara att om en kommun iakttar
              åtgärdsprogrammens bestämmelser ska tillsynsmyndigheten inte kunna
              ställa längre gående krav.
            </seg>
            <seg n="6b9a5289">
              Jag vill också peka på en väg som skulle kunna vara framkomlig,
              och det gäller frågan om bullerservitut, en fråga som vi har motionerat
              om och som även Länsstyrelsen i Helsingfors har lyft till regeringen.
              Enligt betänkandet har regeringen översänt länsstyrelsens skrivelse
              till PBL-kommittén, så vi får med spänning se fram emot vad kommittén
              kommer fram till.
            </seg>
            <seg n="7f33f577">
              Min förhoppning är att regeringen på ett snabbt och beslutsamt
              sätt handlägger PBL-kommitténs betänkande så att vi redan nästa
              vår här i kammaren kan ta ställning till förändringar.
            </seg>
          </u>
          <note n="c9ef9a01">
            Vidare anser vi att det finns skäl att se över regleringarna
            i 5 kap. 7 § 11 i plan- och bygglagen så att den knyter an till
            9 kap. i miljöbalken.
          </note>
          <note n="0348f553">
            Fru talman! Med detta yrkar jag bifall till reservation 1.
          </note>
          <note type="speaker" n="afab8c7d">
            Anf. 153 NINA LUNDSTRÖM (fp):
          </note>
          <u who="nina_lundstrom_103ab9" xml:id="i-0a6eaf5225d448fd-0" n="0f09d3fa">
            <seg n="32a26a95">
              Fru talman! Jag vill börja med att yrka bifall till reservation
              1 i betänkandet. Jag vill också uppmärksamma kammaren på att det
              också finns ett särskilt yttrande från Folkpartiet där vi påpekar
              att våra övriga motionsförslag kommer att beredas i utredningen.
              Det är därför som vi bara har avgett ett särskilt yttrande i det
              avseendet.
            </seg>
            <seg n="7eeacbd8">
              Fru talman! Bostadsutskottets betänkande heter någonting så anonymt
              som Planfrågor . En annan tänkbar rubrik hade kunnat vara Rädda
              bostadsbyggandet.
            </seg>
            <seg n="fc6b5624">
              Krångel, hinder, överklaganden ja, listan är lång över de problem
              som finns för att kunna bygga bostäder. Vi i Folkpartiet vill
              riva hinder och skapa möjligheter. Att omöjliggöra tillväxt i
              Sveriges dynamiska storstadsregioner och att förbjuda ytterligare
              bostadsbebyggelse i de lägen där många människor vill bo är inte
              en bra politik, vare sig för kommuner eller för Sverige som helhet.
              Ändå sker detta just nu.
            </seg>
            <seg n="1f954a6b">
              Frågan som ställs i dag är om det är färdigbyggt med nya bostäder
              i Sveriges städer. Bullerriktvärden, partiklar med mera stoppar
              eller försvårar i praktiken nyproduktion.
            </seg>
            <seg n="1cce1e2f">
              Boverket är den statliga myndighet som har haft till uppgift
              att ange hur riksdagens bullerriktvärden ska tolkas. Regeringen
              gav Boverket i uppdrag att se över riktvärdena för buller den
              18 december 2003 i samband med att man bygger nya bostäder.
            </seg>
            <seg n="81118576">
              Än så länge har debatten om Boverkets rapport varit ganska stillsam.
              Till en del beror det på att dygnsmedelvärde och decibel är ganska
              abstrakta begrepp för de flesta av oss. 45 decibel kallas vedertaget
              för skogstystnad. Men de som jobbar aktivt med bostadsfrågor såsom
              tjänstemän i kommuner, byggherrar, vi politiker och många andra
              vet att det finns stora utmaningar kopplade till dessa riktvärden.
              Det framkom inte minst på bostadsutskottets hearing om buller.
              Det var flertalet kommuner som deltog där.
            </seg>
            <seg n="79919e93">
              I Helsingforss stad riskerar tusentals bostäder i nyproduktion
              att stoppas. I Sundbyberg är 7 000 bostäder planerade varav 3
              000 berörs direkt av Boverkets tolkning. I Göteborg påverkas 80
              % av nyproduktionen med hänsyn till bullerstörningar. Om man inte
              kan tillämpa avstegsfallen i Solna omöjliggörs två tredjedelar
              av bostadsbyggandet.
            </seg>
            <seg n="5bc715b6">
              På många platser i stadskärnorna pågår det en febril aktivitet
              dagtid medan det på kvällar och nätter är ganska stillsamt. Men
              i dag är dygnsmedelvärdet när det gäller buller det väsentliga,
              och avstegen är få även om det är tyst nattetid.
            </seg>
            <seg n="a7ee144c">
              Dåtidens fönster och väggar klarar inte att dämpa buller. I dag
              kan man med hjälp av modern teknik treglasfönster eller så kallade
              länsstyrelsefönster dämpa ljudet och skapa bra boendemiljöer.
            </seg>
            <seg n="3ca962d8">
              Vid tillämpning av riktvärden har det utarbetats en praxis som
              innebär att avsteg tillåts om det bullrar extra mycket på ena
              sidan av hus som till exempel vetter mot en gata. Då är det ändå
              okej om den andra sidan är en så kallad tyst sida som till exempel
              vetter mot en innergård. En utgångspunkt är då att människors
              sovrum som regel placeras mot en innergård. Då går det oftast
              att nedbringa bullernivån över dygnet till lägre än 55 decibel
              så att man inte störs även om man sover med öppet fönster.
            </seg>
            <seg n="dedc5dc7">
              Men nu förordar Boverket en hårdare tillämpning, och detta kommer
              att påverka nyproduktionen av bostäder. Boverkets regeltolkningar
              hotar inte bostadsbyggandet bara i Helsingfors, Göteborg och Malmö
              utan också i många andra kommuner. Några exempel på kommuner som
              kommer att påverkas är Västerås, Eskilstuna, Umeå och Sundsvall.
            </seg>
            <seg n="a5985ece">
              Men jag vill vara tydlig i ett avseende. Buller är ett gissel
              för många människor och kan i vissa fall få hälsoeffekter. Det
              finns all anledning att beakta buller, och då inte bra trafikbuller.
            </seg>
            <seg n="d6ff4078">
              Forskningen har påvisat att skolbarn som finns i skollokaler
              med mycket buller och höga ljudnivåer påverkas. Människor reagerar
              ofta på buller från ventilationsanläggningar i fastigheter eller
              på att grannen spelar hög musik. Buller finns i många olika former.
              Men lösningen är inte att stoppa bostadsbyggandet. Stor energi
              behöver läggas på att åtgärda bullerkällorna, att vidta åtgärder
              vid ljudkällan. Det gynnar både redan befintlig bebyggelse och
              nyproduktion.
            </seg>
            <seg n="4ac07746">
              Konsekvensen av den nu förda politiken är att få insatser görs
              för att minska bullret och eller ljudisolera befintliga bostäder
              och att de nya lägenheterna, som i realiteten skulle kunna vara
              tysta, aldrig blir byggda.
            </seg>
            <seg n="1c4ea068">
              Som politiker kan jag konstatera att olika människor har olika
              behov och olika önskemål. Det gäller naturligtvis även boendet.
              En del av oss vill omges av gröna hagar och björkar som susar
              när vi öppnar köksfönstret. Andra vill bo nära kultur, nöjen och
              känna stadens puls. Vår uppgift som politiker är att göra det
              möjligt för människor att bo på olika sätt och på olika platser
              i våra storstäder i goda livsmiljöer.
            </seg>
            <seg n="8455f3e9">
              Människor som flyttar från landsbygd eller mindre orter till
              storstäder är helt medvetna om att det finns mer ljud i en storstadsmiljö.
              Även i de lugnaste lägen finns i storstäder ett bakgrundsbuller
              som består av ljud från tunnelbanor, pendeltåg, fjärrtåg, godståg,
              kyrkklockor, fiskmåsar, flygplan, gasaggregat i luftballonger,
              tyngre trafik ja, exemplen är många. Inte minst boende vid nöjesfälten
              vet hur mycket ljud de alstrar, vilka kan vara till glädje för
              vissa och till irritation för andra. Jag vill inte raljera här,
              men jag menar att storstadsmiljöer med många boende skapar olika
              former av ljud och att vi kan uppleva dem olika.
            </seg>
            <seg n="3a408f26">
              Det är viktigt att diskutera utifrån hälsa kontra komfort. Samhället
              har naturligtvis ett stort ansvar att skapa normer och rimliga
              boendemiljöer. Men det är inte enbart av ondo att bo i storstadsmiljö.
              Vi är många som har flyttat från landsbygd och glesbygd till storstaden,
              storstadsregioner och storstadspulsen.
            </seg>
            <seg n="0412130d">
              Olika boendemiljöer har fördelar och nackdelar. När bostadsbebyggelse
              planeras måste olika faktorer vägas samman.
            </seg>
            <seg n="5e5366cb">
              Även olika miljömål kan ibland kollidera. Tätbebyggelse har många
              fördelar ur miljösynpunkt. Det går åt mindre energi för uppvärmning
              och transporter. Å andra sidan alstrar många människor på samma
              ställe mer ljud.
            </seg>
            <seg n="c3619f72">
              Nej, det som behövs är en politik som syftar till att rädda bostadsbyggandet
              i våra tätorter.
            </seg>
            <seg n="c5a6f3e7">
              Min fråga till utskottsmajoriteten är: Vad vill utskottsmajoriteten?
              Jag har här talat om vad som är viktigt och vad som står i fokus.
              Men vad vill ni? Ni har svarat i betänkandet att det är en fråga
              för utredningen att ta ställning till. Men vill ni vara med om
              att rädda bostadsbyggandet? Det är den stora frågan i dag.
            </seg>
          </u>
          <note type="speaker" n="42abf0a2">
            Anf. 154 DAN KIHLSTRÖM (kd):
          </note>
          <u who="dan_kihlstrom_63fd18" xml:id="i-4846febfd72abf02-0" n="52f867c7" next="i-edd3adaf489e29e9-0"/>
          <note n="41741954">
            Fru talman! Inledningsvis yrkar jag bifall till reservation nr
            1. Precis som det står i betänkandets sammanfattning är utskottets
            behandling framför allt inriktad på frågor om boende och buller.
          </note>
          <u who="dan_kihlstrom_63fd18" xml:id="i-edd3adaf489e29e9-0" n="52f867c7" prev="i-4846febfd72abf02-0">
            <seg n="b26d30c9">
              Jag ska i mitt anförande ta upp några saker som handlar om just
              boende och buller, men först en liten kommentar kring planfrågorna.
            </seg>
            <seg n="7ea2e3ea">
              Det är inte på något vis så att ställningstagandet i det här
              betänkandet innebär att vi inte bryr oss om alla de förslag som
              har framförts i ett antal intressanta motioner. De flesta av förslagen
              har ju koppling till PBL-frågorna och till den PBL-kommitté som
              är inne i sitt slutskede. Precis som jag har sagt förut någon
              gång avundas jag verkligen inte ledamöterna i den kommittén.
            </seg>
            <seg n="f9a714ae">
              Vi har stora förväntningar på PBL-kommitténs slutbetänkande,
              och om vi har stora förväntningar så vet vi att också kommuner
              och byggbranschen har det. Jag tror att förväntningarna handlar
              om att planhanteringen ska bli enklare för alla.
            </seg>
            <seg n="2ae34d90">
              Hur som helst har vi all anledning att återkomma till planfrågorna
              utifrån kommitténs ställningstaganden och utifrån regeringens
              behandling av desamma. Det uttrycker vi för övrigt i det särskilda
              yttrande som finns i betänkandet.
            </seg>
            <seg n="8c84f583">
              Nu till frågan om boende och buller. Precis som har nämnts tidigare
              här genomförde utskottet en mycket intressant och givande utfrågning
              under rubriken Buller och luftföroreningar kontra bostadsbyggande
              i storstadsregion. Där fick vi lära oss en hel del om buller och
              hälsa. I utfrågningen var det fokus på buller och luftföroreningar
              i storstadsmiljön. Och visst är alltfler utsatta för miljöer med
              buller från bilar, tåg, flyg men också från till exempel ventilation,
              maskiner och diverse apparater som har räknats upp här förut.
              Också det mänskliga bullret ökar, och det är väl värt att nämna,
              till exempel i skol- och daghemsmiljöer. Kort sagt är buller,
              precis som också har sagts, ett av det moderna samhällets gissel.
            </seg>
            <seg n="64c5e010">
              Buller är alltså inte bara ett problem för storstaden. Tillgången
              till miljöer helt befriade från ljud och buller blir allt mindre
              i hela landet. Tysta miljöer är en alltmer sällsynt företeelse
              i vårt samhälle. Tyvärr är det svårt att hitta platser där man
              inte störs av buller från mänsklig verksamhet. Just detta med
              tysta miljöer är också en planfråga.
            </seg>
            <seg n="4a0842a2">
              Det mest effektiva sättet att angripa bullerproblemen är att
              angripa dem vid själva ljudkällan. Detta framfördes också av flera
              talare på den offentliga utfrågningen. Regeringen bör därför tydliggöra
              för Vägverket och Banverket med flera att arbetet med att minska
              bullerstörningar från vägtrafik, järnväg och flyg har hög prioritet.
              Inte minst viktigt är det att nya väg- och järnvägsbyggnationer
              planeras och görs så att befintlig byggnation inte överskrider
              riksdagens fastställda normer.
            </seg>
            <seg n="5038c89a">
              Även om buller är ett allvarligt hälsoproblem kan det inte regleras
              så hårt att bullerreglerna blockerar en välbehövlig utbyggnad.
              Den 7 april fick vi konkreta exempel på vad som kan hända. Det
              var mer okej helt okej att bo närmare Sveavägen här i Helsingfors
              än att bo längre bort från den. Det hade hänt något i lagstiftningen
              precis däremellan, som stadsbyggnadsdirektören i Helsingfors sade
              på utfrågningen. Det troliga är att den som väljer att bosätta
              sig i en stadskärna inser att detta innebär en något högre grad
              av buller än om man bor på landet.
            </seg>
            <seg n="06f2cbae">
              I tätorten bör fokus framför allt vara på att uppnå en god inomhusmiljö
              när det gäller buller. Därför anser vi att det är värt att på
              nytt ta ställning till vilka riktvärden som bör gälla vid husfasader.
            </seg>
            <seg n="a0bf6d50">
              Det måste till en mer nyanserad och verklighetsanpassad tillämpning
              av lagarna för att inte nybyggnation i storstäder helt ska stoppas.
            </seg>
            <seg n="5777f414">
              Det lokala arbetet och besluten är jätteviktiga, och det finns
              mer att göra i samspelet mellan de lokala och centrala myndigheterna.
              Detta konstaterar också majoriteten i sitt ställningstagande.
            </seg>
            <seg n="a4d36659">
              Jag skulle vilja avsluta mitt inlägg med att säga att i utskottets
              ställningstagande för majoriteten en diskussion om de kommunala
              besluten, som sedan inte alltid är slutgiltiga besked och spelregler
              som verksamhetsutövaren får att verka utifrån. Detta förtjänar
              enligt utskottsmajoritetens mening särskild uppmärksamhet, och
              det är en högst aktuell fråga. Jag undrar vad majoriteten menar
              med särskild uppmärksamhet.
            </seg>
          </u>
          <note type="speaker" n="00618851">
            Anf. 155 JÖRGEN JOHANSSON (c):
          </note>
          <u who="jorgen_johansson_5a4bc5" xml:id="i-0ebd5eb1e7ce4eb2-0" n="201aae3d">
            <seg n="c076a8f5">
              Fru talman! Planfrågorna hanteras i plan- och bygglagen, vilken
              för närvarande är för översyn som flera talare har konstaterat.
              Jag går därför inte in på de problem som finns i samband med PBL:s
              tillämpning. Jag ser ändå fram emot en förändring vad gäller överklagningar,
              förenklade planprocesser och liknande, att det löses i utredningen,
              men också att vi i den här församlingen, när frågan kommer på
              vårt bord, har en positiv syn på förändringen av plan- och bygglagen.
              Vår syn i den frågan tydliggörs i det särskilda yttrande som finns
              i ärendet.
            </seg>
            <seg n="e6d5ca8a">
              Fru talman! Det är allas vår strävan att vi ska ha en god bebyggd
              miljö. Trots det bor 25 % av barnen i en bullerutsatt lägenhet.
            </seg>
            <seg n="66c08253">
              10 % sover i ett av trafikbuller utsatt sovrum.
            </seg>
            <seg n="384cb44d">
              Det här är allvarligt. Vi vet att barns inlärningsförmåga minskas
              om de är utsatta för buller. Bullerfrågan är alltså oerhört viktig.
              Målet att skapa den goda bebyggda miljön måste alltså vara en
              prioriterad uppgift. Kravet vid nyproduktion på planering som
              tillvaratar den goda miljön är självklar för alla.
            </seg>
            <seg n="b29b67c9">
              Vi har även gamla stadskärnor med sina speciella problem. Vi
              konstaterade vid den offentliga utfrågning om buller som vi hade
              för några veckor sedan att exempelvis på Södermalm fanns det som
              man kan kalla för en god miljö endast i Vitabergsparken och vid
              Fåfängan. Övrig bebyggelse på Södermalm uppfyller alltså inte
              kravet på en god miljö. Trots det kräver vi ju inte att boende
              ska förbjudas på Södermalm.
            </seg>
            <seg n="48a6fd08">
              Det gäller i stället att vidta åtgärder så att miljön görs så
              bra som möjligt. Det kan gälla såväl åtgärder i byggnader som
              i form av trafikregleringar. Beträffande trafikregleringar så
              måste det vara kommunerna som har avgörandet i sin hand.
            </seg>
            <seg n="f7fe968e">
              Utgångspunkten i arbetet måste vara att så långt som möjligt
              angripa bullret vid källan. I många tätorter är bullerfrågan ett
              multiproblem. Det är buller från såväl biltrafik som järnvägar,
              fläktar och flyg.
            </seg>
            <seg n="0fa03a20">
              Beträffande flyget innebär en tätortsnära etablering av flygplatser
              stora restriktioner som kan ifrågasättas. I tätbebyggda områden
              kan utlagda bullermattor för flygplatser leda till lämpliga bostadsområden
              om flyget flyttas. Där kan man skapa områden där den goda miljön
              kan uppnås.
            </seg>
            <seg n="13410bc6">
              Alltför ofta ser vi ekonomiska intressen som undanröjer målsättningen
              om den goda miljön i syfte att göra de kortsiktiga vinsterna.
              Värnandet om barnen som hämmas i sin utveckling på grund av en
              felaktig hantering av bullerfrågan saknas i sådana här sammanhang,
              och så får det givetvis inte vara. Det är därför viktigt att betona
              alla aktörers ansvar i samband med planering och byggande.
            </seg>
            <seg n="08a30a40">
              Nu är den befintliga stadsmiljön hembygd för många människor.
              Alla som bor i den miljön måste ges en rimlig situation så att
              de kan bo kvar i sin hembygd. Att bo i en stadsmiljö är ett val
              som den enskilde gör, och det kan i viss mån motivera att man
              gör avsteg från begreppet god miljö i befintlig bebyggelse avseende
              utomhusmiljön. Men sådana avsteg ska hanteras varsamt.
            </seg>
            <seg n="a0012db6">
              Det ska inte heller accepteras att avsteg görs från kravet på
              inomhusmiljön. En översyn bör göras av vilka riktvärden för exempelvis
              buller som kan accepteras vid husfasader.
            </seg>
          </u>
          <note n="e180e503">
            Fru talman! Tankar om det här redovisas i den borgerliga reservationen.
            Jag yrkar därför bifall till reservation 1 under punkt 1.
          </note>
          <note type="speaker" n="1ab02d26">
            Anf. 156 HELENA HILLAR ROSENQVIST (mp):
          </note>
          <u who="helena_hillar_rosenqvist_342880" xml:id="i-9303df7435951d46-0" n="53556d3a" next="i-91dee149e1710a3a-0">
            <seg n="03fe9df3">
              Fru talman! Det var en talare här tidigare som tyckte att vi
              skulle döpa om betänkandet. Det låter lite anonymt med Planfrågor
              ; det tycker jag också. Jag tycker att det var en bra idé. Jag
              föreslår att vi kallar det för Folkhälsofrågor. Det är ju det
              som vi diskuterar.
            </seg>
            <seg n="0b84f38d">
              De aspekter som jag vill lägga på detta är dem som togs upp i
              den hearing som bostadsutskottet hade. Den handlade om buller
              och luftföroreningar. Om vi nu håller oss till buller så fick
              vi helt klart för oss att det förorsakar störd sömn, försämrad
              inlärning och risk för hjärt- och kärlsjukdomar. Det var intressant
              att få alla dessa fakta från Socialstyrelsen och Karolinska Institutet.
            </seg>
            <seg n="1c13e674">
              Världshälsoorganisationen definierar hälsa så här: ett fysiskt,
              mentalt och socialt välbefinnande. Det är alltså inte bara frånvaron
              av sjukdom.
            </seg>
            <seg n="7e99d2f1">
              Många människor upplever ett mycket bristfälligt välbefinnande
              i bullerutsatta miljöer. Många har tagit upp olika källor till
              luftföroreningar. I vår hearing i bostadsutskottet fick vi klart
              för oss att det kanske inte går att åtgärda så hemskt mycket mer
              i husen och byggnaderna nu. Detta berör ju också arbetsplatser.
              I mycket stor utsträckning handlar det i stället om att dämpa
              bullret vid källan. Man kan ändra vägbeläggningar, däck och fordonens
              utformning. Det vilar ett mycket stort ansvar på vår fordonsindustri
              i det här landet. Det var till och med någon som sade: Ge er på
              bilindustrin även om den ligger i Trollhättan! Vi måste alltså
              få fram tystare fordon.
            </seg>
            <seg n="4862d819">
              Vi fick också höra att det går att minska bullret med 10 decibel
              enligt ett Mistraprogram som man redogjorde för. Det heter Ljudlandskap
              för bättre hälsa. Jag tycker att det skulle vara intressant att
              ta lite mer del av det. Där finns tydligen själva tillvägagångssättet.
            </seg>
            <seg n="3e3d58af">
              En sak som jag får mycket signaler om utifrån landet är att buller
              inte bara är en storstadsfråga. Vi diskuterar det mycket här.
              Man kan inte bygga i Solna, Sundbyberg och på andra ställen, sägs
              det. Men det gäller inte bara storstäderna. EG-direktivet 2002
              om omgivningsbuller ställer krav på kommuner över en viss storlek.
              Det är ju okej, men bullret stannar inte vid kommungränser. Många
              andra orter ute i landet har jättemycket besvär med det här, inte
              minst ute på landsbygden, där man förväntar sig en tyst miljö.
              Man har stora störningar på landsbygd och i naturskyddade områden
              där flyget drar fram. Det är ett stort problem, och jag antar
              att det är fler än jag som får många propåer utifrån landet just
              om sådana bullerstörningar.
            </seg>
            <seg n="e68616d8">
              Nu har vi i Miljöpartiet ett stort avsnitt om buller. Jag yrkar
              inte bifall till vår reservation. Det betyder inte att jag inte
              tycker att den är ett dugg viktig, utan det beror på att Lotta
              Hedström kommer sedan och tar upp frågan om mobilmaster. Det här
              handlar ju också om det. Det är den tredje folkhälsofrågan som
              vi behandlar i betänkandet. Jag tycker att det här är jätteviktiga
              frågor men yrkandet rör, fru talman, därför för vår del reservation
              4.
            </seg>
          </u>
          <note n="32cc4d3b">
            Anf. 157 SIW WITTGREN-AHL (s):
          </note>
          <u who="helena_hillar_rosenqvist_342880" xml:id="i-91dee149e1710a3a-0" n="53556d3a" prev="i-9303df7435951d46-0">
            <seg n="6facca84">
              Fru talman! Bostadsutskottets betänkande nr 11 handlar om fysisk
              planering. Riksdagskolleger! Det som jag kommer att inrikta mig
              på är framför allt frågan om buller. Det är klart att man kan
              säga att det är folkhälsofrågor. I stället för att kalla det för
              planfrågor skulle man egentligen kalla det så, för då skulle fler
              få uppfattningen och förstå hur intressant det är med planfrågor.
              Vi har många gånger svårt att engagera människor i det annat än
              när de klagar. Men det är viktigt, och jag ska alltså hålla mig
              till att tala lite om buller.
            </seg>
            <seg n="d128aaf5">
              Buller har kommit att bli ett växande problem i samhället. Inlärningsproblem
              och koncentrationssvårigheter, störd sömn och risk för hjärt-
              och kärlsjukdomar är allvarliga effekter av buller. Detta underströks
              med all tydlighet under den offentliga utfrågning som vi hade
              här i riksdagen i början av april.
            </seg>
            <seg n="c896e2e2">
              Då framkom det också att det är många inblandade som man ska
              hänsyn till i ljudmiljön i den fysiska planeringen. Det finns
              många åsikter och det är många svåra avvägningar att göra. Städerna,
              som har störst behov av fler bostäder i attraktiva lägen, har
              också den bullrigaste utomhusmiljön.
            </seg>
            <seg n="77575e53">
              Men, som någon sade: Vill man bo i stan så får man väl leva med
              lite mer buller! Det är individuellt vad som upplevs som en alltför
              bullrig miljö, så låt den som ska bo i lägenheten bestämma det
              själv. Alla vill ju inte ha det tyst omkring sig. Så resonerar
              flera här i utskottet.
            </seg>
            <seg n="7dddcae0">
              Jag tycker ändå att det är viktigt att vi går försiktigt fram
              med detta och att vi fortsätter att ha höga krav på hur man får
              bygga så att bullriga bostadsmiljöer undviks så mycket det går.
              Vi vet faktiskt inte exakt vilka effekter som buller har på lång
              sikt.
            </seg>
            <seg n="2200c3dc">
              Det vi däremot vet är att barn är extra känsliga för buller och
              att det bor fler och fler barn i våra storstäder. Vi har ett särskilt
              ansvar att se till att de byggregler som finns skyddar dem som
              inte själva kan välja var de vill bo, till exempel barnen.
            </seg>
            <seg n="ba2ceae2">
              Det har också visat sig att de regler för hur hög bullernivån
              får vara i och utanför ett bostadshus leder till alltfler kreativa
              lösningar. Så kallade länsstyrelsefönster är en typ av fönster
              som man kan öppna för att vädra men utan att buller når in i bostaden.
              Nya tekniska lösningar är viktiga för att komma till rätta med
              bullerproblemen i bostäderna. Men ännu viktigare är att komma
              åt källan, vilket flera har sagt, nämligen trafiken. Mindre trafik
              och tystare bilar, bussar och lastbilar behövs, inte mer och alltmer
              lågfrekvent ljud eftersom sådant buller också är allvarligt.
            </seg>
            <seg n="6ca5929d">
              Så hur flexibla ska vi vara i vår bygglagstiftning när det gäller
              buller kontra tysta miljöer? Flera av de borgerliga partierna
              eftersträvar ju att vi ska tänja på gränserna för vad som ska
              gälla i fråga om storstadskommunernas vilja att bygga bostäder
              i stan.
            </seg>
            <seg n="b1722c01">
              Vår utfrågning den 7 april visade att man redan bygger inne i
              städernas stadskärnor. Länsstyrelserna hittar varianter för hur
              det ska fungera lokalt. Den så kallade studentskrapan, som är
              en ombyggnad av ett kontorshus till studentbostäder, kommer att
              ha för höga bullernivåer inomhus med de riktvärden som vi har
              i dag. Ändå byggs det, för att politikerna i Helsingforss stadshus
              ställer krav på att bostadsbyggandet ska ha hög prioritet.
            </seg>
            <seg n="9bb69f30">
              Fru talman! Miljömålet God bebyggd miljö, som riksdagen har antagit,
              har ett delmål om buller, nämligen:
            </seg>
            <seg n="dc5dffc1">
              Antalet människor som utsätts för trafikbullerstörningar överstigande
              de riktvärden som riksdagen ställt sig bakom för buller i bostäder
              ska ha minskat med 5 % till år 2010 jämfört med år 1998. Regeringen
              har nyligen lagt fram en proposition som följer upp miljömålen.
              Där föreslår man att större fokus läggs på hälsoeffekter av olika
              slags buller. Flera av remissinstanserna understryker också att
              det är viktigt att man i arbetet med samhällsplaneringen tar hänsyn
              till att bullernivåerna hålls nere.
            </seg>
            <seg n="03179694">
              I oktober förra året redovisade Boverket en vägledning till kommunerna
              i frågor som rör tillämpningen av riktvärdena för buller när nya
              bostäder ska planeras och byggas. Vägledningen ska vara ett stöd
              till kommunerna och länsstyrelserna i deras arbete med bostadsplaneringen.
            </seg>
            <seg n="787d069b">
              Översiktsplanen är ett av kommunernas instrument i det långsiktiga
              arbetet med en bättre ljudmiljö. Dessutom har vi, som Helena Hillar
              Rosenqvist sade, fått en ny förordning om omgivningsbuller som
              grundar sig på ett EG-direktiv. Den syftar till att samordna EU-ländernas
              arbete med buller genom gemensamma bullermått, kartläggnings-
              och bedömningsmetoder, information till allmänheten och fastställda
              åtgärdsprogram.
            </seg>
            <seg n="0942c6cc">
              Trafikbuller är ett gemensamt problem inom EU, och Sverige deltar
              aktivt i arbetet för att finna former för att dämpa buller redan
              vid källan.
            </seg>
            <seg n="338c40fd">
              Arbete pågår alltså med att se över bullerproblematiken, både
              inomhus och utomhus, både i Sverige och inom EU, och det är väldigt
              positivt. Sedan är det upp till varje kommun att arbeta med sitt
              planmonopol för att minska bullret på det sätt som fungerar bäst
              lokalt.
            </seg>
            <seg n="aa274a06">
              Fru talman! Jag skulle vilja föra ett litet resonemang med Siw
              Wittgren-Ahl. I grunden tror jag att vi alla egentligen är intresserade
              av att finna vettiga lösningar.
            </seg>
            <seg n="0e3fe03e">
              Flera har sagt att ingen självklart vill bo i för bullriga miljöer.
              Men man kan ha olika nyanseringar och olika sätt att diskutera.
            </seg>
            <seg n="0bd44376">
              Jag konstaterar att det är oerhört många olika delar i detta
              plan- och bygglagen, miljöbalken, miljömålen och miljöriktlinjerna.
              Det var lite grann därför som jag sade att det skulle vara väldigt
              intressant om vi kunde begära av regeringen att den skulle återkomma
              med en konsekvensbeskrivning av vad som händer när alla dessa
              lagar kolliderar? Jag skulle bara vilja höra från Siw Wittgren-Ahl
              om det är någonting som man skulle kunna föra vidare.
            </seg>
            <seg n="d17e0b17">
              Fru talman! Jag tackar för frågan. Det är riktigt som Ewa Thalén
              Finné säger här, nämligen att det är många olika lagar som kolliderar.
              Vi hör på engagemanget i talarstolen att alla egentligen vill
              ha en tyst miljö men att vi samtidigt vill att man bygger. Det
              är precis det som regeringen har sett. Och vi yrkar avslag på
              reservationen, men i texten står det faktiskt av vi i dag egentligen
              inte vill yrka bifall till motionerna även om en del är bra. Men
              vi måste se vad som händer när olika lagar kolliderar. Därför
              finns det nu en utredare som ser över detta. Regeringen har också
              uppmärksammat det som Ewa Thalén Finné säger här om vad som händer.
              Det måste ju utredas innan man kan ta ställning till det.
            </seg>
            <seg n="4c6eb407">
              Fru talman! Detta är det komplexa. Och jag ser fram emot Plan-
              och bygglagskommitténs betänkande. Sedan är jag rädd för att man
              ser för snävt på dessa frågor.
            </seg>
            <seg n="816fbdc8">
              Siw Wittgren-Ahl tog upp en sak som jag inte tycker riktigt stämmer
              med hur det alltid fungerar ute i verkligheten. Det gäller kommunens
              planmonopol. Det var lite grann det som jag tog upp. Vad som händer
              i dag är att kommunen gör hela målavvägningen eftersom det naturligtvis
              är väldigt många målkonflikter vid byggnation. Sedan fattar man
              sitt beslut, och sedan är man nöjd med det. Men i slutändan kan
              miljöbalken träda in därför att man gör en tillsynsprövning av
              den verksamhet som ligger i närheten, till exempel tunnelbanan.
            </seg>
            <seg n="81ed5d24">
              Det är i fråga om detta som vi måste hitta avvägningar. I miljömålspropositionen
              skriver man att det är väldigt bra om vi kan ha tillgänglighet
              till kollektivtrafiken. Men, som sagt, vi har fått brev just från
              Helsingforss lokaltrafik där det sägs att tunnelbanan bullrar
              för mycket. Och då kan vi ju inte ha tillgänglighet till kollektivtrafik.
              Kollektivtrafik kan ibland också gå på vägar, och då måste man
              ha en väg.
            </seg>
            <seg n="8e6da6ec">
              Detta är alltså oerhört komplext. Och jag hoppas att vi kan ha
              en mycket seriös diskussion om detta och att man just försöker
              göra helhetsbedömningen. Jag hoppas att Siw Wittgren-Ahl och Socialdemokraterna
              verkligen inser just detta problem med att tillsynsmyndigheten
              inte kan göra en helt annan bedömning än kommunen.
            </seg>
            <seg n="f4c1c7fe">
              Fru talman! Jag kan trösta Ewa Thalén Finné med att det är precis
              det som utredaren har att titta på, alltså vad man gör för tillämpning
              när lagarna kolliderar och vad som ska gälla för att vi ska få
              klarhet i detta.
            </seg>
          </u>
          <note n="d0b67d0a">
            Fru talman! Jag yrkar avslag på samtliga reservationer och bifall
            till utskottets förslag.
          </note>
          <note n="3d82b463">
            Anf. 158 EWA THALÉN FINNÉ (m) replik:
          </note>
          <note n="68750ad3">
            Anf. 159 SIW WITTGREN-AHL (s) replik:
          </note>
          <note n="7983c866">
            Anf. 160 EWA THALÉN FINNÉ (m) replik:
          </note>
          <note n="ec1807a0">
            Anf. 161 SIW WITTGREN-AHL (s) replik:
          </note>
          <note type="speaker" n="22651626">
            Anf. 162 NINA LUNDSTRÖM (fp) replik:
          </note>
          <u who="nina_lundstrom_103ab9" xml:id="i-4f43f39e704701f3-0" n="0f09d3fa" next="i-8564a7a16b1ebd4a-0">
            <seg n="1842138a">
              Fru talman! Jag reagerade när Siw Wittgren-Ahl i sitt anförande
              uttryckte att de borgerliga partierna vill tänja på gränserna
              vad gäller riktvärdena för buller. Jag kan konstatera att det
              är en felaktig beskrivning.
            </seg>
            <seg n="2eea2457">
              Det som jag åsyftade var att det i tätortsmiljöer finns ett konstant
              buller av många olika skäl. Till slut når man en punkt där man
              utifrån de nya riktlinjerna från Boverket kan visa att man befinner
              sig i en situation där det faktiskt blir ett stopp för bostadsbyggandet.
              Det är en lösning på det hela. En annan lösning är att försöka
              hitta andra lösningar.
            </seg>
            <seg n="3734ea43">
              I mitt anförande ville jag påvisa att det är en stor skillnad
              mellan de förutsättningar för byggande som finns i dag och de
              som fanns på 1960-talet då man fastslog de riktvärden som också
              påtalas i dag.
            </seg>
            <seg n="e1ed540d">
              Om man med ny teknik och med nya åtgärder, och genom att bekämpa
              bullret vid ljudkällan och genom att beakta åtgärdsprogrammen,
              kan uppnå goda livsmiljöer, ska man då inte kunna fortsätta med
              bostadsbyggandet?
            </seg>
            <seg n="9cbb413d">
              De exempel på stoppat bostadsbyggande som jag tog från de olika
              storstäderna och tätorterna kommer från den hearing som vi hade,
              och de finns angivna i detta betänkande.
            </seg>
            <seg n="3a5e585d">
              Då är min fråga till Siw Wittgren-Ahl: Hur ställer sig majoriteten
              i utskottet till att försöka jobba med de metoder som jag har
              räknat upp för att möjliggöra bostadsbyggande? Hur ser ni på detta,
              oavsett om ni nu säger att ni egentligen inte avstyrker våra motioner?
              Vad anser ni om de andra metoderna?
            </seg>
          </u>
          <note n="1a3d01b3">
            Anf. 163 SIW WITTGREN-AHL (s) replik:
          </note>
          <u who="nina_lundstrom_103ab9" xml:id="i-8564a7a16b1ebd4a-0" n="0f09d3fa" prev="i-4f43f39e704701f3-0">
            <seg n="a06dad46">
              Fru talman! När jag säger att ni vill tänja på lagstiftningen
              hänvisar jag till reservationen om bullerservitut. Jag uppfattade
              att ni med det skulle kunna tänka er att tänja på bullernormerna.
              Det är det som är det stora problemet i storstäderna i dag, att
              det är för högt buller och att över två miljoner människor i Sverige
              utsätts för alltför höga bullernivåer även med de riktlinjer vi
              har i dag.
            </seg>
            <seg n="0c39c74a">
              Jag tycker, precis som flera här har sagt, att man måste angripa
              bullret vid källan, enligt den lagstiftning vi har när det gäller
              buller. Den problemskrivning som Nina Lundström gör här upplever
              inte jag är likadan. Vi bygger ju i storstäderna i dag. Vi bygger
              rätt mycket bostäder, och vi kommer att uppnå det mål som vi socialdemokrater
              slog fast om 120 000 lägenheter i Sverige. I storstäderna har
              man funnit på olika sätt att dämpa miljöerna, till exempel genom
              en tyst sida och så vidare. Det är klart att man med de åtgärder
              som finns kan vidta åtgärder så att det blir ett fortsatt byggande.
            </seg>
          </u>
          <note type="speaker" n="886b02b9">
            Anf. 164 NINA LUNDSTRÖM (fp) replik:
          </note>
          <u who="nina_lundstrom_103ab9" xml:id="i-4f43f39e704701f3-1" n="0f09d3fa" next="i-8564a7a16b1ebd4a-1">
            <seg n="bc633247">
              Fru talman! Siw Wittgren-Ahl påstår att Folkpartiet har en reservation
              om bullerservitut i detta betänkande. Jag kan konstatera att det
              inte finns någon reservation om bullerservitut. Det finns ett
              särskilt yttrande från Moderaterna där man problematiserar kring
              bullerservitutet.
            </seg>
            <seg n="fd7298cb">
              Min nästa fråga till Siw Wittgren-Ahl gäller PBL-kommittén: Anser
              Socialdemokraterna att PBL-kommittén ska behandla och yttra sig
              om bullerfrågan? Jag ställer frågan av det skälet att det har
              uppdagats att det inte alls är självklart att PBL-kommittén kommer
              att göra det. Är det utskottsmajoritetens uppfattning att man
              förväntar sig att så ska ske? Det är i alla fall den åsikt som
              ni har, i enlighet med det betänkande som finns, att det ska behandlas.
            </seg>
            <seg n="3c56be43">
              Slutligen vill jag upprepa min fråga om vilka åtgärder man ser
              som en möjlig väg för bostadsbyggandet. De siffror jag tog som
              exempel på tänkbara mängder av bostäder som riskerar att stoppas
              är tagna ur detta betänkande. De är tagna ur de anföranden som
              finns med i detta betänkande. Det är inte mina egna siffror.
            </seg>
            <seg n="208862ec">
              I en kommun anger man att två tredjedelar av nyproduktionen riskerar
              att stoppas. Man anger att 80 % av nyproduktionen i en kommun
              redan i dag måste ta hänsyn till de bullerstörningar och de riktlinjer
              som finns. Det var en mycket entydig bild som gavs.
            </seg>
            <seg n="dd8bee2a">
              Jag menar att vi ska ta bullerfrågan på största allvar och skapa
              goda livsmiljöer. Om tekniken möjliggör detta, är Socialdemokraterna
              beredda att anamma detta och möjliggöra att de hinder som finns
              tas bort?
            </seg>
          </u>
          <note n="897e32cd">
            Anf. 165 SIW WITTGREN-AHL (s) replik:
          </note>
          <u who="nina_lundstrom_103ab9" xml:id="i-8564a7a16b1ebd4a-1" n="0f09d3fa" prev="i-4f43f39e704701f3-1">
            <seg n="40ff3387">
              Fru talman! Nina Lundström får ursäkta mig, men jag trodde att
              ni var eniga i Moderaternas reservation. Jag blev så glad att
              vi helt plötsligt hade fått en allians i bostadsutskottet, eftersom
              vi har hört så många gånger att det skulle vara en allians. Nu
              finns det en reservation som ni samtliga har skrivit under, och
              jag trodde att det gällde allt.
            </seg>
            <seg n="273bbfe8">
              Så är det ibland när man tror att man har fått en motståndare
              där alla står på samma linje. Men det var inte så i detta fall,
              utan ni har olika synpunkter på bullerservitut. Då får det väl
              anstå.
            </seg>
            <seg n="4e7b7658">
              Huruvida PBL-kommittén ska behandla frågan om buller kan jag
              inte lämna något besked om från talarstolen. Vad jag har hört
              är att Helsingforssinitiativet har kommit till PBL-kommittén,
              och jag vet inte om den kommer att behandla det eller inte.
            </seg>
            <seg n="b446e6e8">
              Nina Lundström frågar om de tekniska lösningarna, om man kan
              få ned bullernivåerna med dem. Det finns väl ingen kommun som
              vid byggande inte skulle kunna hitta eller som inte använder sig
              av de lösningar som finns. Vad jag vet är att när man ger byggnadslov
              eller planerar brukar de som har hand om bygget och teknikerna
              sätta sig ned och gå igenom hur man skulle kunna få ned bullernivåerna.
              Det är något annat vi efterlyser i betänkandet, och det är att
              man ska samarbeta bra.
            </seg>
            <seg n="627acd59">
              Precis som Nina Lundström säger kan vi inte göra avkall på de
              normer vi har. Vi har redan för mycket buller i bostäderna i storstäderna.
              Som Miljöpartiets representant sade har vi också buller på landsbygden.
              Vi måste åtgärda det vid källan och använda de metoder som vi
              känner till, och också utveckla nya metoder. Det är viktigt.
            </seg>
          </u>
          <note type="speaker" n="89cba135">
            Anf. 166 DAN KIHLSTRÖM (kd) replik:
          </note>
          <u who="dan_kihlstrom_63fd18" xml:id="i-4846febfd72abf02-1" n="52f867c7" next="i-edd3adaf489e29e9-1">
            <seg n="f8f95f6c">
              Fru talman! Vi har väntat en god stund på den här debatten i
              dag och är möjligtvis något trötta. Vi ska väl inte förlänga debatten
              alltför mycket.
            </seg>
            <seg n="5ae303e6">
              Jag vill bara inledningsvis säga att visst är vi eniga om reservationen
              från de borgerliga partierna. Vi nämner inte bullerservitut i
              reservationen. Jag vill bara markera att vi har en gemensam syn
              på de här frågorna.
            </seg>
            <seg n="c0e988c2">
              Det finns mycket som är intressant. Vi skulle kunna filosofera
              lite tillsammans om de riktvärden som finns, om just 55 decibel
              är det saliggörande eller om det är andra nivåer. Nu är de satta.
            </seg>
            <seg n="ac7d84a7">
              Det är också viktigt att säga att det här är allt annat än en
              teknisk fråga. Det blir lätt så när vi diskuterar, att vi diskuterar
              nivåer och det blir en teknisk fråga. Vi pratar om fasader och
              om trafik. Men det är viktigt att vi har människan i centrum.
              Vi vet att väldigt många människor, kanske inklusive oss själva,
              far illa av hälsoproblemet buller, som vi har hört talas om här.
            </seg>
            <seg n="fb94b4ee">
              Det jag begärde replik för var det jag ställde min fråga om i
              slutet på mitt anförande, om ett gott stycke i utskottsmajoritetens
              ställningstagande när det gäller diskussionen om kommunala möjligheter
              att ta beslut som sedan går vidare. När verksamhetsutövaren ska
              göra det som ska göras gäller inte det som har sagts i kommunen.
              Det är ett bekymmer, och här finns det väldigt mycket mer att
              göra. Majoriteten säger att det problemet förtjänar särskild uppmärksamhet.
              Jag var lite nyfiken på vad majoriteten menade med det. Vad ska
              utskottet göra? Jag väntar med spänning.
            </seg>
          </u>
          <note n="e4c68e0f">
            Anf. 167 SIW WITTGREN-AHL (s) replik:
          </note>
          <u who="dan_kihlstrom_63fd18" xml:id="i-edd3adaf489e29e9-1" n="52f867c7" prev="i-4846febfd72abf02-1">
            <seg n="e496b6de">
              Fru talman! Det behöver Dan Kihlström inte göra. Om han läser
              nästa mening ser han att det står precis vad vi menar. Det står
              att när miljöbalken och plan- och bygglagen kolliderar måste man
              se över det. Det ska en särskild utredare göra.
            </seg>
            <seg n="eb83d708">
              Jag får säga ännu en gång att jag blev jätteglad att vi hade
              en allians. Det var det jag avsåg med min replik till Nina Lundström.
              Sedan ser jag att det inte gäller rakt över, för Moderaterna har
              ett särskilt yttrande som ni andra inte ställer upp på. Ni är
              inte helt eniga i dessa frågor när det gäller buller.
            </seg>
          </u>
          <note type="speaker" n="d2153457">
            Anf. 168 DAN KIHLSTRÖM (kd) replik:
          </note>
          <u who="dan_kihlstrom_63fd18" xml:id="i-4846febfd72abf02-2" n="52f867c7" next="i-edd3adaf489e29e9-2">
            <seg n="9b1399e0">
              Fru talman! Jo, men det är också så att ni på er sida inte är
              helt eniga i alla frågor. När det gäller reservationen är vi eniga
              om de frågor som vi tar upp där.
            </seg>
            <seg n="3079cc96">
              Jag tycker inte att jag fick ett riktigt svar på min fråga. Det
              kanske var att komma undan lite för lätt att hänvisa till arbetet
              med miljöbalken. Jag hade nog förväntat mig ett lite mer offensivt
              svar.
            </seg>
            <seg n="9d3fe691">
              Det är ett reellt bekymmer att när en kommun har behandlat en
              fråga och tagit beslut går det sedan vidare och blir ett annat
              beslut. Spelreglerna är lite oklara. Här fordras lite mer arbete
              och att man gräver djupare för att se vad man kan göra. Det fordras
              en särskild uppmärksamhet. Jag hade tänkt mig lite mer än bara
              en hänvisning till nästa mening.
            </seg>
          </u>
          <note n="b4072d67">
            Anf. 169 SIW WITTGREN-AHL (s) replik:
          </note>
          <u who="dan_kihlstrom_63fd18" xml:id="i-edd3adaf489e29e9-2" n="52f867c7" prev="i-4846febfd72abf02-2">
            <seg n="c85fe0c2">
              Fru talman! Men nästa mening står ju precis för det som Dan Kihlström
              tar upp, att en utredare ska se över det och att vi ger fler direktiv
              till den utredaren, bland annat vad som ska gälla när miljöbalken
              kolliderar med plan- och bygglagen. Det är alltså inte bara nästa
              mening, utan den innehåller i sak vad man ska göra. Jag hänvisar
              till det gång på gång.
            </seg>
            <seg n="2e8a84e8">
              Jag tycker att det är roligt med en allians. Vi kanske inte alltid
              är överens med Miljöpartiet och Vänsterpartiet, men vi har aldrig
              lovat att gå ut gemensamt i ett val och sätta oss i regeringsställning
              med dem. Vad vi har hört är att det går något tåg ibland med fyra
              partiledare som vill sitta i samma regering. Det är i varje fall
              vad som har nått mig, men om det inte är sant är jag inte ledsen
              för det.
            </seg>
          </u>
          <note type="speaker" n="b3864e78">
            Anf. 170 STEN LUNDSTRÖM (v):
          </note>
          <u who="sten_lundstrom_39803a" xml:id="i-796c9306dae5af3e-0" n="d2d55ccc">
            <seg n="299e0b6e">
              Fru talman! I väntan på att Plan- och bygglovskommittén ska komma
              med sitt slutbetänkande och dessutom att regeringen ska åstadkomma
              en proposition blir dessa debatter lite grann som en väntan på
              julklappsutdelning. Förväntningarna är utan tvekan väldigt höga.
              Faktum är att man kan se lite tindrande ögon här och var också
              i den här debatten. Jag tror att det är precis som vid alla andra
              julklappsutdelningar att en hel del nog kommer att slockna i sitt
              tinder, en del kommer att bli väldigt besvikna, medan en och annan
              nog blir nöjd med delar av det som sker.
            </seg>
            <seg n="69b2d038">
              PBL-kommittén har ett mycket stort och svårt arbete i både stort
              och smått, som jag ser det. PBL-kommittén ska bland annat lösa
              det som jag närmast tycker är en omöjlig knut, nämligen hur vi
              ska kunna få en effektivare process när det gäller byggandet och
              bygglov och samtidigt se till att medborgarnas möjlighet till
              inflytande och delaktighet inte minskar. Det är inte helt enkelt.
              Men det är en av de saker som jag i alla fall hoppas mycket på
              att PBL-kommittén kan peka ut. Hur ska medborgarnas inflytande
              kunna stärkas i bygglovsprocessen utan att man för den sakens
              skull förlänger processen? Det handlar alltså om demokratins bevarande.
            </seg>
            <seg n="fb47cd49">
              Vi i Vänsterpartiet har valt att inte lägga någon reservation
              över huvud taget till betänkandet. Det är helt utifrån att PBL-kommittén
              snart ska leverera. För tydlighetens skull och för att ingen ska
              tro att vi har bytt fot på en rad punkter vill jag bara poängtera
              att vi fortfarande anser att uppsättandet av mobilmaster ska vara
              bygglovspliktigt och att antennerna ska vara behäftade med skyldigheten
              till en bygganmälan. Försiktighetsprincipen om medborgarnas rätt
              till information är för oss fortfarande helt avgörande för den
              fortsatta utbyggnaden av 3 G-master.
            </seg>
            <seg n="0933d3b2">
              Även när det gäller buller och tysta miljöer står vi kvar vid
              våra tidigare ställningstaganden. Vi har alltså inte ändrat uppfattning.
              När jag hör debatten om bullret får jag lite grann en känsla av
              att de här riktvärdena har tillkommit för att tillfredsställa
              människor som bor på landsbygd. Så är det naturligtvis inte. Man
              vill ge ökade möjligheter till bullrande miljöer i storstäder.
              Man säger att det inte kan vara lika tyst i stan som det är på
              landet. Jag har nog snarare inställningen att de här nivåerna
              är satta framför allt för människor som lever i storstäder för
              att man ska kunna få en rimlig bullersituation även i storstäder.
            </seg>
            <seg n="a9850745">
              Vi ska naturligtvis ha en diskussion om tysta sidor och möjligheterna
              till det. Men jag tycker att det är lite positivt att konstatera
              att vi är ganska överens i den här församlingen att det framför
              allt är bullerkällorna som vi ska komma åt. Vi ska minska bullret,
              inte stänga in människor ytterligare för att de ska slippa höra
              bullret. Där finns en ganska långtgående överensstämmelse mellan
              partierna. Det borde vi kunna ta fasta på i den fortsatta diskussionen.
              Vilka krav ska vi ställa på däck, motorer och fläktar för att
              få ned bullret? Jag tror att det är där vi löser det. Det är inte
              bara att sätta upp plank, murar och annat som försvårar en hel
              del av resten av livet för människor. Det gäller framför allt
              hur vi får ned bullret totalt.
            </seg>
            <seg n="02e29e53">
              Jag tror inte särskilt mycket på att vi ska tillåta mer buller
              i storstäderna. Vi har satt upp ett miljömål att vi ska minska
              antalet människor som är utsatta för buller med 5 % fram till
              2010, om jag minns det rätt. Då går det inte att, samtidigt som
              vi vill göra det här, se till att bygga ytterligare bostäder och
              ytterligare bostadsområden där bullernivåerna är högre. Då blir
              de här målen ouppnåbara.
            </seg>
            <seg n="c0474156">
              Jag borde kanske ha kontrollerat. Jag har ingen aning om vad
              de borgerliga partierna har sagt när det gäller miljömålen, om
              de har ställt sig bakom kravet på att minska bullret, kravet på
              att färre människor ska utsättas för buller. Om de har ställt
              sig bakom det måste de inse att det inte går att fortsätta att
              bygga i bullriga miljöer. Vi måste se till att bullret försvinner,
              och vi måste bygga på ett sådant sätt att det är rimligt för människor
              att leva i det. Det borde vi också kunna vara överens om, precis
              på samma sätt som vi kan vara överens om att det är bullret vi
              ska angripa.
            </seg>
            <seg n="8a8c9daa">
              Fru talman! Även vi i Vänsterpartiet har stora förväntningar
              på resultatet av PBL-kommitténs arbete. Jag ska bara lite kort
              redovisa en del av våra förhoppningar, en del av våra paket i
              julklappsutdelningen.
            </seg>
            <seg n="ba5d1780">
              Vi vill till exempel se en PBL-kommitté som ger handikapporganisationer
              och en del andra frivilligorganisationer en större roll i byggprocessen,
              framför allt att man får komma in tidigt i samråden där man får
              vara med och utforma.
            </seg>
            <seg n="126cf988">
              Vi vill se en PBL där det ekologiskt hållbara samhället är en
              självklar del av lagstiftningen, gärna att man ser till att miljöbalken
              och annat blir styrande för PBL. Man får gärna skriva in i PBL:s
              regelverk som övergripande att det här gäller för PBL också.
            </seg>
            <seg n="78cb7c9a">
              De externa köpcentrumen har vi diskuterat ett antal gånger genom
              åren. För oss är det ingen skillnad. Vi ser precis likadant på
              det här. Vi måste skapa bättre förutsättningar för regional planering
              och skapa starkare förutsättningar för det regionala perspektivet
              i planeringen.
            </seg>
            <seg n="b09c1b53">
              Vi vill gärna se ett ökat barnperspektiv i PBL-frågorna, gärna
              den norska modellen. Vi har precis varit i Norge. Det var inte
              mycket att hämta i Norge. Men det är en sak man kan hämta i Norge,
              förutsättningarna för att ta till vara barns intressen med den
              speciella barnombudsmannen som finns i varje planprocess i Norge.
            </seg>
            <seg n="e95ee077">
              Vi vill gärna se krav på obligatoriska boendeplaneringsprogram,
              bland annat för att komma till rätta med de integrationsproblem
              som finns i storstäderna.
            </seg>
            <seg n="e77611b4">
              Vi vill förstärka kvalitetsansvarigas roll i PBL så att de blir
              kvalitetsansvariga och inte bara några som ska granska planer.
            </seg>
            <seg n="0372e309">
              Vi vill framför allt se till att vi till slut avskaffar försöket
              att göra PBL och plan- och bygglovsprocessen till en könsblind
              verksamhet. Vi vill se till att kravet på jämställdhet och jämställda
              levnadsvillkor blir en del av PBL, att man helt enkelt i portalparagrafen
              skriver in kvinnor, män och barn och inte bara människor i största
              allmänhet. Jag tror att så länge PBL bygger på en så kallad könsblind
              grundföreställning så kommer det att vara mäns villkor som är
              styrande för planprocessen.
            </seg>
            <seg n="35d438ec">
              Slutligen, fru talman, vill vi också se en PBL där eluppvärmning
              och direktverkande el tas bort från all nybyggnation utom då eventuellt
              fristående fritidshus lite här och var.
            </seg>
          </u>
          <note type="speaker" n="562c1a5a">
            Anf. 171 NINA LUNDSTRÖM (fp) replik:
          </note>
          <u who="nina_lundstrom_103ab9" xml:id="i-0a6eaf5225d448fd-1" n="0f09d3fa">
            <seg n="072f83c6">
              Fru talman! Sten Lundströms anförande innehöll några punkter
              som jag kände att det var angeläget att beröra.
            </seg>
            <seg n="3d006ea3">
              Det första som jag vill ta upp är att Sten Lundström vill ställa
              demokratin mot en effektivare planprocess. Vi från Folkpartiets
              sida ser inget motsatsförhållande. Demokratin i processen och
              demokratiska möjligheter att påverka ska ju fortfarande finnas
              kvar. Det ska inte ställas emot att planprocessen kan bli effektivare.
              Där skulle jag vilja veta vad Sten Lundström menar.
            </seg>
            <seg n="240ce383">
              Det andra är att med anledning av propositionen som handlar om
              svenska miljömål och att Sten Lundström tog upp buller och berörde
              målen i betänkandet vill jag påtala att delmål 3 avser endast
              trafikbuller. Då vill jag veta av Sten Lundström på vilket sätt
              han kommer att verka för att de övriga bullerfrågorna också kommer
              att hanteras. Vi från Folkpartiets sida har i många olika sammanhang
              påtalat att det finns en rad olika sätt att bli påverkad av buller,
              inte minst för skolbarnen i mycket stökiga miljöer. Det är ventilationssystem
              med mera som bullrar. Man kan inte bara hänföra det till trafikbuller.
            </seg>
            <seg n="364a5d1f">
              För det sista vill jag återigen påtala att den hearing som bostadsutskottet
              hade var väldigt entydig i att de kommunala företrädarna och tjänstemän
              från myndigheter påtalade problematiken med hur tillämpningen
              av regelverket ser ut i dag. I en av de bilder som finns är det
              väldigt tydligt att konsekvenserna av Boverkets tolkning är ökat
              bilberoende för att man måste sprida bebyggelsen, och därmed ökar
              bullret, och minskad bostadsproduktion. Vad är Vänsterpartiets
              uppfattning vad gäller möjligheten att fortsätta att bygga i tätortsnära
              områden, storstäder och städer över huvud taget?
            </seg>
          </u>
          <note type="speaker" n="b309d657">
            Anf. 172 STEN LUNDSTRÖM (v) replik:
          </note>
          <u who="sten_lundstrom_39803a" xml:id="i-796c9306dae5af3e-1" n="d2d55ccc">
            <seg n="f540253c">
              Fru talman! Jag ska försöka svara på alla tre. Den första tycker
              jag är en ganska intressant fråga, demokrati i förhållande till
              effektivitet.
            </seg>
            <seg n="8fb1fc13">
              Det har funnits en vilja, framför allt från de borgerliga partiernas
              sida, att minska möjligheterna att överklaga planer som om det
              i sig självt skulle vara positivt. Jag tror inte på det. Jag tror
              att människors möjlighet att överklaga och vara delaktiga är minst
              lika viktigt som en effektiv planprocess i sig.
            </seg>
            <seg n="117bcdbe">
              Därför säger jag att det här är en utmaning för PBL-kommittén.
              Hur kan man kombinera att inte minska medborgarnas möjligheter
              att vara delaktiga, medborgarnas möjlighet att säga att det här
              gillar jag inte och medborgarnas möjlighet att överklaga med en
              snabbare planprocess?
            </seg>
            <seg n="47a1e672">
              Jag tror att vi är överens om att vi behöver en snabbare planprocess.
              Det ska inte ta tre, fyra, fem år från det att man har gjort en
              plan till dess att man kan verkställa den.
            </seg>
            <seg n="87104603">
              Jag tycker att det är en utmaning för PBL-kommittén.
            </seg>
            <seg n="8682c30c">
              Samtidigt ska vi komma ihåg att när Riksdagens revisorer, som
              jag hade förmånen att vara medlem av under förra mandatperioden,
              tittade på den utdragna processen konstaterade man att problemet
              egentligen inte låg särskilt mycket på överklagande, utan i huvudsak
              på att det tog så lång tid för varje instans att göra färdigt
              ett beslut.
            </seg>
            <seg n="58fa7087">
              Allra längst tid tog det högst upp, alltså hos regeringen. Där
              låg ärendena väldigt länge. Men även på stadsbyggnadskontoren
              runtom i Sverige tog det väldigt lång tid.
            </seg>
            <seg n="3888d4d0">
              En effektivare planprocess på bekostnad av den demokratiska delaktigheten
              i inflytandet är jag inte intresserad av.
            </seg>
            <seg n="88619d14">
              Delmål 3 avser endast trafikbuller. När det gäller buller vet
              vi att det i huvudsak är trafiken som är det stora problemet i
              dag. Det måste vi komma till rätta med. Vi kan komma till rätta
              med det antingen genom att se till att minska biltrafiken vilket
              kan vara i högsta grad önskvärt i många lägen framför allt i storstäderna
              eller genom att se till att vi får mindre bullrande trafik.
            </seg>
          </u>
          <note type="speaker" n="0b4509e4">
            Anf. 173 NINA LUNDSTRÖM (fp) replik:
          </note>
          <u who="nina_lundstrom_103ab9" xml:id="i-0a6eaf5225d448fd-2" n="0f09d3fa">
            <seg n="658d1fe4">
              Fru talman! Sten Lundström hann inte ge svar på alla mina frågor.
              De svar han gav gjorde mig faktiskt inte speciellt mycket klokare.
              Jag vet fortfarande inte vad Vänsterpartiet tycker i flera av
              de här frågorna.
            </seg>
            <seg n="68cdebb8">
              Vad gäller den demokratiska delen i plan- och byggprocessen kan
              jag bara återupprepa att Folkpartiet inte ser att det finns ett
              motsatsförhållande mellan att effektivisera planprocessen och
              att klara och uppnå målet om mycket god demokrati.
            </seg>
            <seg n="58855bcf">
              Det är fullt möjligt, anser vi. Det är också alldeles nödvändigt
              för att man ska få en effektivare process.
            </seg>
            <seg n="b69d0ee3">
              Vad gäller frågan om att fortsätta att bebygga i tätort kommer
              Sten Lundström in på att den stora insatsen är trafiken. Jag kan
              konstatera att i hearingen påpekade flertalet av dem som var med
              att om man måste bygga mer utspritt kommer det också att generera
              biltrafik och buller. Det finns bilder kring detta med i betänkandet.
            </seg>
            <seg n="1e31c903">
              Det jag ville höra från Vänsterpartiet var: Vilka åtgärder avser
              ni att lägga fram för att man ska kunna fortsätta att bygga i
              våra städer och tätorter? Anser ni att det är färdigbyggt? Det
              skulle jag gärna vilja ha svar på och inte bara jag utan alla
              de som står i de välkända bostadsköerna. I Helsingforss län och
              Helsingforss stad är det över 100 000 som köar.
            </seg>
            <seg n="414b13f0">
              Jag vill veta var bostäderna ska kunna byggas. Om det är som
              kommunerna säger att detta påverkar möjligheterna till byggproduktion
              måste man se över det, när man samtidigt säger att man med åtgärdsprogram
              och genom att angripa ljudkällan faktiskt kan se till att man
              kan bygga goda livsmiljöer och goda bostäder.
            </seg>
          </u>
          <note type="speaker" n="df07281d">
            Anf. 174 STEN LUNDSTRÖM (v) replik:
          </note>
          <u who="sten_lundstrom_39803a" xml:id="i-796c9306dae5af3e-2" n="d2d55ccc">
            <seg n="83faec27">
              Fru talman! För mig och mitt parti är en god livsmiljö en miljö
              som är förhållandevis rimlig ur bullersynpunkt, där det går att
              andas och luften är tillräckligt bra. Det är en god bebyggd miljö
              för oss.
            </seg>
            <seg n="24986ae0">
              Man kan naturligtvis lägga sig ned och säga att bilarna finns
              och bullret finns och det kan vi inte göra något åt. Vi måste
              skapa miljöer i storstäderna som gör det möjligt att bygga, men
              inte på de villkoren att vi ska acceptera allt buller som redan
              finns. I sådana miljöer ska vi inte bygga. Så är det.
            </seg>
            <seg n="ddbac056">
              Jag tror att det är fullt möjligt att göra den utbyggnaden i
              storstäderna. Vi ser också att det sker en rätt så stor utbyggnad.
            </seg>
            <seg n="740f121e">
              När det gäller hearingen kan man ju fastna för olika saker. Jag
              konstaterade till exempel att man sade att det har visat sig att
              barns inlärning försämras vid buller som är 60 decibel. Det finns
              i ganska stor utsträckning. Barns möjlighet att lära försämras
              vid höga bullernivåer.
            </seg>
            <seg n="0fa5e380">
              Jag kan konstatera att när man tittade på Södermalm och luften
              där fann man att ett kraftigt ökat antal människor hade lungcancer
              i de områdena. Det är hårdfakta för mig. Vi kan inte fortsätta
              att bygga sådana miljöer. Vi måste göra miljöerna möjliga att
              leva i. Det är ingen lätt fråga.
            </seg>
            <seg n="69cbb250">
              Fru talman! Slutligen något om demokrati och effektivitet i planprocessen.
              Om vi är överens om att vi inte ska minska medborgarnas möjlighet
              att överklaga en plan och att vi inte ska minska medborgarnas
              möjlighet att vara delaktiga i planprocessen är det nog inga problem.
              Jag tror att det är svårt. Jag tror att det är svårt att få en
              effektivare planprocess som inte minskar människors möjlighet
              att vara delaktiga. Men det är vårt mål, och det är uppenbarligen
              ett gemensamt mål. Om man med effektivare planprocess menar att
              det ska vara färre möjligheter att överklaga och färre instanser
              är vi inte överens längre.
            </seg>
          </u>
          <note type="speaker" n="fa98b3dd">
            Anf. 175 LOTTA HEDSTRÖM (mp):
          </note>
          <u who="lotta_hedstrom_852ee3" xml:id="i-079cd37e6a296303-0" n="41ff790e">
            <seg n="50934517">
              Fru talman! Jag gör återigen ett litet inhopp i bostadsutskottet
              och stör friden med lite 3 G- och maståsikter i det allmänna buller
              som ni diskuterar i dag.
            </seg>
            <seg n="3047360c">
              Jag noterar att det egentligen inte har hänt något sedan förra
              gången jag stod här. Utskottet vidhåller sina gamla positioner.
              Tyvärr har inte mängden larmrapporter minskat sedan sist.
            </seg>
            <seg n="0bb8b8ce">
              Jag har till exempel tyvärr kunnat följa en 18-årig pojke som
              har levt ett eländigt liv den här vintern. Han kom från Helsingfors.
              Han klarade inte av att bo här. Han flyttade upp till Ångermanlandsskogarna.
              Där levde han som ett vrak i en husvagn. Ingen tog ansvar för
              honom. Han var fysiskt och psykiskt helt utslagen. Eftersom han
              var skriven i Helsingfors brydde sig inte landstinget där uppe
              om honom. Man bollade detta mellan sig. Den här pojken flydde
              till slut till Indien eftersom han inte någonstans i Sverige klarade
              av att få vård eller någonstans att bo och arbeta.
            </seg>
            <seg n="93b9db1d">
              Det är inte hållbart. Det är bara ett exempel. I Miljömagasinet
              finns en serie om mastflyktingar, där man kan följa vanliga människor
              som på olika sätt blir påverkade av den strålnings- och radiomikrovågsmiljö
              som vi alla lever i.
            </seg>
            <seg n="46a45e90">
              Den stora frågan är: Vart ska folk ta vägen? Det är ett politiskt
              ansvar som vi måste ta. Det är vårt ansvar. Vi kan inte sticka
              huvudet i sanden längre när det gäller de här frågorna.
            </seg>
            <seg n="235b9358">
              Jag tänker i dag inte fördjupa mig i att i mitt anförande åter
              försöka bevisa för er varför det finns en påverkan både en hälsomässig
              påverkan och en allmänpåverkan.
            </seg>
            <seg n="4dc4db47">
              Jag ska koncentrera min korta talartid på de politiska krav som
              vi, bland annat i reservation nr 4, tycker är viktiga för bostadsutskottet
              och hela riksdagen att ta ställning till nu.
            </seg>
            <seg n="93246e22">
              Lågstrålande zoner står högst. Man måste kunna ta vägen någonstans.
            </seg>
            <seg n="9b2714f2">
              I förra valrörelsen lovade faktiskt alla partier utom Moderaterna
              att arbeta för lågstrålande zoner. Jag skulle vilja säga att det
              har ni inte gjort möjligtvis Vänsterpartiet.
            </seg>
            <seg n="edc97e92">
              En eloge till Vänsterpartiet som har gått ut i Helsingfors och
              krävt att få en förteckning över var master och basstationer är
              uppsatta. Det borde alla kommuner ta ansvar för att göra. Det
              är ett rimligt krav från medborgarna att snabbt med ett telefonsamtal
              utan en massa efterforskande få veta precis var master finns.
            </seg>
            <seg n="f06392a4">
              Dessutom är det på gång att teleoperatörerna inte vill plocka
              ned master och basstationer från skolor och daghem, som politiker
              har krävt, eftersom det är för dyrt. Det är inte hållbart. Så
              får det inte vara.
            </seg>
            <seg n="10123b81">
              Ett annat krav är att ha en elsanerad klinik på varje sjukhus
              så att de som inte klarar av lysrör till exempel kan gå till doktorn.
              Detta har man ansvar för att genomföra både på riksplanet, kommunplanet
              och landstingspolitiskt. Det är bråttom. Fler och fler människor
              mår dåligt av vår elektrosmogg.
            </seg>
            <seg n="dabaf758">
              Det som framför allt saknas är naturligtvis en sammanhållen och
              hållbar analys av läget. Det är inte hållbart att sticka huvudet
              i sanden. Jag hoppas verkligen att bostadsutskottet och andra
              berörda utskott under den kommande mandatperioden kommer i gång,
              och att man inte bara säger att man ska ta folks oro på allvar
              utan att man tar frågan på allvar.
            </seg>
            <seg n="adaa8490">
              Ett tecken på att man inte gör det tycker jag är miljökonsekvensbeskrivningar
              som vi har som ett instrument i vår lagstiftning.
            </seg>
            <seg n="d60503e4">
              Nu kan de från konstitutionsutskottet som börjar fylka sig i
              salen lyssna. Jag krävde att man skulle pröva huruvida detta jätteexperiment
              med utbyggnaden av 3 G som vi alla varit utsatta för här i landet
              var förenligt med att man bör göra miljökonsekvensbeskrivningar.
              Svaret var: Nej, det behövs inte. Det är alltså en fullständigt
              ihålig lagstiftning.
            </seg>
            <seg n="4358e9b3">
              Däremot kan man se en omsvängning hos SSI. Vad jag hörde sade
              nämligen generaldirektören vid det transparensforum SSI hade i
              förra veckan när jag var i USA att han tyckte att det var en katastrof
              att de 18 000 master som är uppsatta inte hade miljökonsekvensprövats.
              Så tyckte jag; så tyckte inte konstitutionsutskottet och regeringen,
              tyvärr.
            </seg>
            <seg n="ce33022f">
              Vad gäller placeringen av master och basstationer finns det naturligtvis
              ett optimum. Det är nog alla medvetna om. Sitter de för glest
              blir det inte heller bra. Då opererar tekniken på för höga frekvenser
              och framför allt på för hög effekt. Problemet är att man inte
              följer kravet på samutnyttjande. Inne i Malmö stad, som jag har
              studerat noga på kartor, duggar de så tätt att det naturligtvis
              blir en enorm överlappning. Det är katastrofalt att det sitter
              basstationer på var och varannan husvägg. Vad gäller Helsingfors
              hoppas jag som sagt att Vänsterpartiet lyckas få fram en kartläggning
              av hur pass tätt de sitter här.
            </seg>
            <seg n="27d09632">
              Det jag skulle vilja lyfta fram och medvetandegöra åtminstone
              er som lyssnar på mig nu om är frekvenserna. Hittills talar man
              i alla gränsvärdesdiskussioner mest om de termiska effekterna,
              alltså uppvärmningen. Den är dock inte lika intressant som att
              ta reda på vilka frekvenser de olika utrustningarna opererar på
              ju högre frekvenser, desto större påverkan på mikromiljön inne
              i våra celler.
            </seg>
            <seg n="4646dd8d">
              De flesta av oss har fortfarande gamla GSM-telefoner. När det
              tekniksprånget kom, därför att man tog ett kliv upp på frekvensskalan,
              blev ytterligare väldigt många sjuka. Nu är omställningen till
              3 G återigen orsak till att fler människor har symtom diffusa
              trötthets-, utbrändhets- och surr-i-huvudet-symtom. Snart är vi
              också uppe på de frekvenser där det övergår till joniserande strålning,
              som vi alla vet är farlig och som inte alls är omdiskuterad.
            </seg>
            <seg n="03208815">
              Slutligen, fru talman: Naturligtvis är plan- och bygglagsförfarandet
              väldigt intressant, först och främst vad gäller möjligheten och
              beredskapen att skapa lågstrålande zoner att få respitorter, refuger,
              för människor som mår dåligt, förhoppningsvis i varje kommun men
              till att börja med åtminstone i varje län. Mona Sahlin ville inte
              ens prata med dem som kom till Helsingfors och riksdagen från
              Bollnäs för att diskutera en lågstrålande zon där. Det är katastrofalt.
            </seg>
            <seg n="ea4a9d4c">
              Men sedan handlar det naturligtvis också om hela bygglovsförfarandet,
              där det ska gå att överklaga utan en massa mygel och mörkande.
              Det ska naturligtvis på ett rimligt sätt gå för närboende att
              säga om de står ut med dessa anläggningar eller inte. Jag hoppas
              att Centern och Socialdemokraterna i Plan- och bygglovskommittén
              nu ansluter sig till kravet på lågstrålande zoner så att vi får
              det som en tydlig politisk inriktning för det fortsatta arbetet.
            </seg>
          </u>
          <note n="5229986b">
            Överläggningen var härmed avslutad.
          </note>
          <note n="e45d3f0d">
            13 § Vidaresändningsplikt i kabelnät
          </note>
          <note n="a64d102b">
            Föredrogs
          </note>
          <note type="speaker" n="031e7bbe">
            Anf. 176 HENRIK S JÄRREL (m):
          </note>
          <u who="henrik_s_jarrel_81383a" xml:id="i-5077c03aa7507138-0" n="b82c0d7f">
            <seg n="49c5ae35">
              Fru talman! I det betänkande som konstitutionsutskottet nu ska
              debattera behandlar vi regeringens förslag om skyldigheten att
              i kabelnät samtidigt vidarebefordra högst fyra programtjänster
              som sänds från sådana programbolag som finansieras med så kallade
              tv-avgifter i praktiken innebär det SVT 1 och SVT 2, Utbildningsradion
              och Kunskapskanalen samt därutöver, intill den 1 februari 2008,
              att högst en programtjänst ska vidaresändas av ett annat programföretag
              som inte finansieras med mottagaravgifter, det vill säga i praktiken
              TV 4.
            </seg>
            <seg n="4664a322">
              Vi moderater motsätter oss först och främst, nu liksom tidigare,
              den forcerade nedsläckningen av de så kallade analoga sändningarna,
              vilka ska upphöra i hela riket senast den 1 februari 2008. Härigenom,
              menar vi, påtvingar man marknadens aktörer, konsumenter och producenter
              att, om de i fortsättningen önskar ta del av tv-program, skaffa
              sig den utrustning som krävs för att ta emot digitala sändningar.
              För hushåll med små marginaler kan det faktiskt bli en kännbar
              utgift. Vi anser att detta teknikskifte, som i och för sig är
              av godo, mera ska ske på tittarnas villkor, det vill säga när
              de genom sina fria val anser sig mogna att övergå från den analoga
              till den digitala sändningstekniken.
            </seg>
            <seg n="f9192d58">
              Vår grundläggande utgångspunkt är att medierna i största möjliga
              utsträckning ska stå fria från statlig styrning. Inte minst den
              rasande snabba teknikutvecklingen lämnar lagstiftaren ohjälpligt
              och konsekvent på efterkälken. Nya möjligheter och perspektiv
              öppnar för konsumentens ökade valfrihet och preciserade urval.
            </seg>
            <seg n="5cd34d59">
              Detta är, fru talman, också skälet till att vi vänder oss mot
              en mer omfattande vidaresändningsplikt i kabelnäten. Den bör i
              princip begränsas till SVT 1 och SVT 2, vilkas kanalutrymme också
              inbegriper sändningar av Utbildningsradions program. Om skyldigheten
              därutöver utsträcks till att omfatta sändningar från exempelvis
              reklamfinansierade eller på annat sätt kommersiella programföretag
              rubbar man enligt vår mening menligt konkurrensförutsättningarna
              mellan olikfinansierade företag med liknande eller delvis likartat
              programutbud.
            </seg>
            <seg n="967c3322">
              Med dessa ord ber jag att få yrka bifall till reservation 1.
            </seg>
            <seg n="79578515">
              Låt mig i detta sammanhang också nämna att vi moderater i en
              annan reservation i likhet med Lagrådet inte finner det tillfredsställande
              att regeringen lämnar frågan om fördelningen av kostnaden för
              upphovsrättsliga ersättningar i samband med vidaresändningar av
              tv-program i kabelnät oreglerad. Regeringen förlitar sig här på
              att parterna i godo kan träffa erforderliga avtal, medan vi menar
              att vidaresändningsskyldigheten kan äventyras för det fall att
              avtal inte träffas med den påföljd att kabelanslutna hushåll riskerar
              att utestängas från programtjänster som radio- och tv-lagen i
              denna del avser att tillförsäkra dem. Vi vet numera också att
              Copyswede, en paraplyorganisation för upphovsrättsinnehavare,
              har signalerat sin avsikt att kräva ersättning i framtiden. Inte
              minst mot denna bakgrund menar vi att frågan om en reglering av
              kostnadsfördelningen bör övervägas närmare utan onödigt dröjsmål.
            </seg>
            <seg n="15692aa6">
              För tids vinnande nöjer jag mig dock med att yrka bifall till
              reservation 1.
            </seg>
          </u>
          <note type="speaker" n="bec4f105">
            Anf. 177 TOBIAS KRANTZ (fp):
          </note>
          <u who="tobias_krantz_23a8b2" xml:id="i-a652028c6524e3f9-0" n="44915ecc">
            <seg n="8d6799ae">
              Fru talman! Vi ser i dag ett nytt medielandskap växa fram. Tittar
              vi på det svenska medielandskapet ett decennium tillbaka kan vi
              se att ett antal väldigt dramatiska förändringar ägt rum. Vi har
              fått alltfler tv- och radiokanaler. Vi har fler aktörer som ägnar
              sig åt att göra program. Vi har fått ett ökat utbud och en större
              mångfald. Regleringarna har blivit färre. Monopolet har brutits.
            </seg>
            <seg n="7baed63b">
              Det finns som jag ser det i huvudsak två drivkrafter bakom denna
              utveckling. För det första handlar det om politiska drivkrafter.
              Det har varit en medveten politik att skapa en friare radio och
              tv i vårt land. De borgerliga regeringarna, både i slutet av 1970-talet
              och i början av 1990-talet, har ägnat sig åt att försöka skapa
              en friare radio och tv en mycket medveten politik. Det handlade
              om närradion på 1970-talet. Det handlade om de stora avregleringarna
              i början av 1990-talet.
            </seg>
            <seg n="fee47507">
              Men det handlar för det andra också om tekniska drivkrafter.
              Jag kan ge några exempel: IT-revolutionen, nya metoder att sända
              ut både radio och tv, nya plattformar, som det heter, det vill
              säga att man kan sända radio och tv också via Internet i dag.
            </seg>
            <seg n="6ea1cbb5">
              Fru talman! Socialdemokraterna har hela tiden varit motståndare
              till att skapa utrymme för en friare radio och tv i vårt land.
              De har försökt stoppa de politiska reformerna både på 1970-talet
              och i början av 1990-talet. De har varit inbitna motståndare till
              alla försök att skapa en friare radio och tv i vårt land. De har
              till och med försökt stoppa den tekniska utvecklingen, trots att
              det är ett företag som är mycket besvärligt och mycket knepigt.
              Vi minns alla hur ledande socialdemokrater försökte förbjuda parabolantenner
              på sin tid.
            </seg>
            <seg n="63fb596f">
              Socialdemokraterna har kort sagt backat in i det nya medielandskap
              som vi i dag befinner oss i, och nu upplever vi samma villrådighet
              och samma vilsenhet inför den utveckling som vi i dag ser. Det
              finns en brist på helhetssyn. Det är ständiga lappkast i den socialdemokratiska
              mediepolitiken.
            </seg>
            <seg n="efbfe814">
              Men när Socialdemokraterna inte vet vad de ska göra, när de hoppar
              mellan olika tuvor och ständigt byter position, finns det åtminstone
              en ryggmärgsreflex som ständigt sätter in, och det handlar om
              att staten ska styra och reglera så mycket som möjligt. Det är
              därför som vi nu ser en tvångsdigitalisering av Sverige. Digitaliseringen
              av tv och radio är bra. Vi liberaler bejakar teknisk utveckling,
              men det är en utveckling som ska ske på konsumenternas villkor,
              inte på politikernas villkor.
            </seg>
            <seg n="98bc788d">
              Fru talman! Vi vet i dag att vi har fattat beslut i riksdagen
              om att det ska ske en nedsläckning av det analoga tv-nätet senast
              den 1 februari 2008. Den ska börja, har regeringen bestämt, i
              Gävle, i Motala och på Gotland i september i år. Grattis alla
              gävlebor, alla motalabor och alla gotlänningar! Om ni inte finner
              er i de diktat som har utfärdats av regeringen blir det svart
              i rutan, trots att ni under alla år lydigt har betalat er tv-licens
              och trots att ni också i framtiden åläggs att betala tv-licens.
            </seg>
            <seg n="ae56436e">
              Samma vilja att styra och ställa finns också i den proposition
              som ligger till grund för det betänkande på riksdagens bord som
              vi i dag har att behandla. Det gäller frågan om den så kallade
              vidaresändningsplikten.
            </seg>
            <seg n="ad6119f8">
              Regeringen föreslår i propositionen att fyra kanaler måste vidaresändas.
              I praktiken handlar det om Sveriges Televisions kanal 1 och kanal
              2, 24:an och Barn- och Kunskapskanalen.
            </seg>
            <seg n="917fabd0">
              Vi menar att en omfattande vidaresändningsplikt slår undan benen
              för de kommersiella aktörer som vill ägna sig åt att sända tv-program,
              de som exempelvis vill sända och satsa på nya kunskapsprogram.
              Konkurrensen sätts ur spel på tv-marknaden. Ytterst sätter det
              också krokben för konsumenterna. Det minskar mångfalden på tv-marknaden,
              och det är till men för konsumenten.
            </seg>
            <seg n="34c7d14d">
              Vi ska också komma ihåg att i det här fallet, precis som i alla
              andra fall, finns det inga gratis luncher. Om vi ökar antalet
              kanaler som ska vidaresändas gratis kommer någon förr eller senare
              att få betala detta, och ytterst är det förstås konsumenterna
              som får betala notan också i det här fallet.
            </seg>
            <seg n="45b1c5a5">
              Vi menar att de enda kanaler som det är rimligt att man ålägger
              vidaresändning är de kanaler som har ett tydligt samhällsuppdrag,
              och det är Sveriges Television 1 och Sveriges Television 2. En
              restriktiv vidaresändningsplikt handlar om att värna konkurrensen
              på lika villkor på tv-marknaden, och det handlar om att värna
              valfriheten för den enskilde konsumenten. Men det handlar också
              om att värna public service -begreppet. Om vi har en omfattande
              vidaresändningsplikt riskerar vi att sanktionera en utveckling
              där Sveriges Television och Sveriges Radio ger sig in på fler
              områden, också sådana områden som i realiteten inte är public
              service , inte ligger inom ramen för det som är rimligt att beteckna
              som public service -företagens samhällsuppdrag. Och det här kommer
              i sin förlängning att leda till en minskad legitimitet för public
              service .
            </seg>
            <seg n="03f89c96">
              Jag och Folkpartiet är varma anhängare av en stark public service
              , men då ska de bolag som ägnar sig åt public service inte ge
              sig in på andra områden och försöka konkurrera ut kommersiella
              aktörer. Då skadas tilltron till public service -begreppet och
              public service , och det gynnas inte någon av annat än de som
              vill montera ned public service , och det vill inte vi i Folkpartiet.
            </seg>
            <seg n="755750e2">
              Men, fru talman, i den här frågan har Socialdemokraterna, precis
              som i all mediepolitik, som huvudmål att styra och ställa så mycket
              som möjligt i stället för att ta till vara konsumenternas och
              medborgarnas önskemål. Ränderna går aldrig ur.
            </seg>
            <seg n="a4acf2b1">
              Fru talman! Avslutningsvis ber jag att få yrka bifall till reservation
              2. Vi står självfallet bakom alla de reservationer som vi har
              i betänkandet, men för tids vinnande nöjer jag mig med att yrka
              bifall endast till denna reservation.
            </seg>
          </u>
          <note type="speaker" n="c98857af">
            Anf. 178 INGVAR SVENSSON (kd):
          </note>
          <u who="ingvar_svensson_838b4e" xml:id="i-17d217e581c9538e-0" n="08f6fd4f">
            <seg n="11d82e4d">
              Fru talman! Vidaresändningsplikt i kabelnäten eller så kallad
              must carry får endast införas när det är nödvändigt för att uppfylla
              klart fastställda mål som avser allmänintresset, och den ska vara
              proportionerlig och öppen för insyn. Det är detta som fastslås
              i EG-direktivet på området. Men det är alltså ett ingrepp i kabelnätoperatörernas
              grundläggande rättigheter. Det måste vi vara medvetna om.
            </seg>
            <seg n="26c435df">
              Genom en must carry -lagstiftning säkerställs dels att statsledning,
              militär, polis, räddningstjänst och andra offentliga institutioner
              kan nå ut till allmänheten i situationer av krig, naturkatastrofer
              och andra händelser där samhällsinformationen är central, dels
              att allmänheten får tillgång till ett mångsidigt programutbud
              som under krav på saklighet och opartiskhet tar hänsyn till olika
              åldersgruppers behov, intresset av att spegla kulturell mångfald
              och andra samhällsviktiga intressen.
            </seg>
            <seg n="6689a618">
              Fru talman! Innebörden av detta är att reglerna kan tolkas i
              vid mening eller i snäv beroende på var man lägger fokus, och
              det är en politisk bedömning. Men enligt vår mening bör lagstiftaren
              hålla i minnet att i ett demokratiskt och marknadsekonomiskt samhälle
              är införandet av must carry -skyldighet i grunden en åtgärd som
              enbart bör användas i undantagsfall och bara i den utsträckning
              som den verkligen är nödvändig. För vår del lägger vi alltså fokus
              på begreppet nödvändig samhällsinformation. Det innebär att vi
              utgår från en minimalistisk syn på området. Man kan väl säga att
              hade vi börjat i ett nolläge hade vi förmodligen stannat vid bara
              en enda kanal från Sveriges Television, men vi är ju inte i ett
              riktigt nolläge.
            </seg>
            <seg n="44f1d527">
              Fru talman! Konkurrenssituationen vad gäller de kommersiella
              kanalerna i det digitala nätet kommer efter nedsläckningen av
              det analoga att bli en annan än den som har rått inom det här
              nätet tidigare. Det är svårt att hitta kriterier som skulle skilja
              ut någon eller några kommersiella kanaler som i sig skulle kunna
              motivera en särskild status som must carry -kanal och uppfylla
              de kriterier som jag har redovisat tidigare. Vi ser alltså inte
              någon möjlighet som är tillräckligt bärkraftig i en rationell
              analys av detta. Men vi har ingenting emot att man låter TV 4
              ligga kvar som must carry -kanal fram till att den analoga nedsläckningen
              är genomförd den 1 februari 2008. Det är som vi ser det en övergångslösning.
            </seg>
            <seg n="f77ec7a1">
              Fru talman! I dag sänder Sveriges Television regelbundet ut fyra
              programtjänster: Sveriges Television 1, Sveriges Television 2,
              Kunskapskanalen/Barnkanalen och SVT 24. Ibland har man också extrasändningar
              på annan frekvens, till exempel i samband med stora sportevenemang.
              Regeringen föreslår i propositionen att vidaresändningsplikten
              ska omfatta högst fyra programtjänster från tillståndshavare vars
              verksamhet finansieras genom tv-avgifter. Mot detta har vi, fru
              talman, invändningar.
            </seg>
            <seg n="cf0516e7">
              En analys av kanalerna visar att det enbart är Sveriges Television
              1 och 2 som uppfyller de grundläggande kriterierna om att det
              är nödvändigt för att uppfylla klart fastställda mål som avser
              allmänintresset. De får anses ha ett mångsidigt programutbud som
              under krav på saklighet och opartiskhet, även om det inte alltid
              uppnås, tar hänsyn till olika åldersgruppers behov, intresset
              av att spegla kulturell mångfald och andra samhällsviktiga intressen.
            </seg>
            <seg n="1294d42f">
              Men de här kriterierna präglar inte de två andra frekvenserna.
              Kunskapskanalen/Barnkanalen är till sin karaktär en nischkanal
              som på dagtid sänder barnprogram och på kvällarna program från
              Utbildningsradion blandat med Sveriges Television-program av liknande
              karaktär. Barnkanalen befinner sig dessutom i konkurrens med andra
              barnkanaler, vilket bör beaktas i diskussionen om must carry.
              SVT 24 är också till sin karaktär en nischkanal med inriktning
              på i sig viktiga samhällsintressen, som riksdagsdebatter, som
              är väldigt viktiga, partiernas kongresser, seminarier och presskonferenser
              med mera. Men den nödvändiga samhällsinformationen tillgodoses
              redan med de två nämnda kanalerna, SVT 1 och 2. Enligt vår mening
              bör alltså SVT 24 inte ges must carry -status.
            </seg>
            <seg n="25b0578c">
              Enligt Kristdemokraternas synsätt är alltså de två SVT-kanalerna
              tillräckliga för det som får anses ligga i begreppet nödvändig
              samhällsinformation. Det är bara de kanalerna som bör ges must
              carry -status för Sveriges Televisions del.
            </seg>
            <seg n="7ce7f840">
              Utbildningsradion är ett public service -företag med ett visserligen
              begränsat programutbud som i sig inte kan anses uppfylla kraven
              på mångsidighet, men det är enligt vår bedömning centralt att
              Utbildningsradions sändningar ska nås av alla. Nu har man alltså
              lagt en del av sändningarna i den så kallade Kunskapskanalen.
              Därför gör vi bedömningen att Utbildningsradions sändningar också
              måste tilldelas must carry -status. Detta betyder dock inte att
              hela kanalfrekvensen ska ha sådan status. För de övriga sändningarna
              på denna frekvens bör det vara fritt för Sveriges Television och
              kabelnäten att teckna avtal. Det är fullt möjligt. Det har visat
              sig i kontakterna att det går att hantera så.
            </seg>
            <seg n="d363a82d">
              Fru talman! Av förarbetena till den ändrade lagstiftningen om
              vidaresändningsplikten bör det framgå att lagstiftningen förutsätter
              att inte dubbel upphovsrättsersättning utgår. Men regeringen lämnar,
              som en del har varit inne på tidigare, det rättsläget oklart,
              vilket har påtalats av Lagrådet. I motivtext till vårt lagförslag
              försöker vi klargöra det rättsläge vi vill ha. Därför kommer vi
              också att avstå om det blir någon votering om tillkännagivanden
              under punkt 2 eftersom det redan är tillgodosett i vår reservation
              i den delen.
            </seg>
            <seg n="f07d5e46">
              Fru talman! Min förhoppning var ända fram tills för ett par månader
              sedan att regeringen skulle värdera blocköverskridande uppgörelser
              på etermedieområdet. I och med den föreliggande propositionen
              och det här betänkandet frångås detta. Det innebär i förlängningen
              att samarbetet om den fortsatta digitaliseringen av tv-marknätet
              upphör.
            </seg>
            <seg n="1dd7c4bc">
              Fru talman! Långsiktigheten i beslutsfattandet kommer att ifrågasättas,
              och osäkerheten om villkoren i övergången från det analoga till
              det digitala nätet kommer att ställa de olika aktörerna inför
              svåra prov.
            </seg>
            <seg n="a0112997">
              Fru talman! Ett regimskifte 2006 kommer dessutom sannolikt att
              leda fram till en förändrad och snävare lag om vidaresändningsplikt.
              Insikten om de effekterna har tydligen inte berört helhetstänkandet
              hos regeringen och dess samarbetspartier.
            </seg>
            <seg n="fc0bc57a">
              Fru talman! Ska jag säga något positivt om regeringens förslag
              är det att bland annat vårt och Centerpartiets agerande har fått
              regeringen att inta en mycket mer restriktiv hållning i frågan
              än den som utredningen föreslog.
            </seg>
            <seg n="9ae07fc3">
              Jag ber att få yrka bifall till reservation nr 3.
            </seg>
            <seg n="61c1592d">
              Låt mig bara säga något kort om de små kabelnätens problem. Det
              finns många små nät ute i landet. De sänder på bara fem frekvenser,
              det vill säga ettan, tvåan, trean, fyran och femman. De kommer
              att få enorma problem på grund av det här lagförslaget. Det skapar
              en inte särskilt bra situation för deras del.
            </seg>
            <seg n="7ac5d0fa">
              Det kan ibland framstå som om jag har intagit en hållning till
              förmån för kabelnäten, men egentligen anser jag att kabelnätens
              monopolställning när det gäller hyreshus och bostadsrätter är
              alltför påfrestande. Därför borde vi se till att försöka hitta
              en lösning för en total valfrihet för konsumenterna i fråga om
              tv-sändningar.
            </seg>
          </u>
          <note type="speaker" n="3e9b9135">
            Anf. 179 KERSTIN LUNDGREN (c):
          </note>
          <u who="kerstin_lundgren_cd170a" xml:id="i-3151456bdd349ffe-0" n="49233d9f">
            <seg n="7759f59b">
              Fru talman! De analoga tv-sändningarna ska upphöra senast den
              1 februari 2008. Det har en bred majoritet i kammaren lagt fast.
              Om detta råder inget tvivel.
            </seg>
            <seg n="311fedbd">
              Vi befinner oss just nu i en övergångsperiod. Fram till dess
              att det analoga tv-nätet har släckts ned kommer vi att leva i
              en miljö med både analoga och digitala sändningar och mottagningar.
              Det är från vår utgångspunkt rimligt att sträva efter så likvärdiga
              villkor som möjligt för tv-tittarna i de båda miljöerna. När vi
              gör det innebär det för vår del att vi inte lägger fast och vill
              göra den här lagstiftningen mer omfattande, ge den en längre räckvidd,
              än just den här övergångsperioden. Vi ser en tydlig koppling till
              denna övergångstid.
            </seg>
            <seg n="0abcc67f">
              Vi gör det också inte bara för att det sker ett teknikskifte
              utan också därför att det finns ett antal utredningar som kvarstår
              för kammaren att ta ställning till. De rör inte minst public service
              och SVT. Det gäller Public service -utredningen. Det gäller också
              Finansieringsutredningen. Vi hade i veckan, i går, en hearing
              om detta. Vi får anledning att återkomma till detta. Vi ser att
              betänkandet och lagstiftningsförslaget måste ha en smalare räckvidd
              och inte gripa an tiden efter den 1 februari 2008.
            </seg>
            <seg n="a29f3797">
              Vår hållning är mot den bakgrunden minimalistisk. Det innebär
              inte att vi har tagit ställning till hur många kanaler eller programtjänster
              som i SVT-sammanhang kan ha must carry -status i en framtid. Vi
              utgår från att det kommer att behöva finnas en must carry -lagstiftning
              även efter 2008. Det innebär inte heller, fru talman, att vi har
              tagit ställning till hur vi hanterar kommersiella kanaler i en
              ny miljö eftersom även här återstår en del att göra.
            </seg>
            <seg n="a215737b">
              När vi kommer att pröva frågorna, fru talman, kommer vår utgångspunkt
              att vara minimalistisk. Det är just ett ingrepp i äganderätten
              vi ägnar oss åt. Vi har att ta fasta på vad Ingvar Svensson tidigare
              berörde om USO-direktivet. Det är en plattform för prövningen
              av den fortsatta must carry -lagstiftningen. Vi konstaterar att
              Lagrådet bedömer att även regeringens mer omfattande förslag är
              tillfyllest och torde godkännas utifrån de perspektiven. Från
              vår sida har vi valt att inte nu kliva längre än vad som har gällt
              i den analoga miljön. Vi säger att även fortsatt under övergångsperioden
              bör SVT ha högst tre samtidigt sända tv-program med must carry
              -status finansierade med anslag från tv-avgiften. Vi konstaterar
              också att högst ett tv-program som sänds av annan tillståndshavare
              ska ha must carry -status. Det är vad som har varit nuvarande
              ordning. Det finns inget skäl att i det här läget kliva längre
              eller skapa ny sedvanerätt på området.
            </seg>
            <seg n="99a3c526">
              Fru talman! Jag yrkar därför bifall till reservation 4 under
              punkt 1. Där finns förutsättningarna för att klara så likvärdiga
              villkor som möjligt i den dubbla miljö vi kommer att leva med
              under övergångsperioden.
            </seg>
            <seg n="ac9e0ed2">
              Fru talman! Bara kort ytterligare en kommentar kring några andra
              punkter. Den ena är upphovsrättsersättningen. Vi, precis som andra
              i kammaren, har konstaterat att regeringen inte har pekat på en
              tillfredsställande lösning. Det här kräver fortsatta överväganden.
              Man måste vara klar över att vidaresändningsplikten inte ska ge
              rätt till en extra upphovsersättning. Det vore en orimlig ordning
              om detta skulle bli följden. Det är något som måste gälla inte
              bara i den ena programtjänsten utan också i den andra programtjänsten.
              För tids vinnande vill jag inte yrka bifall till just den reservationen,
              men självklart är detta tydligt uttalat. Regeringen kan inte låta
              den frågan hänga i luften och bara lita till avtal.
            </seg>
            <seg n="a93b0ed5">
              När det gäller den sista punkten som Ingvar Svensson berörde
              är det känt att vi har haft ett samarbete. Regeringen och dess
              samarbetspartier har fört diskussioner med Kristdemokraterna och
              Centerpartiet om den fortsatta digitaliseringen. Men precis som
              Ingvar Svensson konstaterade har vi kommit fram till att i och
              med den slutsats som regeringen och dess samarbetspartier drog
              i det här ärendet föreligger inte längre någon grund för ett fortsatt
              samarbete. Det ändrar inte vår grundinställning när det gäller
              ambitionen att släcka ned senast den 1 februari 2008. Vi kommer
              att göra detta och pröva regeringens förslag i utskottsarbetet
              och här i kammaren.
            </seg>
          </u>
          <note type="speaker" n="6be460f8">
            Anf. 180 GÖRAN MAGNUSSON (s):
          </note>
          <u who="goran_magnusson_d4a471" xml:id="i-73c01b0276d9dc57-0" n="d5e7fd29">
            <seg n="d381ab05">
              Herr talman! Bakom majoriteten i fråga om vidaresändningsskyldigheten
              finns Vänsterpartiet, Miljöpartiet och Socialdemokraterna.
            </seg>
            <seg n="96e24cf8">
              Frågan är kanske inte riktigt lika komplicerad som tidigare talare
              har gjort gällande. Vad det egentligen handlar om är att de fastighetsägare
              en bostadsrättsförening eller företag på annat sätt som har upplåtit
              sin fastighet till en kabelnätsägare, som i sin tur bestämmer
              vilka tv-program som ska sändas i detta kabelnät, har gjort det
              omöjligt för den enskilde hyresgästen att själv bestämma vilka
              tv-kanaler han ska kunna titta på. Det är egentligen hela saken.
            </seg>
            <seg n="d8693655">
              Jag delar Henrik S Järrels uppfattning att konsumenten ska kunna
              göra ett preciserat urval. Men vad Henrik S Järrel här förespråkar
              är just att den inte kan göra ett preciserat urval eftersom kabelnätsägaren
              avskärmar hyresgästen från tv-program som sänds ut från SVT och
              i det här fallet också TV 4.
            </seg>
            <seg n="a394d65d">
              Dessutom har hyresgästen genom det system vi har för tv-avgift
              redan betalat för dessa program. Om man yrkar avslag på det som
              socialdemokrater, vänsterpartister och miljöpartister här föreslår
              innebär det att tiotusentals hyresgäster i det här landet riskerar
              att få betala en gång till för delar av tv-program som de redan
              har betalat för.
            </seg>
            <seg n="a3b66a05">
              Naturligtvis kan man säga att det här är ett ingrepp i äganderätten.
              Ja, det är det väl enligt någon definition jag ska inte jäva det
              påståendet i sig. Men det är ett mycket motiverat ingrepp i äganderätten
              därför att det tillgodoser vitala konsumentintressen. Det tillgodoser
              också möjligheten att faktiskt se de public service -program som
              SVT sänder ut.
            </seg>
            <seg n="04c84f2a">
              Med detta har jag, herr talman, försökt klargöra vad diskussionen
              egentligen handlar om. Den handlar alltså om att den som är hyresgäst
              i ett kabelförsett bostadshus ska ha samma möjligheter att titta
              på tv till samma kostnad som den som bor i villa eller i ett icke
              kabelförsett hyreshus och där man kan sätta upp en antenn på balkongen
              eller vad man nu kan göra. Alla vi som bor i villa har ju en möjlighet
              att titta på tv som är bra och korrekt från många synpunkter,
              medan den som bor i ett hyreshus där ägaren har sålt ut tv-distributionen
              till ett kabelnät inte ska kunna se på public service -tv och
              TV 4. Eventuellt löper vederbörande risken att betala för någonting.
              Ett bifall till propositionen säkrar också de här hyresgästernas
              situation och tittarmöjligheter.
            </seg>
            <seg n="69543c05">
              Dessutom har i dagarna de avtal träffats som den här propositionens
              lagstiftning förutsätter, något som är väl känt för alla som deltar
              i den här debatten. På det sättet kan den här lagstiftningen träda
              i kraft så som det är tänkt och tillgodose de vitala intressen
              som finns, dels när det gäller att kunna titta på public service
              -tv och TV 4, dels från hyresgästens synpunkt. Den som är avskärmad
              från utsändningen via en kabel har faktiskt också möjlighet att
              välja vilka av SVT:s program vederbörande ska titta på utan särskild
              kostnad.
            </seg>
            <seg n="9490bf1a">
              Jag har alltså, herr talman, väldigt svårt att förstå hur våra
              samarbetspartner visserligen är vi, kd och c överens om digitaliseringen
              faktiskt inte kan yrka bifall till propositionen i de här avseendena.
              Det leder ju till den situation för hyresgästerna som jag nyss
              beskrev. Jag föreställer mig att ni har en och annan väljare också
              i hyresgästkollektivet vars önskemål borde tillgodoses.
            </seg>
            <seg n="a9d655c4">
              Herr talman! Beträffande TV 4 där vidaresändningsskyldigheten
              upphör i och med att digitaliseringen är genomförd vill jag säga
              att det var en eftergift i de diskussioner vi hade mellan oss
              fem partier som är för digitaliseringen på det sätt som riksdagen
              har beslutat. Det är bra med det samarbetet. Jag har uppfattat
              att det samarbetet kommer att fortsätta även om vi har olika meningar
              om hur mycket som ska kunna ses via vidaresändningsskyldigheten.
            </seg>
            <seg n="e8e20569">
              Toias Krantz talar väldigt mycket om konkurrens på lika villkor
              och om att marknaden ska bestämma. Ibland ska också hyresgästerna
              bestämma. Men hyresgästerna skulle kunna bestämma mer om Tobias
              Krantz ställde upp på vårt resonemang. Då har också de en större
              och bättre valfrihet, liksom andra personer har.
            </seg>
            <seg n="f63dae08">
              Jag ska inte falla in i resonemangen om bland annat Socialdemokraternas
              mediepolitik. Ibland backar vi in och vet varken ut eller in eller
              ingenting. Och ibland är vi rigida och har en fast uppfattning.
              Teracomutvecklingen har väl snarare tillhört den kategorin, och
              det där var ju Folkpartiet från början med på, så sådana karakteriseringar
              av partierna kan man väl alltid avstå från.
            </seg>
            <seg n="b6d40a97">
              Om man får sätta tilltro till Tobias Krantz inträffade allt gott
              på medieområdet under de nio år som det efter 1976 varit borgerlig
              regering. Jag är väl inte alldeles säker på att det är en korrekt
              historiebeskrivning på den punkten. I varje fall är det väl en
              och annan lokalradioägare som djupt ångrar att han köpte sändningstillstånd
              för en kvarts miljon kronor under Folkpartiets ledning. Det var
              väl inte det bästa som inträffade för privatradion i det här landet,
              men det går väl snabbt att dra en glömskans slöja över de problemen.
            </seg>
            <seg n="946e0dca">
              Till sist, herr talman, yrkar jag bifall till utskottets förslag
              i det betänkande som nu föreligger samt avslag på de reservationer
              som är knutna till betänkandet. Jag vill också uttala en förhoppning
              om ett bra utbyte av den här vidaresändningsskyldigheten för dem
              vilkas önskemål tillgodoses genom det här beslutet, alltså för
              de hyresgäster som finns i ett stort antal fastigheter i det här
              landet och som i annat fall om man skulle följa de borgerliga
              partierna skulle avskärmas från delar av public service -utbudet.
            </seg>
          </u>
          <note type="speaker" n="d98319f7">
            Anf. 181 HENRIK S JÄRREL (m) replik:
          </note>
          <u who="henrik_s_jarrel_81383a" xml:id="i-5077c03aa7507138-1" n="b82c0d7f">
            <seg n="6b5186ee">
              Herr talman! Jag vill bara kort säga till Göran Magnusson att
              det står i vår reservation att vi anser att vidaresändningsskyldigheten
              bör anses vara tillgodosedd genom att den begränsas till public
              service -kanalerna. Dessa uppfattar vi enkannerligen vara två
              SVT 1 och SVT 2, men inte i första hand Kunskapskanalen, Barnkanalen
              och SVT 24.
            </seg>
            <seg n="ba65a251">
              Så enkelt var det med det. Vi vill inte förmena någon rätten
              att titta på TV 1 och TV 2 genom några ogina kabelnätsägare.
            </seg>
          </u>
          <note type="speaker" n="57739e0e">
            Anf. 182 GÖRAN MAGNUSSON (s) replik:
          </note>
          <u who="goran_magnusson_d4a471" xml:id="i-73c01b0276d9dc57-1" n="d5e7fd29">
            <seg n="60e4b165">
              Herr talman! Det känns tillfredsställande att Moderaterna nu
              ställer upp bakom vidaresändningsskyldigheten. Det är delvis en
              alldeles ny position som Moderaterna har intagit. Jag är glad
              för det. Vi har två kanaler avklarade nu. Vi kanske kan ha en
              ny debatt om något år så att ni så att säga kan kliva fram två
              kanaler till. Då är vi alldeles överens på den här punkten.
            </seg>
          </u>
          <note type="speaker" n="dc0068ba">
            Anf. 183 HENRIK S JÄRREL (m) replik:
          </note>
          <u who="henrik_s_jarrel_81383a" xml:id="i-5077c03aa7507138-2" n="b82c0d7f">
            <seg n="d057688f">
              Herr talman! Det är de fyra programtjänsterna som vi således
              vänder oss emot. I enlighet med EG-direktivet, som Ingvar Svensson
              var inne på i sitt huvudanförande, menar vi att det bara är det
              som oundgängligen är nödvändigt som i så fall ska kunna åläggas
              vidaresändningsplikt. Det bedömer vi att SVT 1 och SVT 2 är, men
              inte de övriga som innefattas i regeringens förslag.
            </seg>
          </u>
          <note type="speaker" n="ef1e69c1">
            Anf. 184 GÖRAN MAGNUSSON (s) replik:
          </note>
          <u who="goran_magnusson_d4a471" xml:id="i-a7a3248fbbc11a5d-0" n="d5e7fd29" next="i-2ed42dac8d2f91d0-0">
            <seg n="3e453f9b">
              Herr talman! Betyder det, Henrik Järrel, att ni underkänner Lagrådets
              ståndpunkt i de här frågorna? Det är i så fall intressant att
              till och med Lagrådet skulle ha fel.
            </seg>
          </u>
          <note n="e5c552a0">
            Anf. 185 TALMANNEN:
          </note>
          <u who="goran_magnusson_d4a471" xml:id="i-2ed42dac8d2f91d0-0" n="d5e7fd29" prev="i-a7a3248fbbc11a5d-0">
            <seg n="6a0e1aa2">
              Eftersom Henrik S Järrel fick en direkt fråga och har varit så
              hushållsam med tiden medger jag en mycket kort replik och i så
              fall även till Göran Magnusson.
            </seg>
          </u>
          <note type="speaker" n="5dc35976">
            Anf. 186 HENRIK S JÄRREL (m) replik:
          </note>
          <u who="henrik_s_jarrel_81383a" xml:id="i-5077c03aa7507138-3" n="b82c0d7f">
            <seg n="c00456ac">
              Herr talman! Nej, vi underkänner inte Lagrådet i denna del. Däremot
              delar vi Lagrådets mening att ersättningsfrågan bör regleras tydligare
              än vad regeringen har gjort. Det har vi uttryckt i den reservation
              som jag dock inte har yrkat bifall till.
            </seg>
          </u>
          <note type="speaker" n="6b7fa68c">
            Anf. 187 GÖRAN MAGNUSSON (s) replik:
          </note>
          <u who="goran_magnusson_d4a471" xml:id="i-73c01b0276d9dc57-2" n="d5e7fd29">
            <seg n="aeaedba4">
              Herr talman! Ja, nu var det Lagrådets bedömning av EG-direktivet
              i förhållande till vidaresändningsskyldigheten som var den intressanta
              frågan. Jag delar uppfattningen att det borde komma till stånd
              en bättre lösning av ersättningsfrågorna vad gäller upphovsrätten
              och annat. Men det har, såvitt jag kan bedöma det, inte varit
              möjligt eller inte varit praktisk politik i det här läget. Där
              är jag gärna med på en förändring.
            </seg>
          </u>
          <note type="speaker" n="9c710cfb">
            Anf. 188 TOBIAS KRANTZ (fp) replik:
          </note>
          <u who="tobias_krantz_23a8b2" xml:id="i-a652028c6524e3f9-1" n="44915ecc">
            <seg n="4853fb88">
              Herr talman! Göran Magnusson ställde frågor och reflekterade
              över antalet kanaler som ska omfattas av vidaresändningsplikt.
              Den enkla logiken bakom vårt resonemang är att kanaler som vi
              betalar via tv-licensen, som är public service -kanaler, ska omfattas
              av vidaresändningsplikt men inte några andra kanaler. Poängen
              med det förslag som regeringen lägger fram är att om vi bifaller
              regeringens och utskottets förslag innebär det att man tränger
              undan kommersiella aktörer som vill ägna sig åt att sända program
              om exempelvis sådana saker som kunskapskanaler, barnkanaler eller
              SVT 24 ägnar sig åt. Om vi betalar tv-licens och det går till
              public service ska vi kunna få del av det utan kostnad, men självklart
              inte av andra kanaler som vi inte har betalat för. Det är logiken
              bakom vårt resonemang.
            </seg>
            <seg n="34b45292">
              Vi pekar på att det handlar om att värna konkurrensen, att se
              till att ha lika villkor på de områden som handlar om sändning
              av kunskapsprogram, barnprogram och så vidare. Ytterst handlar
              det om att värna valfriheten. Om vi slår undan benen för olika
              aktörer minskar valfriheten för konsumenterna.
            </seg>
            <seg n="b765fdad">
              Göran Magnusson får det att låta som att det finns några fria
              luncher, att om vi ökar antalet kanaler som har must carry -status
              med vidaresändningsplikt kostar det ingenting. Det blir jättebra
              för konsumenterna. Men förr eller senare måste någon betala. De
              som sänder ut dessa program kan inte ta betalt för de sändningarna,
              och någon måste betala. Ytterst är det konsumenten som betalar.
            </seg>
            <seg n="f3907a29">
              Till sist vill jag ställa en fråga till Göran Magnusson: Vilka
              slutsatser drar Göran Magnusson av att majoriteten för digitaliseringen
              av Sverige nu smalnar betänkligt?
            </seg>
          </u>
          <note type="speaker" n="7c0dc5a5">
            Anf. 189 GÖRAN MAGNUSSON (s) replik:
          </note>
          <u who="goran_magnusson_d4a471" xml:id="i-73c01b0276d9dc57-3" n="d5e7fd29">
            <seg n="c785147e">
              Herr talman! Majoriteten för digitaliseringen av Sverige har
              inte smalnat. Det är samma fem partier som står för den. Det hörde
              jag tydligt företrädarna säga. Det är bara önsketänkande från
              Tobias Krantz sida att det förhåller sig på det sättet. Det är
              inte problemet.
            </seg>
            <seg n="bffffed9">
              När det gäller att man ska få se det man betalar för är det så
              att när jag betalar tv-licensen betalar jag för barnkanalen och
              Utbildningsradion och SVT 24. Tobias Krantz talar om konkurrens
              på lika villkor och möjligheter. Tobias Krantz företräder väl
              konkurrens på lika villkor för dem som äger kanalerna, medan jag
              försöker företräda dem som ska titta på de här kanalerna. De ska
              också ha lika villkor att titta på. Det är det som vi uppnår med
              vidaresändningsplikten. Vi har alltså redan betalat. Jag tror
              inte heller på fria luncher, utan jag betalar för de fyra SVT-kanaler
              som jag nu kan se i min tv hemma.
            </seg>
            <seg n="67432a04">
              Jag vill fråga angående undanträngningseffekten: Vilken kanal
              tränger SVT 24 undan? Vem är det som inte klarar av att leva därför
              att SVT 24 visar debatter i riksdagen och SNS, partikongresser
              och annat? Vilken kanal är det som trängs undan?
            </seg>
          </u>
          <note type="speaker" n="07a85398">
            Anf. 190 TOBIAS KRANTZ (fp) replik:
          </note>
          <u who="tobias_krantz_23a8b2" xml:id="i-a652028c6524e3f9-2" n="44915ecc">
            <seg n="6f606914">
              Herr talman! Jag har lyssnat på debatten, och uppfattningen efter
              de inlägg som har varit kan inte vara någon annan än att stödet
              för Socialdemokraternas mediepolitik har minskat betänkligt. Det
              är svårt att undkomma. Det är naturligtvis en effekt av att kritiken
              mot Socialdemokraternas mediepolitik ute i landet har ökat. Jag
              är glad över att så har skett.
            </seg>
            <seg n="0fc78071">
              Göran Magnusson säger att vi ska tänka på konsumenterna. Det
              är precis vad jag menar. Om vi har en väldigt omfattande vidaresändningsplikt
              innebär det att de som vill sända program och skulle vilja konkurrera
              med barnkanalen, kunskapskanaler eller SVT 24 inte har samma möjligheter
              att göra det. Det är problemet med vidaresändningsplikten. Man
              får en väldigt stor konkurrensfördel med att ha en vidaresändningsplikt
              på sin kanal, medan andra inte har det. Det är själva poängen.
            </seg>
            <seg n="3a94cab0">
              Göran Magnusson företräder en modell som i praktiken innebär
              att konkurrensen för dem som vill sända inom de här områdena sätts
              ur spel. Man slår undan benen för de aktörerna. Vi kan tycka av
              ideologiska eller politiska skäl att man ska slå undan konkurrensen,
              att man ska minska möjligheterna att ha olika aktörer som agerar
              på den här marknaden. Jag menar att om vi får flera aktörer som
              sänder barnprogram och kunskapsprogram och som konkurrerar på
              lika villkor är det till nytta för konsumenterna. Men Göran Magnusson
              menar att det är politikerna som är bäst på att tala om för människor
              vilka program de ska titta på eller vilka radioprogram de ska
              lyssna på. Jag delar inte den uppfattningen.
            </seg>
          </u>
          <note type="speaker" n="69c56dab">
            Anf. 191 GÖRAN MAGNUSSON (s) replik:
          </note>
          <u who="goran_magnusson_d4a471" xml:id="i-73c01b0276d9dc57-4" n="d5e7fd29">
            <seg n="7a8a59fb">
              Herr talman! Den här propositionen innebär inte att vi talar
              om vilka program som folk ska titta på. Vi fixar till vilka program
              som det är möjligt att titta på. Det tycker jag är en utomordentligt
              viktig fråga. Sedan säger Tobias Krantz att det är politik och
              ideologi som bär upp mitt resonemang medan Tobias Krantz, som
              naturligtvis förespråkar fri konkurrens mellan olika kapitalägare
              som satsar på tv-kanaler och annat, inte bärs upp av ideologi
              och politik utan det är någon högre makt som driver de teserna.
            </seg>
            <seg n="82d20e7d">
              Beträffande frågan om stödet för digitaliseringen har smalnat
              eller ej får Tobias Krantz ursäkta, men jag tror mer på vad Kerstin
              Lundgren och Ingvar Svensson säger i de frågorna än vad Tobias
              Krantz översätter det de i det här sammanhanget har sagt till.
            </seg>
            <seg n="63fa7b21">
              Sedan gäller alltså digitaliseringen av tv-utsändningarna mediepolitiken
              i stort. Det vet vi väl inte så väldigt mycket om, och där ser
              vi på olika sätt. Det ärendet finns inte på kammarens bord i dag,
              och det finns inte heller någon proposition i vardande, såvitt
              jag vet, som innebär ett totalt mediepolitiskt grepp. Den debatten
              får vi förmodligen vänta med ett tag. Däremot kan jag få tillåta
              mig att konstatera att när det gäller uppslutningen kring public
              service och avgiftsfinansieringen i de beredningar som har pågått
              och som nu är föremål för regeringens överväganden finns det en
              mycket bred uppslutning kring public service , som dock inte innesluter
              Folkpartiet och Moderaterna.
            </seg>
          </u>
          <note type="speaker" n="93ee984b">
            Anf. 192 INGVAR SVENSSON (kd) replik:
          </note>
          <u who="ingvar_svensson_838b4e" xml:id="i-17d217e581c9538e-1" n="08f6fd4f">
            <seg n="df85d151">
              Herr talman! Göran Magnusson var väl optimistisk om det kommande
              fempartisamarbetet. Om man har ett samarbete har man det fullt
              ut. Man kan inte hålla på att åka slalom mellan olika partier.
              Det var därför som vi för vår del valde att lämna samarbetet.
            </seg>
            <seg n="e77917b3">
              Beslutet om digitalisering ligger ju fast, men numera finns det
              inte någon bred enighet bakom genomförandefrågorna som nu kommer
              upp efterhand. Regeringen och Göran Magnussons parti kunde ha
              valt en annan linje.
            </seg>
            <seg n="4d972039">
              Jag vill bara ställa ett par frågor. Göran Magnusson talade varmt
              om valfriheten för hyresgästen/konsumenten. Men varför ställer
              man då inte upp på vårt krav på att man ska titta på ett vidare
              perspektiv där konsumenten skulle kunna få välja mellan marknät,
              satellit eller kabelnät? Det enda utredningsuppdrag som finns
              i dag gäller ju bara programutbudet inom kabelnäten. Varför inte
              se på detta i ett vidare perspektiv? Det förvånar mig lite grann.
              Det borde ju ligga i Göran Magnussons intresse att vi har en valfrihet.
              Men man kanske baxnar lite inför ordet valfrihet.
            </seg>
            <seg n="6e5f217f">
              När det gäller att man betalar för fyra kanaler via tv-avgiften
              skulle man ha fått tillgång till dem ändå, åtminstone i de stora
              kabelnäten. Vi har ju alla haft mycket kontakter med branscherna.
              De skulle kunna ha löst detta, och folk hade fått sina kanaler.
              Det är inte tvunget att de måste ha must carry -status.
            </seg>
            <seg n="8b38cce5">
              Jag vill också fråga: Varför lägger man fram ett förslag om lagstiftning
              från den 1 februari 2008 när man samtidigt säger att man ska utreda
              den kommersiella sidan vidare och sedan återkomma till riksdagen?
            </seg>
          </u>
          <note type="speaker" n="2c9338f3">
            Anf. 193 GÖRAN MAGNUSSON (s) replik:
          </note>
          <u who="goran_magnusson_d4a471" xml:id="i-73c01b0276d9dc57-5" n="d5e7fd29">
            <seg n="aa69cd4f">
              Herr talman! Beträffande den breda uppslutningen får vi väl se
              över tiden vad vi kan vara och vad vi inte kan vara överens om
              i olika sammanhang. I mitt politiska arbete utgår jag inte från
              att man är oense, utan jag utgår från att man ska kunna samla
              breda majoriteter kring olika politiska förslag. Det får väl diskuteras
              vartefter de frågorna kommer upp.
            </seg>
            <seg n="1ddb71a2">
              När det gäller hyresgästernas valfrihet har jag egentligen inte
              någon annan uppfattning än Ingvar Svensson. Det vore bra om man
              hade flera system. Man kan ju titta på tv via telefon, via bredband
              och så vidare. Jag har ingenting alls emot att den utvecklingen
              fortgår därför att jag har den uppfattningen att det monopol som
              på egentligen oklara grunder har tilldelats dem som har dragit
              ledningar genom fastigheterna är av ondo. Det har inte varit bra
              vid något tillfälle, och det är bra om det bryts upp den här vägen.
              Man har knappast våga angripa saken därför att det i olika sammanhang
              har framhållits att detta är en äganderättsfråga. Då vet vi med
              vilket darr på stämman som många diskuterar den saken.
            </seg>
            <seg n="b35b1f1a">
              Men om teknikutvecklingen i sig leder till att äganderätten till
              omoderna kabelanläggningar i hyresfastigheter eller i andra fastigheter
              inte är särskilt mycket värda är jag inte den som kommer att gråta
              över det. Jag tror att den utvecklingen kommer ganska raskt.
            </seg>
          </u>
          <note type="speaker" n="7671d68c">
            Anf. 194 INGVAR SVENSSON (kd) replik:
          </note>
          <u who="ingvar_svensson_838b4e" xml:id="i-17d217e581c9538e-2" n="08f6fd4f">
            <seg n="18a74115">
              Herr talman! Det var ett väldigt vackert tal till valfriheten.
              Då är det märkligt att Göran Magnusson och hans parti inte ställer
              sig bakom vårt krav på en utredning om detta.
            </seg>
            <seg n="9444eaf9">
              Men jag ska återvända till frågeställningen om de kommersiella
              kanalerna och must carry . Regeringen säger och det har inte utskottsmajoriteten
              haft några invändningar emot att man ska återkomma till den frågan.
              Men samtidigt lägger man fram ett lagförslag om att det bara ska
              finnas fyra SVT-kanaler i must carry -systemet från den 1 februari
              2008. Är inte det ett inkonsekvent synsätt på det hela?
            </seg>
            <seg n="5872db12">
              Göran Magnusson svarade inte heller på frågan: Varför måste SVT
              24, kunskapskanalen och barnkanalen vara must carry eftersom det
              torde vara ganska klart att de ändå skulle nå ut till konsumenten?
              Och vilken syn har Göran Magnusson på de små kabelnätens problem
              med att de nu måste nyinvestera för att klara av att leva upp
              till det förslag som regeringen har lagt fram?
            </seg>
          </u>
          <note type="speaker" n="8d758ea0">
            Anf. 195 GÖRAN MAGNUSSON (s) replik:
          </note>
          <u who="goran_magnusson_d4a471" xml:id="i-73c01b0276d9dc57-6" n="d5e7fd29">
            <seg n="139dd298">
              Herr talman! Beträffande SVT, public service och 2008 är det
              den socialdemokratiska uppfattningen att det kommer att vara motiverat
              även efter 2008 att SVT-kanaler omfattas av vidaresändningsplikt
              om inte teknikutvecklingen har lett fram till en annan situation
              i de fastigheter som är beroende av kabel-tv.
            </seg>
            <seg n="76b91698">
              Beträffande en utredning om att stärka hyresgästernas ställning
              finns det faktiskt ett par utredningar som är under beredning
              i Regeringskansliet. Jag för min del har gjort den bedömningen
              att det kanske inte hade varit så alldeles lätt att träffa de
              avtal som var förutsättningen för detta om vi i riksdagen hade
              markerat att vi egentligen vill angripa kabel-tv-ägarna ganska
              rejält. Jag tror att det hade varit otaktiskt och oklokt att bete
              sig på det sättet.
            </seg>
            <seg n="343a320e">
              Samma resonemang kan man också föra när det gäller upphovsrättsersättningen.
              Det hade varit att kasta in bensin i en ganska komplicerad situation.
            </seg>
            <seg n="f72c8176">
              Jag hoppas att det får en lösning också på sikt. Jag delar uppfattningen
              att det inte kan vara korrekt att bara för att man omvandlar en
              digital signal till analog ska det uppstå en ny ersättning. Man
              kan ju faktiskt tänka sig att denna analoga signal så småningom
              omvandlas till digital igen och då skulle det i logikens namn
              bli en ny ersättning igen. Detta håller ju naturligtvis inte för
              en ordentlig analys.
            </seg>
          </u>
          <note type="speaker" n="a6592932">
            Anf. 196 KERSTIN LUNDGREN (c) replik:
          </note>
          <u who="kerstin_lundgren_cd170a" xml:id="i-3151456bdd349ffe-1" n="49233d9f">
            <seg n="3ea30641">
              Herr talman! Visst ska vi som ser på SVT:s program och betalar
              en avgift så långt möjligt ha samma utbud. Men under perioden
              fram till dess att hela det analoga nätet är nedsläckt kommer
              vi att leva i en miljö där avgiften som vi betalar ger olika programutbud.
              I den analoga miljön ger den ettan, tvåan och Utbildningsradion.
              I den digitala miljön får man med regeringens förslag ytterligare
              två programtjänster, barnkanalen och SVT 24.
            </seg>
            <seg n="8de319d6">
              Utifrån vår horisont hade det varit rimligt att se hela perioden
              som en övergångslösning. Det är svårt att förstå varför man från
              regeringen och från majoriteten här i kammaren i det här skedet
              verkar vilja staka ut den framtida vägen när det gäller must carry
              . Nu har vi inte grunderna för det framtida must carry . Vi har
              inte skäl för att säga att vi ska utöka must carry till fyra programtjänster.
            </seg>
            <seg n="dd6462eb">
              Jag kan bara konstatera att när det gäller samarbetet låter det
              på Göran Magnusson som att det fortsätter, och det var inte det
              jag sade. Jag sade att vi håller fast vid att digitaliseringen
              och nedsläckningen ska genomföras senast den 1 februari 2008,
              som riksdagen har sagt. Det hoppas jag att också alla andra här
              i kammaren hör. Det finns fortfarande en bred majoritet kring
              den grundinställningen.
            </seg>
          </u>
          <note type="speaker" n="608fe425">
            Anf. 197 GÖRAN MAGNUSSON (s) replik:
          </note>
          <u who="goran_magnusson_d4a471" xml:id="i-73c01b0276d9dc57-7" n="d5e7fd29">
            <seg n="ba5dc31b">
              Herr talman! Jag ska uppehålla mig vid det sistnämnda allra först.
              Jag har också uppfattningen att vi är överens om att digitaliseringen
              ska genomföras enligt den plan som nu finns. Det är det som vi
              primärt har samarbetat om. När det gäller följdbesluten har vi
              kommit på olika linjer. Vi får se vad vi kan hålla fast vid i
              andra frågor som kan bli aktuella. Jag vill återigen peka på att
              det i Public service -beredningen och annat också finns en bred
              enighet mellan de fem partierna som utgör grunden för digitaliseringen.
            </seg>
            <seg n="4139778e">
              Beträffande antalet kanaler som det ska vara möjligt att titta
              på är det vår bedömning och uppfattning att de fyra aktuella kanalerna
              är de som man betalar för via tv-licensen. Då är det också rimligt
              att man får möjlighet att titta på dem. Den skilda miljön mellan
              digital och analog blir ju inte annorlunda mellan den som bor
              i hyresfastighet och kablad om jag får uttrycka det på det sättet
              och den som har en villa som får lösa sitt tv-tittande på ett
              annat sätt.
            </seg>
            <seg n="17f481bd">
              Det som Kerstin Lundgren, Centerpartiet och möjligen också Kristdemokraterna
              föreslår är inte heller någon lösning på problemet. Jag tycker
              att det snarare förvärrar problemet än underlättar det. Därför
              är den proposition som vi tillstyrker det som bäst tillgodoser
              tittarintresset i de hus som är kablade.
            </seg>
          </u>
          <note type="speaker" n="98522a8d">
            Anf. 198 KERSTIN LUNDGREN (c) replik:
          </note>
          <u who="kerstin_lundgren_cd170a" xml:id="i-3151456bdd349ffe-2" n="49233d9f">
            <seg n="26139fed">
              Herr talman! Låt mig säga att jag inte blir förvånad över att
              Göran Magnusson tycker att hans förslag är bäst. Men vi har en
              ganska likartad syn, att vi inte för TV 4 eller den kommersiella
              kanalen ska peka ut någon färdriktning för framtiden därför att
              det är för många frågor som är uppe för diskussion. Varför ska
              vi då peka ut färdriktningen när det gäller public service ? Där
              har vi också många frågor som är uppe för diskussion. Det är finansieringsfrågorna,
              det är public service- utredningen som ännu inte har landat. Därför
              vore det rimligt att den här kammaren inte pekade ut någon ny
              färdriktning, gav ut nya förmåner eller möjligheter och gav bilden
              till tv-tittarna att så här kommer det att bli. Vi har ju inte,
              herr talman, i den här kammaren tagit ställning där.
            </seg>
            <seg n="aeb62248">
              Vi tycker från vår sida att det är att gå bakvägen in i frågorna
              att ge en lösning i den delen i ett sådant här lagstiftningsförslag.
              Det anser vi inte är rimligt. Det rimliga hade varit, vilket kanske
              inte förvånar någon, att man höll fast vid vad som nu gäller och
              inte vidgade must carry -statusen utan såg den minimalistiska
              ingången i det här ärendet för att lösa uppgiften att klara att
              börja släcka det analoga systemet nu i höst.
            </seg>
          </u>
          <note type="speaker" n="03dd930c">
            Anf. 199 GÖRAN MAGNUSSON (s) replik:
          </note>
          <u who="goran_magnusson_d4a471" xml:id="i-73c01b0276d9dc57-8" n="d5e7fd29">
            <seg n="1a974e28">
              Herr talman! Det är väl naturligt att jag anser att min uppfattning
              är den korrekta och den bästa. Jag utgår från att Kerstin Lundgren
              och andra debattörer tycker att deras respektive uppfattningar
              faktiskt också är de bästa. Det blir rätt svårt att vara politiker
              om man bara ska företräda den näst bästa uppfattningen eller den
              tredje bästa uppfattningen i olika frågor.
            </seg>
            <seg n="2c95545c">
              Beträffande tiden efter februari 2008 var det så att från regeringens
              sida ville man skriva även för TV 4 längre fram i tiden eller
              i varje fall en kommersiell tv-kanal med must carry -status. Det
              var mer korrekt uttryckt. Det var inte TV 4, utan man kunde tänka
              sig andra. Det ville inte våra samarbetspartner, och då ändrade
              regeringen sig på den punkten. Tacken var inte så där alldeles
              överväldigande då förstås.
            </seg>
            <seg n="1b3fee35">
              Sedan måste man då fråga sig: Tror Kerstin Lundgren, som varm
              anhängare av public service och Public service -beredningens arbete,
              att det hade varit bra för public service att vi hade kunnat stå
              här och säga att efter februari 2008 vet vi faktiskt inte riktigt
              vad som händer med vidareutsändningen av public service -kanalerna?
              Hade det varit en bra lösning?
            </seg>
          </u>
          <note type="speaker" n="f320ff8a">
            Anf. 200 MATS EINARSSON (v):
          </note>
          <u who="mats_einarsson_087a77" xml:id="i-b1f7663f1cc5b5e5-0" n="8ded633b">
            <seg n="e0f90d5f">
              Herr talman! Först ska jag yrka bifall till utskottets förslag
              och avslag på samtliga reservationer.
            </seg>
            <seg n="21ad0808">
              Som siste talare har man ju fördelen att dels kunna förbereda
              sig lite grann, dels kanske slippa att gå in på alla de detaljer
              som redan har avhandlats.
            </seg>
            <seg n="6cc4de12">
              Göran Magnusson sade att den här frågan egentligen är ganska
              enkel, och så är det självfallet. Dock på väg fram till denna
              insikt är det väl en och annan av oss som någon gång ibland har
              känt att vi inte har haft hundraprocentig koll på alla juridiska
              och tekniska detaljer i digitaliseringsfrågan. Men jag tror ändå
              att det stämmer att det som vi nu har att ta ställning till inte
              är så oerhört komplicerat.
            </seg>
            <seg n="d34d5ee3">
              Det har redan vittnats om hur vi till en början hoppades på en
              ganska bred politisk majoritet kring de här frågorna. Jag tyckte
              att de diskussioner som vi hade gick förhållandevis bra. Det gjordes
              kompromisser och konstruktiva eftergifter, om jag får använda
              det uttrycket, från alla inblandade i de diskussionerna. Men på
              slutet var det någonting som hände, och det gick inte att nå ända
              fram. Vi hade väl lite spekulationer kring det, i alla fall hade
              jag det. Det här skedde i ett läge där den så kallade borgerliga
              alliansen höll på att formera sig på olika sätt. Jag misstänkte
              väl kanske att samarbetet mellan Socialdemokraterna, Vänsterpartiet
              och Miljöpartiet med Centern och Kristdemokraterna inte riktigt
              passade in i alliansbildningsprocessen. Men jag måste uppenbarligen
              ha haft fel, därför att det är ju inte någon borgerlig allians
              som möter oss i reservationerna. Här har fyra partier lyckats
              reservera sig på fyra olika sätt på samma hemställanspunkt. Det
              är ju skickligt med tanke på det begränsade område som den här
              lagstiftningen ändå täcker.
            </seg>
            <seg n="79bdded6">
              Från reservanternas sida vill man inte ge must carry -skyldighet
              för så många som fyra public service -kanaler. Man argumenterar,
              delvis åtminstone, utifrån begreppet nödvändig samhällsinformation.
              Det skulle då vara två kanaler. Kristdemokraterna säger att egentligen
              är det nog bara en kanal men att vi av historiska skäl får acceptera
              två.
            </seg>
            <seg n="b5db9835">
              Men om man nu ska ha en minimalistisk inställning till vad som
              är nödvändig samhällsinformation, borde man väl egentligen gå
              ännu längre. Vad är det som är nödvändig samhällsinformation?
              Är det i Rapport och Aktuellt? Nödvändig samhällsinformation är
              väl meddelande till allmänheten om att krig har utbrutit och en
              del varningsmeddelanden i händelse av större katastrofer. Det
              är nödvändig samhällsinformation. Men det är klart att väldigt
              mycket av det som nu visas i Sveriges Televisions två kanaler,
              ettan och tvåan, inte i strikt mening är nödvändig samhällsinformation.
            </seg>
            <seg n="57fe9c7b">
              Jag tror att det är lika bra att inse att bakom de olika ställningstagandena
              till antalet kanaler som ska omfattas av must carry ligger något
              olika inställningar till public service över huvud taget. Det
              är ingen hemlighet att det åtminstone för vår del jag ska tala
              för mitt eget parti och inte något annat naturligtvis handlar
              om att slå vakt om public service i den aktuella medieverklighet
              som vi befinner oss i.
            </seg>
            <seg n="cad41fc8">
              Det är naturligtvis sant i viss mening att public service genom
              sin blotta existens undandrar ett visst kommersiellt utrymme.
              Så är det. Det ska vi inte förneka. SVT 1 och SVT 2 drar ju också
              undan ett kommersiellt utrymme, till exempel ett svenskt CNN.
              Om man har bra nyheter i ettan och tvåan är det klart att man
              minskar utrymmet för en kommersiell nyhetskanal. Visst är det
              så. Men detta gör vi medvetet för att garantera konsumenternas
              valfrihet och tillgång till olika tv-kanaler och för att slå vakt
              om public service .
            </seg>
            <seg n="18dc4885">
              Jag ser att min tid rinner ut, så jag ber att få stanna där.
            </seg>
          </u>
          <note type="speaker" n="08662bb5">
            Anf. 201 TOBIAS KRANTZ (fp) replik:
          </note>
          <u who="tobias_krantz_23a8b2" xml:id="i-a652028c6524e3f9-3" n="44915ecc">
            <seg n="9f130422">
              Herr talman! Nu får Mats Einarsson chansen att utveckla sina
              ståndpunkter.
            </seg>
            <seg n="02966798">
              Jag begärde primärt ordet för att ta upp frågan kring public
              service som ju Mats Einarsson var inne på. Jag menar att Mats
              Einarsson i den delen är helt ute och seglar, därför att det finns
              en bred samstämmighet i den här kammaren, menar jag, om behovet
              av public service . Tv-kanaler som är offentligt finansierade
              bygger på att man antingen betalar via tv-licensen eller på annat
              sätt. De ska stå för saker och ting som inte finns på den kommersiella
              marknaden och som bidrar till bredd och kvalitet i utbudet. Mats
              Einarsson säger att det är klart att man då kan säga att de konkurrerar
              ut vissa delar av det kommersiella tv-utbudet. Poängen här är
              att om vi får alltför många must carry -kanaler innebär det att
              man utvidgar, tycker jag, sfären för public service på ett olämpligt
              sätt. Jag tycker att ett problem med Mats Einarssons och majoritetens
              inställning i den här frågan och i andra debatter som vi förmodligen
              kommer att ha lite senare är att man utvidgar public service till
              att också omfatta saker och ting som kommersiella aktörer tidigare
              har skött i väldigt stor utsträckning. Man slår undan benen för
              kommersiella aktörer. På så sätt minskar också valfriheten för
              den enskilda konsumenten. Det menar jag minskar legitimiteten
              för public service . Det har funnits en stor samstämmighet om
              detta.
            </seg>
            <seg n="027af27d">
              Den utveckling som vi nu ser genom majoritetens agerande tror
              jag leder till att legitimiteten för public service kommer att
              minska. Det är en oroande utveckling, och det borde Mats Einarsson
              fundera över.
            </seg>
            <seg n="db355a90">
              Om vi utvidgar public service till att omfatta alltfler saker,
              att public service -bolagen ger sig in på alltfler marknader,
              är inte Mats Einarsson då rädd för att legitimiteten minskar för
              det som jag tror att vi alla tycker är så viktigt, nämligen den
              grundläggande uppgiften för public service att värna kvalitet
              och mångfald i tv-utbudet?
            </seg>
          </u>
          <note type="speaker" n="21ff09b8">
            Anf. 202 MATS EINARSSON (v) replik:
          </note>
          <u who="mats_einarsson_087a77" xml:id="i-b1f7663f1cc5b5e5-1" n="8ded633b">
            <seg n="83d19050">
              Herr talman! Det är uppenbart att vi gör olika bedömningar av
              vad som är det faktiska läget här. Om man drar ett argument in
              absurdum och tänker sig en must carry -skyldighet för 84 public
              service -kanaler eller något sådant så är det klart att vi hamnar
              i ett läge där det finns relevans för den typ av resonemang som
              Tobias Krantz för. Men här handlar det om fyra kanaler.
            </seg>
            <seg n="d62dfc83">
              Jag tror att i den medieverklighet där vi befinner oss, där jag
              skulle vilja påstå att den kommersiella tv:n får en allt starkare
              ställning, är det nödvändigt att ge public service ett visst utrymme
              för att kunna bevara dess ställning. Det gäller ju att få ett
              mer varierat utbud än vad man klarar av genom två kanaler. Jag
              tycker att fyra kanaler är en rimlig avvägning av de här frågorna.
            </seg>
          </u>
          <note type="speaker" n="7eb22bfa">
            Anf. 203 TOBIAS KRANTZ (fp) replik:
          </note>
          <u who="tobias_krantz_23a8b2" xml:id="i-a652028c6524e3f9-4" n="44915ecc">
            <seg n="fbfd3031">
              Herr talman! Jag tyckte inte att jag fick någon riktigt bra analys
              genom Mats Einarssons svar på min fråga. Chansen återkommer att
              utveckla detta under de kommande minuter som Mats Einarsson har
              till sitt förfogande.
            </seg>
            <seg n="1a220b10">
              Det intressanta här är att det egentligen sker något slags trendbrott.
              Ser man på den utveckling som vi har haft under lång tid på tv-området
              när det gäller hur vi har sett på public service så har vi sagt
              att SVT 1 och SVT 2 står för public service .
            </seg>
            <seg n="b67c38e9">
              Nu vill Mats Einarsson och majoriteten egentligen utvidga detta
              i praktiken och säga att public service också är någonting annat.
              Det innebär att bevisbördan inte faller tillbaka på mig utan på
              Mats Einarsson och majoriteten. Varför ska det hela helt plötsligt
              utvidgas när det gäller hur vi definierar public service och vilka
              som omfattas av de förmåner och de legala möjligheter som finns?
              Det är det som är den intressanta frågan. Bevisbördan faller inte
              på mig, utan den faller på Mats Einarsson och majoriteten.
            </seg>
            <seg n="cf12ef80">
              Varför ska helt plötsligt public service -begreppet utvidgas?
              Som jag menar är det till men för själva begreppet i dess helhet
              och till syvende och sist också för uppslutningen kring public
              service både här i kammaren och bland befolkningen.
            </seg>
          </u>
          <note type="speaker" n="a19bf1e0">
            Anf. 204 MATS EINARSSON (v) replik:
          </note>
          <u who="mats_einarsson_087a77" xml:id="i-b1f7663f1cc5b5e5-2" n="8ded633b">
            <seg n="1e55596f">
              Herr talman! Kärnan i public service -begreppet kan naturligtvis
              inte vara antalet kanaler. Det är en främmande tanke för mig.
              Kärnan i public service -begreppet måste ju vara innehållet och
              karaktären i sändningarna.
            </seg>
            <seg n="0ff91dda">
              Det är väl inte orimligt att tänka sig att antalet kanaler kan
              öka något även för public service -företag i en medievärld där
              vi ser alltfler tv-kanaler av olika slag. Det var det som jag
              försökte föra något slags resonemang om.
            </seg>
            <seg n="404342d8">
              För att public service ska kunna behålla sin ställning så tror
              jag att det är nödvändigt att man ger ett visst utrymme för ett
              mer varierat utbud än vad som får plats i de två traditionella
              kanalerna. Här kan man ha olika uppfattningar om var det är rimligt
              att hamna någonstans, men jag kan inte se annat än att det som
              nu föreslås med fyra public service -kanaler är helt rimligt.
            </seg>
          </u>
          <note n="5229986b">
            Överläggningen var härmed avslutad.
          </note>
          <note n="6c012653">
            14 § Kvalitetsutveckling inom den kommunala vården och omsorgen
            om äldre genom kompetensutveckling för personalen
          </note>
          <note n="a64d102b">
            Föredrogs
          </note>
          <note type="speaker" n="2ff7aec2">
            Anf. 205 KRISTINA ZAKRISSON (s):
          </note>
          <u who="kristina_zakrisson_112a51" xml:id="i-3e04d486e9acf7e6-0" n="45308df3">
            <seg n="cc01e567">
              Herr talman! Kvalitetsutveckling inom den kommunala vården och
              omsorgen om äldre genom kompetensutveckling för personalen är
              rubriken på det betänkande som socialutskottet ska debattera i
              dag. I det behandlas den proposition som regeringen har lagt fram
              och sju motionsyrkanden som har väckts med anledning av propositionen.
            </seg>
            <seg n="a0fb6d4c">
              Regeringen föreslår i propositionen ett nytt stöd till kommunerna
              för kompetensutveckling för personal inom vård och äldreomsorg.
              Stödet ska utgå under åren 20052007 genom att berörda kommuners
              skattekonton ska krediteras. Stödet beräknas uppgå till 450 miljoner
              kronor år 2005 och 300 miljoner per år 2006 och 2007. Förslaget
              aviserades under hösten 2004 i budgetpropositionen för 2005.
            </seg>
            <seg n="96332489">
              De kommuner som vill få del av stödet ska lämna in en ansökan
              där de talar om vilka kompetensutvecklingsinsatser de vill göra
              för sin personal. Ansökningarna ska prövas av en särskilt tillsatt
              kommitté som också ska utvärdera och följa upp hur stödet används.
            </seg>
          </u>
          <note n="e06e9ddf">
            Finansutskottet har avgett ett yttrande, och socialutskottet
            föreslår att riksdagen antar regeringens lagförslag med den ändringen
            att lagen bör träda i kraft den 1 juli 2005 i stället för den
            1 juni. Till betänkandet finns fyra reservationer och ett särskilt
            yttrande fogat.
          </note>
          <note type="speaker" n="3c18f101">
            Anf. 206 CRISTINA HUSMARK PEHRSSON (m):
          </note>
          <u who="christina_husmark_pehrsson_ec3910" xml:id="i-d84d08abf62e02d5-0" n="c8abb04e">
            <seg n="2ff77ec8">
              Herr talman! Kvaliteten på vården för äldre blir allt sämre,
              säger Socialstyrelsen. Med ord som alarmerande, oroande och anmärkningsvärd
              beskriver Socialstyrelsen i en ny rapport sjukvården i särskilda
              boenden i 49 kommuner i södra Sverige.
            </seg>
            <seg n="28fd0fee">
              Socialstyrelsen tvingas ryta till ordentligt, och det är inte
              första gången. För min del menar jag att oavsett vem som driver
              en sådan oacceptabel omvårdnad ska ledningen uppmanas att avgå
              med omedelbar verkan.
            </seg>
            <seg n="1730ea45">
              Herr talman! Kommunerna ska anställa inte bara en Mas en medicinskt
              ansvarig sjuksköterska utan också en Mal en medicinskt ansvarig
              läkare.
            </seg>
            <seg n="7a9e1f80">
              Det borde också gälla de sjuksköterskor med utbildning före 1995
              som i dag inte har utökad förskrivningsrätt för läkemedel. Den
              vetskapen bör regeringen plocka fram ur sin byrålåda igen och
              göra någonting åt. De sköterskorna och den kunskapen behövs inom
              äldreboendena.
            </seg>
            <seg n="5cbba8b4">
              Kvaliteten brister. Det har statsrådet Ylva Johansson insett,
              och det gläder vi oss åt. Det är bra och välkommet. Men tyvärr
              är propositionen bara en droppe i havet. Det inser man inte minst
              när man har läst och tagit del av Socialstyrelsens rapport.
            </seg>
            <seg n="66f3d3fd">
              Utöver de kraftord som jag inledde med och som står i rapporten
              står det i Socialstyrelsens rapport: Trots debatten om äldrevården
              och fokus på äldrefrågorna har kvaliteten på vården av de mest
              sjuka sjunkit. Så säger alltså Socialstyrelsen.
            </seg>
            <seg n="e11e17f1">
              Nu är statsrådet Ylva Johansson inte här i dag. Hon brukar vara
              mycket flitig här, så jag ska inte säga någonting om det. Men
              jag inser och hoppas att vi får många fler möjligheter att debattera
              de här frågorna framöver.
            </seg>
            <seg n="faee5165">
              Herr talman! Det finns många outbildade i vården. Propositionen
              kan bidra till att lösa en del av de problemen. Men det finns
              också ett ledarproblem i vården. Det gäller att vården och vårdgivarna
              måste bli auktoriserade och godkända. Det gäller alla vårdgivare,
              såväl kommunala som alternativa.
            </seg>
            <seg n="8792be53">
              Vi behöver en bättre övervakning av kvaliteten i vården, och
              vi kan notera inte minst efter socialutskottets resa till Dalarna
              nyligen att domstolstrots och icke verkställda beslut ökar. Det
              är ett hot mot äldres trygghet. Dessutom finns inte heller någonting
              av mångfalden med i diskussionen när det gäller kvalitetsförstärkning
              i propositionen. Vi har väl lärt oss av erfarenhet att monopol
              inte precis är det som driver på metod- och kvalitetsutvecklingen
              i vården. Vi behöver en konkurrens och en spänning mellan olika
              vårdgivare.
            </seg>
            <seg n="73d07467">
              Herr talman! 70 % av all omsorg bedrivs av anhöriga i dag. De
              finns inte i propositionen. I en fråga till statsrådet Ylva Johansson
              för ett par månader sedan undrade jag hur alla de här 70 procenten
              anhörigvårdare kommer in i den kvalitetssatsning som görs här.
              Jag fick svaret att de kommer in indirekt.
            </seg>
            <seg n="6c7be70e">
              De finns alltså inte med. Det är klart att de kan finnas med,
              men det är alltså upp till kommunerna i dag om de vill ta med
              dem i ansökningarna som ska in till kompetenskontokansliet. Och
              sedan är det kompetenskontokansliet som ska avgöra vilka projekt
              som man ska satsa på. Så det är inte säkert att anhöriga kommer
              in ens indirekt.
            </seg>
            <seg n="c4cbfb36">
              Anledningen till att vi yrkar avslag på den här propositionen
              har att göra med den skattereduktion som ska betala denna utbildning.
            </seg>
            <seg n="898e3865">
              De borgerliga partierna i finansutskottet skriver i sin avvikande
              mening att man välkomnar regeringens förslag till satsning på
              kompetensutveckling av personal inom vård och omsorg. Och vi instämmer
              till fullo i det. Det är inte detta i propositionen som vi yrkar
              avslag på utan enbart hur man ska finansiera det.
            </seg>
            <seg n="9cd2d737">
              Vi instämmer i kritiken av att den budgettekniska lösningen är
              oacceptabel. Det handlar här om en form av kreditering som används
              för att möjliggöra nya offentliga utgifter utan att det behöver
              synas i budgeten. Den budgetordning som infördes 1997 och som
              syftade till att få en bättre kontroll över statens utgifter är
              man nu inne och tafsar på. Familjen och enskilda vet att man måste
              hålla sig inom givna ekonomiska ramar. Det borde också en regering
              veta.
            </seg>
            <seg n="ae18e6f4">
              Utskottsmajoriteten, bestående av Socialdemokraterna, Vänsterpartiet
              och Miljöpartiet, skriver i sitt yttrande i finansutskottet här
              vrider man sig märkbart följande:
            </seg>
            <seg n="6699fe75">
              Avslutningsvis vill utskottet emellertid påpeka att den valda
              formen för stödet utgör ett undantag från budgetlagens huvudprincip
              om bruttoredovisning.
            </seg>
            <seg n="d7e2ba41">
              Utskottsmajoriteten skriver vidare:
            </seg>
            <seg n="a73663be">
              Avsteg från bruttoredovisningsprincipen bör göras restriktivt,
              och utskottet anser att det vore önskvärt att regeringen framgent
              motiverar sådana undantag på ett tydligare sätt än i den nu aktuella
              propositionen.
            </seg>
            <seg n="03b366ac">
              Detta borde mana till eftertanke, bästa majoritet i denna kammare.
            </seg>
            <seg n="8e11352a">
              Från Moderaternas sida yrkar jag bifall till reservation 1 där
              vi yrkar avslag på just finansieringen. I övrigt stöder vi alltså
              satsningen på kompetens av personal inom vård och omsorg.
            </seg>
            <seg n="1f8510dd">
              Jag står självklart bakom övriga reservationer, men jag yrkar
              alltså bifall endast till reservation 1.
            </seg>
          </u>
          <note type="speaker" n="d9027654">
            Anf. 207 Andre vice talman KERSTIN HEINEMANN (fp):
          </note>
          <u who="kerstin_heinemann_286f2e" xml:id="i-e18caeb64f2c592f-0" n="a871e1f7">
            <seg n="894e08c4">
              Herr talman! Folkpartiet välkomnar också satsningen på kvalitetsutveckling
              inom den kommunala vården och omsorgen om äldre genom denna kompetensutveckling
              av personalen.
            </seg>
            <seg n="e5cf25d4">
              Jag måste tyvärr konstatera att det i dag finns brister inom
              äldreomsorgen som till viss del beror på bristande kompetens hos
              personalen. Inte minst gäller detta bemötandefrågor. När vi i
              socialutskottet var på studiebesök i Dalarna fick vi mycket klart
              berättat för oss att man vid vårdplanering och annat inte klarade
              av att på rätt sätt tala med och bemöta äldre. Det finns naturligtvis
              fler områden där man behöver kompetensutveckling för att vården
              ska bli så bra som jag tror att alla vi här i riksdagen önskar.
            </seg>
            <seg n="e5298def">
              Detta betänkande handlar om ett förslag som syftar till att i
              lag reglera utbetalningen av stöd till kommunerna för kvalitetsutveckling
              inom vården och omsorgen om äldre genom kompetensutveckling av
              personalen. I propositionen föreslås att stödet ska tillföras
              kommunerna genom kreditering på respektive kommuns skattekonto,
              och det är det som vi vänder oss mot. Vi vänder oss alltså inte
              mot kvalitetsutvecklingen inom den kommunala vården och omsorgen
              om äldre och kompetensutvecklingen av personalen.
            </seg>
            <seg n="7eb288cf">
              Förslaget är ytterligare ett exempel på hur regeringen tar ett
              ytterligare steg i den process som har pågått under en lång tid
              och som innebär en underminering av det nuvarande budgetsystemet.
              I finansutskottets yttrande säger man att den valda formen för
              stödet utgör ett undantag från budgetlagens huvudprincip om bruttoredovisning.
              Finansutskottet anser att principen om bruttoredovisning är ett
              viktigt inslag i budgetlagen och i den reviderade budgetprocess
              som sedan slutet av 1990-talet har bidragit till att upprätthålla
              sunda offentliga finanser.
            </seg>
            <seg n="461d6118">
              Jag ska inte läsa upp det avsnitt i finansutskottets yttrande
              som Cristina Husmark Pehrsson läste upp. Men det kanske skulle
              vara bra att höra det två gånger. Jag konstaterar precis som Cristina
              Husmark Pehrsson att det är märkligt att finansutskottets majoritet
              efter denna salva kan ställa sig bakom propositionen.
            </seg>
            <seg n="6bd65f56">
              Regeringen har tyvärr satt i system att göra om stöd, bidrag
              med mera som borde redovisas som utgifter till nedsättningsposter
              på statens inkomstsida. Därigenom kan regeringen fortsätta en
              politik som annars hade måst inrymmas inom utgiftstaket. Det är
              regeringens svårigheter att prioritera som lett till det numera
              systematiska sättet att så att säga krypa under utgiftstaket.
            </seg>
            <seg n="4b75bee0">
              Folkpartiet har i motion 2004/05So357 Förändring för äldre makt
              och trygghet , lagt fram förslag om förbättringar inom äldrevården.
              Och det är inte den första motionen som vi har skrivit när det
              gäller förbättringar inom äldrevården. Vi reserverade 1 miljard
              kronor för 2005 för detta ändamål. Väl att märka: Dessa utgifter
              redovisas av Folkpartiet helt korrekt som utgifter och finansierade
              under utgiftstaket genom prioriteringar.
            </seg>
            <seg n="9861d60f">
              Med anledning av det som jag nu har sagt har jag anfört att vi
              anser att vi behöver bifalla reservation 1 som innebär ett avslag
              på propositionen.
            </seg>
            <seg n="041f239f">
              I betänkandet finns också en reservation som vi stöder och som
              handlar om anhörigvårdare. Dessa viktiga personer inom äldreomsorgen
              berörs inte av regeringens kompetensutvecklingsprogram. Anhörigvårdare
              är de som ser till att äldrevården fungerar när den offentliga
              vården brister. Utan dem skulle äldrevården kollapsa.
            </seg>
            <seg n="cfd40658">
              Allt färre äldre får hemtjänst, och särskilda boenden avvecklas
              i rask takt. Det är de anhöriga som får ta konsekvenserna av dessa
              nedskärningar i den offentliga vården. Därför är det extra beklagligt
              att dessa inte får det stöd som de behöver när det gäller kompetensutveckling.
            </seg>
            <seg n="ded5d48c">
              Folkpartiet har under en rad år här i riksdagen motionerat om
              stödet till anhörigvårdarna och avsatt pengar för det. Det är
              beklagligt att regeringen inte har gjort motsvarande. Vi föreslår
              tillsammans med de övriga borgerliga partierna i reservation 4
              att regeringen ges i uppdrag att utforma ett riktat årligt stöd
              för att stärka anhörigvårdarnas situation. Men jag yrkar inte
              bifall till den reservationen utan bara till reservation 1.
            </seg>
          </u>
          <note type="speaker" n="34419415">
            Anf. 208 CHATRINE PÅLSSON (kd):
          </note>
          <u who="chatrine_palsson_7a74c7" xml:id="i-6206229bd02ba5c4-0" n="99d67d1d">
            <seg n="adf74745">
              Herr talman! Jag har haft förmånen att ha ett samspråk med parlamentariker
              från Litauen, och jag vill passa på att tacka talmannen för hans
              välvilliga inställning till att vi ska få nya influenser från
              andra länder. Då kanske vi också ser oss själva med andra ögon.
            </seg>
            <seg n="038edf66">
              Vi har en något annorlunda situation. Det är väl bara att konstatera.
              Men tillsammans kan vi ge varandra värdefull input för att öka
              kvaliteten och tillgängligheten för våra medmänniskor.
            </seg>
            <seg n="1b2b828a">
              Samtidigt kan jag konstatera att det har gått 13 14 år sedan
              den så kallade Ädelreformen. Vi hade hoppats att vi hade hunnit
              längre än vad vi har gjort. Men Socialstyrelsen har i varje fall
              under de senaste åtta åren konstaterat samma sak, det vill säga
              att den medicinska kvaliteten inom äldreomsorgen inte är tillräcklig.
              För de mest sjuka har kvaliteten till och med sjunkit. Det tycker
              jag är beklämmande.
            </seg>
            <seg n="f65323f1">
              Jag ska säga att jag blev uppriktigt glad när Ylva Johansson
              i sitt nya ämbete snabbt och konkret föreslog 1 miljard kronor
              för en kompetensutveckling av personalen inom äldreomsorgen. Det
              är ganska mycket pengar. Samtidigt fanns det inbyggda problem.
              Jag och mitt parti kritiserade att man inte kunde ha lite mer
              flexibilitet. Inom en viss personalgrupp kanske man till och med
              kunde acceptera en grundutbildning inom detta område. Men det
              gick inte. Jag vill ändå ge en ros för ett snabbt agerande, och
              det kommer ändå förslag.
            </seg>
            <seg n="bbb90836">
              Sedan delar jag de övriga borgerliga partiernas uppfattning som
              framförs i reservation 1 när det gäller hur man har hanterat det
              och också naturligtvis finansutskottets åsikter.
            </seg>
            <seg n="ae7dd47f">
              Jag vill också lyfta fram frågan om anhöriga. Jag tror att det
              var Kerstin Heinemann som nämnde att hon inte skulle yrka bifall
              till den reservationen. Men jag vill yrka bifall till reservation
              nr 4, därför att jag vill ge majoriteten möjlighet att yrka bifall
              till den.
            </seg>
            <seg n="cae02d14">
              Jag tycker att vi måste konstatera att om vi inte stöder anhöriga
              kommer stora delar av vården att rämna. 70 % av all vård i hemmet
              sköts av anhöriga, enligt Socialstyrelsens rapport. Det är inte
              enligt Kristdemokraternas, Moderaternas, Centerpartiets eller
              Folkpartiets rapport, utan det är enligt Socialstyrelsens rapport.
            </seg>
            <seg n="cad20f88">
              Vi vet att om många av de insatserna inte fanns skulle inte de
              personer det gällde kunna vårdas hemma som vill vårdas hemma.
              Därför skulle det ha känts naturligt för mig att även anhörigvårdare
              hade inkluderats i den insatsen. Nu är det inte så.
            </seg>
            <seg n="57ca247e">
              Jag vill också lyfta fram äldres situation, som jag har haft
              åtskilliga debatter med Ylva Johansson om i denna kammare 2005.
              Det finns mycket mer att önska. Jag tror att det skulle ha behövts
              ett tankeskifte i fråga om vad som är det viktigaste för dessa
              personer.
            </seg>
            <seg n="c562e7ba">
              I djurskyddsförordningen finns det regler om att nötkreatur ska
              få vistas utomhus. Det finns regler om hur rävar ska ha det. Det
              finns också klara synpunkter på hur häktade personer ska ha det,
              att de får vistas ute.
            </seg>
            <seg n="b1e54677">
              Jag tror ibland att vi behöver ett tankeskifte såtillvida att
              vi vet vad det är som är det viktigaste för äldre personer i dag.
              För dem som har närstående som bevakar intressena och som har
              möjlighet att finnas med, kanske i det särskilda boendet, är det
              självklart att få gå ut när det börjar bli sommar. Men för dem
              som saknar anhöriga, kanske demenssjuka, finns inte den mänskliga
              rättigheten, som jag ser det.
            </seg>
            <seg n="9c0be1fe">
              Därför behöver vi också nya infallsvinklar i fråga om vad som
              är det viktigaste för äldre personer. Jag tror att vi tillsammans
              i kommuner, i landsting och även på nationell nivå behöver samlas
              omkring något slags handlingsplan, något slags värdighetsgaranti,
              där vi garanterar nästan den lägsta nivån det här garanterar vi
              i vår kommun.
            </seg>
            <seg n="d6ea4294">
              Det finns goda exempel som vi kan använda oss av, inte minst
              i Markaryds kommun som råkar ha en kristdemokratisk ordförande
              i kommunstyrelsen. Där har man ordnat med en värdighetsgaranti,
              som man följer upp, som man har genomfört och som har fått ett
              mycket gott renommé.
            </seg>
            <seg n="30c0bdc7">
              Jag tror att vi tillsammans kan hjälpas åt att arbeta vidare
              för en bättre äldrevård till alla.
            </seg>
            <seg n="93f6bf72">
              Med det, herr talman, vill jag återigen yrka bifall till reservation
              4.
            </seg>
          </u>
          <note type="speaker" n="091340e2">
            Anf. 209 KENNETH JOHANSSON (c):
          </note>
          <u who="kenneth_johansson_582684" xml:id="i-43fa1184949ac138-0" n="172eff05">
            <seg n="c39c3170">
              Herr talman! Behovet av kompetensutveckling inom vården och omsorgen
              om äldre är uttalat stort. Detta bekräftas av alla offentliga
              undersökningar men än viktigare av hur verkligheten ser ut.
            </seg>
            <seg n="9fa42446">
              Centerpartiet har påtalat detta under många år. Vi har gjort
              det för att nyckeln till kvalitet och trygghet i vården och omsorgen
              är att klara personalförsörjningen långsiktigt.
            </seg>
            <seg n="4c7b200f">
              Vi har många gånger föreslagit att det behövs en nationell strategi
              som bör inkludera kraftinsatser på flera områden: ökat antal utbildningsplatser,
              bättre möjligheter till entreprenörskap inom vården och omsorgen,
              utveckling av ledarskapet, medarbetarskap och arbetsmiljö, insatser
              för att rekrytera nya svenskar som har utländsk vårdutbildning
              men på grund av bristfälliga valideringssystem och fortbildningsinsatser
              inte arbetar inom vården och omsorgen, vilket man helst velat
              göra.
            </seg>
            <seg n="de650546">
              Sent omsider togs ett mer samlat grepp genom regeringens uppdrag
              2002 till tio myndigheter som de redovisade 2004 i rapporten Investera
              nu!
            </seg>
            <seg n="f5cb9e36">
              Nu har 1 dryg miljard kronor avsatts under åren 20052007. Utslaget
              över kommuner och landsting blir det kanske inte så mycket pengar,
              men som smörj- eller utvecklingsmedel kan det leda till en fokusering
              på ett oerhört viktigt område och på en nödvändig personalsatsning,
              vilket jag och Centerpartiet ställer oss fullt ut bakom.
            </seg>
            <seg n="3b6123b6">
              Vi har inför socialutskottet fått en redovisning av ansvarig
              kommittés ordförande Kerstin Wigzell och medarbetare. Det är en
              redovisning som ånyo styrker behovet av insatser men, vilket gläder
              mig särskilt, som visar ett engagemang från den lokala och regionala
              nivån. Organisationsutveckling, handledarprogram, dokumentation/IT,
              ledarskapsutveckling, etik- och bemötandefrågor, demensvård och
              kostfrågor är exempel på områden där det nu planeras ett utvecklingsarbete.
            </seg>
            <seg n="2a8e4dce">
              Mitt förtroende för Kerstin Wigzell är stort. Men ska slutresultatet
              bli bra förutsätts dock att insatserna inte stannar vid projekt
              utan att utvecklingsinsatserna leder till permanenta och kontinuerliga
              insatser i kommuner och landsting och att staten långsiktigt tar
              sitt ansvar i till exempel utbildningsdimensionering med mera.
            </seg>
            <seg n="1d32cda5">
              Herr talman! Jag och Centerpartiet välkomnar således satsningen
              på kvalitets- och kompetensutveckling inom vården och omsorgen
              om äldre det är nödvändiga insatser som verkligen behövs.
            </seg>
            <seg n="b420dbb1">
              Det vi vänder oss emot, precis som de tre talarna före mig, är
              den budgettekniska lösningen, som vi redovisar i reservationerna
              nr 1 och nr 2. Där ser vi hur vänsterkartellen tricksar för att
              möjliggöra nya offentliga utgifter utan att de behöver begränsas
              av statens utgiftstak. Utgifter ska redovisas som utgifter och
              inte som olika slags inkomstminskningar.
            </seg>
            <seg n="d9e07961">
              Jag yrkar bifall till reservation nr 1 men står självfallet bakom
              även reservation nr 2, där vi vill se ett annat finansieringsförslag.
            </seg>
            <seg n="3182eacc">
              Avslutningsvis står jag också bakom reservation nr 4, där det
              framhålls hur viktigt det är att förbättra förutsättningarna för
              anhörigvårdare att verka.
            </seg>
          </u>
          <note type="speaker" n="42c2d07e">
            Anf. 210 LARS U GRANBERG (s):
          </note>
          <u who="lars_u_granberg_c84d36" xml:id="i-f456df22630dfc66-0" n="c9133667">
            <seg n="3f4a5e64">
              Herr talman! En av välfärdspolitikens viktigaste frågor är att
              långsiktigt säkerställa god kvalitet i vården och omsorgen om
              äldre. Äldreomsorgen är ett av de stora och viktiga områdena i
              ett välfärdssamhälle. Alla våra äldre med behov av vård och omsorg
              ska mötas av en väl fungerande organisation. För att en organisation
              ska kunna fungera väl och utvecklas, ge rätt vård och omsorg,
              krävs att medarbetarna kontinuerligt har möjlighet att bredda
              och fördjupa sina kunskaper.
            </seg>
            <seg n="17607fea">
              Över hela landet bedrivs redan i dag ett framgångsrikt strategiskt
              utvecklingsarbete kring kompetens och kvalitetshöjande insatser
              inom äldreområdet. Samtidigt vet vi att kraven på verksamheten
              hela tiden ökar, bland annat på grund av den åldrande befolkningen
              men också för att vård- och omsorgsbehoven blir mer komplexa.
              Dagens äldre lever längre, och det är till större delen år med
              hög livskvalitet. Den medicinska och tekniska utvecklingen gör
              att fler sjukdomstillstånd kan botas, behandlas eller lindras
              på ett framgångsrikt sätt långt upp i åldrarna. Behovet av hjälp
              kommer alltså längre upp i åren än förr. De äldre i dagens äldreomsorg
              kan ha flera olika sjukdomar samtidigt. De kan stå på ganska så
              många olika mediciner, vilket tydligt belyser komplexiteten i
              dagens moderna äldreomsorg.
            </seg>
            <seg n="1f787b78">
              På många håll finns det därför ett behov av att intensifiera
              arbetet med kvalitets- och kompetensutveckling. Dagens ärende
              om kvalitetsutveckling inom den kommunala vården och omsorgen
              är en start på en flerårig nationell satsning för att stödja kommunernas
              långsiktiga kvalitets- och kompetensutvecklingsarbete inom vård
              och omsorg om våra äldre. Under åren 20052007 planeras sammanlagt
              över 1 miljard kronor, mer exakt 1 050 miljoner kronor, att avsättas
              till den satsningen.
            </seg>
            <seg n="b3ed12da">
              Utgångspunkten är att genom idéer, råd och stöd inspirera och
              uppmuntra till utökat kvalitetsarbete genom kompetensutveckling
              av personalen inom vården och omsorgen om våra äldre. I fokus
              står kompetensutveckling för personalen, men satsningen kommer
              även att omfatta andra kvalitetshöjande insatser.
            </seg>
            <seg n="e86392df">
              Herr talman! Jag tror att det är viktigt att det för en gångs
              skull sker en riktad satsning på äldreomsorgen och dess personal.
              Det är en nyckelgrupp i dagens samhälle men också i framtiden.
              Vi vet att behoven varierar mellan kommunerna i landet beroende
              på bland annat storlek, ekonomiska förutsättningar samt demografiska
              och sociala befolkningsstrukturer. Därför kommer insatserna också
              att skifta mycket beroende på de lokala behoven, allt från läkemedelskunskap
              till fortbildning om hur man vårdar demenssjuka eller arbetsorganisatoriska
              förändringar.
            </seg>
            <seg n="eadc0172">
              De kommuner som vill delta i satsningen Kompetensstegen kommer
              att kunna söka bidrag hos en nyinrättad statlig kommitté med uppgift
              att i dialog med kommunerna utveckla kvalitets- och kompetensutvecklingsinsatser
              inom vården och omsorgen om våra äldre. Kommittén ska fungera
              som ett forum för dialog och samverkan mellan berörda aktörer
              i frågor som rör kvalitet och kompetensutveckling inom området.
            </seg>
            <seg n="dd7807e1">
              I stort alla kommuner har kommit in med intresseanmälningar till
              Kompetensstegen. Kommittén ska nu träffa alla kommunerna. Den
              1 september ska de formella ansökningarna vara inne. Av ansökan
              ska framgå om kommunen har haft samråd med brukare, till exempel
              pensionärsorganisationerna och anhörigorganisationerna.
            </seg>
            <seg n="43693234">
              Det anges tydligt att satsningarna i första hand ska riktas till
              de anställda som arbetar med och nära de äldre, det vill säga
              vårdbiträden, undersköterskor, arbetsledare eller verksamhetsledare.
              Det anges också att satsningen riktas mot alla, oavsett driftsform.
              Detta är som svar på Folkpartiets och Moderaternas motion som
              är lite tveksam om olika driftsformer berörs.
            </seg>
            <seg n="adf9e659">
              När det sedan gäller den borgerliga kritiken i övrigt mot förslaget
              handlar det i stort om formalia och att skattekrediteringen skulle
              vara ett sätt att kringgå budgeten. Jag konstaterar bara att förslaget
              om kompetensutvecklingsmedel till äldreomsorgen överensstämmer
              helt med vad som presenterades i förra höstens budgetproposition.
              Där framgår tydligt att den samlade statsfinansiella belastningen
              av förslaget uppgick till 1 050 miljoner under tre år, och detta
              beaktades också i budgetpropositionen. Förslaget som sådant får
              alltså inte några statsfinansiella konsekvenser i förhållande
              till vad som tidigare har beräknats.
            </seg>
            <seg n="ac1757eb">
              Herr talman! Satsningen på äldreomsorgen och dess personal är
              från Socialdemokraternas sida ett led i en medveten strävan och
              prioritering av våra äldre i samhället. De generella anslagen
              till kommunerna och landstingen ökade kraftigt i 2005 års statsbudget
              för att upprätthålla och stärka bland annat vård och omsorg.
            </seg>
            <seg n="3b91343d">
              Från den 1 november 2005 genomförs en nationell vårdgaranti över
              landet. Tidigare har maxtaxan inom äldre- och handikappomsorgen
              införts liksom ett högkostnadsskydd för äldre inom tandvården.
              Den statliga tillsynen av äldreomsorgen har förstärkts ordentligt
              de senaste åren.
            </seg>
            <seg n="f25c7eee">
              En snabbutredning pågår om avgifter för mat inom äldreomsorgen
              som ska vara klar före årets slut. Ett initiativ har tagits från
              regeringen genom ett uppdrag till Socialstyrelsen att säkerställa
              matkvaliteten på landets äldreboenden. Det pågår alltså ett brett
              arbete på många områden för att förbättra situationen för våra
              äldre. Vi socialdemokrater kommer att prioritera äldreomsorgen.
              Dagens satsning på Kompetensstegen är ett led i detta arbete.
            </seg>
          </u>
          <note n="b76d152a">
            Herr talman! Med det yrkar jag bifall till förslaget i betänkandet
            och avslag på reservationerna.
          </note>
          <note type="speaker" n="58369237">
            Anf. 211 ELINA LINNA (v):
          </note>
          <u who="elina_linna_14975d" xml:id="i-d9aa848ca1ecc3f7-0" n="27f3a573">
            <seg n="5030f799">
              Herr talman! Vänsterpartiet välkomnar regeringens initiativ att
              satsa 1 050 miljoner kronor under tre år för att stödja kompetensutvecklingen
              inom vården och omsorgen om äldre.
            </seg>
            <seg n="04bbe6d2">
              Jag tror att det var i början av 80-talet som Pockettidningen
              R kom med en bok som hette Kommunens lilla piga som tydligt beskrev
              det tunga, ansvarsfulla och dåligt betalda arbete som kvinnor
              inom äldreomsorgen utför. Till mina borgerliga kamrater här i
              kammaren vill jag direkt säga att det likaväl hade kunnat heta
              Äldreomsorgens lilla piga. Om äldreomsorgen bedrivs inom kommunal
              eller privat regi har inte betydelse i detta sammanhang. Arbetsuppgifterna
              är lika.
            </seg>
            <seg n="1475de29">
              I boken beskrevs det synsätt som funnits och fortfarande finns
              gentemot personer som arbetar inom äldreomsorgen. Arbetet är krävande
              och ansvarsfullt men som personal ska du klara av uppgifterna,
              ofta utan att ha någon att rådfråga och fastän du kanske inte
              ens har adekvat utbildning. Arbetspassen är långa. Så kallade
              delade turer är åter en verklighet börja tidigt på morgonen, några
              timmars ledighet mitt på dagen och åter till arbetet på kvällen.
              Lönen är som bekant inte hög.
            </seg>
            <seg n="a1d88f35">
              Jag har haft förmånen att i mitt civila yrke utbilda hundratals
              undersköterskor som arbetar inom äldreomsorgen. För några år sedan
              satsade staten extra pengar i det så kallade Kunskapslyftet. De
              pengarna användes i stor utsträckning för att ge adekvat utbildning
              till personalen inom äldreomsorgen.
            </seg>
            <seg n="30c4a48c">
              För mig är regeringens, Vänsterpartiets och Miljöpartiets satsning
              nu det andra steget på väg att få bättre villkor för personalen
              inom äldreomsorgen. Men vi måste få kommunerna med, och det handlar
              fortfarande mycket om synen på personalen, om synen på kvinnodominerade
              yrken. Faktum är att normen inom mansdominerade yrken är heltid.
              Delade turer finns inte, och lönenivån är en annan.
            </seg>
            <seg n="6f125e19">
              Själv har jag som kommunalpolitiker sett stora skillnader mellan
              arbetsplatserna. Jag kan exemplifiera detta med tillgången till
              mobiltelefoner och transportmedel i två olika grupper, personer
              som ingår i en arbetsgrupp som reparerar och sköter om gator och
              parker i kommunen och personer som ingår i en hemtjänstgrupp som
              sköter om och vårdar äldre i deras hem. De som arbetar med att
              hålla gator och parker välskötta har heltider, är utrustade med
              var sin mobiltelefon och förflyttar sig med bil mellan arbetsplatserna.
            </seg>
            <seg n="13f23c38">
              De som arbetar med att hålla de äldre välskötta är utrustade
              med en mobiltelefon per grupp, de cyklar mellan arbetsplatserna
              och har deltider. Jag kan lägga till att det händer att man använder
              sin egen cykel och självklart använder alla sina egna mobiltelefoner
              för att vid behov kunna kontakta den person som har arbetsmobilen.
            </seg>
            <seg n="e32c709f">
              Jag hoppas att den satsning som nu görs också kommer att bidra
              till att den grundläggande synen på personalen inom äldreomsorgen
              ändras. Det är dags att börja se personalgruppen som en professionell
              samhällsviktig yrkesgrupp!
            </seg>
            <seg n="b38b4559">
              Herr talman! I betänkandet kan vi läsa flera exempel på kommunernas
              kvalitets- och kompetensutvecklingsarbete. Jag hade gärna sett
              två exempel till på listan, nämligen handledning och speciell
              satsning på tvåspråkig personal. Yrket är ansvarsfullt, och fler
              och fler äldre vårdas hemma så personalen inom hemtjänsten hanterar
              ofta mycket svåra situationer.
            </seg>
            <seg n="ec956dc8">
              Det finns inte någon tradition av vare sig personlig handledning
              eller grupphandledning inom äldreomsorgen. Men behovet är stort
              och för att kunna behålla personalen och för att kunna rekrytera
              nya måste förutsättningarna inom yrket förbättras. Jag anser att
              handledning avsevärt skulle underlätta för personalen att hantera
              sitt arbete.
            </seg>
            <seg n="96d094b7">
              Inom äldreomsorgen behövs det fler som har ett annat modersmål
              än svenska. Den grupp som talar mitt modersmål, sverigefinnarna,
              är till antalet den största, men det behövs fler som talar andra
              språk också. Fortbildning och studiedagar på det egna modersmålet
              skulle kunna anordnas. Man kanske skulle kunna använda Internet
              för att få fler med samma modersmål att delta. Möjligheterna finns
              nu om bara viljan finns.
            </seg>
            <seg n="4f8a3abb">
              Herr talman! De borgerliga partierna avslår propositionen på
              grund av krediteringen på kommunernas skattekonton. Beslutet om
              pengarna finns redan i budgeten för 2005 som regeringen, Vänsterpartiet
              och Miljöpartiet är överens om. Vi anser att kommunernas ekonomiska
              situation kräver denna åtgärd. Vänsterpartiet anser också att
              vi långsiktigt måste öka den offentliga sektorns andel av budgeten.
              Men till den diskussionen får vi återkomma i ett annat sammanhang.
            </seg>
            <seg n="cb68351b">
              Jag vill avsluta med att yrka bifall till förslaget i betänkandet.
            </seg>
          </u>
          <note type="speaker" n="dd1b414a">
            Anf. 212 JAN LINDHOLM (mp):
          </note>
          <u who="jan_lindholm_47d961" xml:id="i-cd453f02db62909c-0" n="53391565" next="i-45a68d61cfc9f325-0">
            <seg n="deef38ca">
              Herr talman! Vården och omsorgen om de äldre ställer nya och
              större krav, inte bara på grund av att den andel av befolkningen
              som är äldre och därmed i behov av vård och omsorg har ökat, och
              kommer att fortsätta att öka, utan även på grund av att nya metoder
              och nya läkemedel gör det möjligt att i dag flytta hem vård som
              tidigare var bunden till sjukhus och institutioner.
            </seg>
            <seg n="ce004c28">
              Nu är det ju inte enbart de nya medicinska möjligheterna som
              gör att vården i större utsträckning har flyttat in i hemmen,
              utan det är även en klart uttalad vilja att få stanna hemma så
              länge som möjligt som ligger bakom den utvecklingen. Om sedan
              viljan att bo hemma alltid är en genuin vilja hos den enskilde
              kan man naturligtvis ibland fundera över. Jag tror att det kan
              vara så att kommunerna anser sig kunna producera vården till en
              lägre kostnad i hemmen än på institutioner, och det kan naturligtvis
              påverka de äldres vilja. Många gamla vill ju inte gärna belasta
              det allmänna mer än nödvändigt. Självklart handlar det för den
              enskilde om en balansgång mellan den ensamhet som kan uppstå när
              man inte längre tar sig ut på egen hand från det egna boendet
              och den trygghet som det egna hemmet ändå innebär.
            </seg>
            <seg n="adaf1065">
              Som jag har påpekat i mitt särskilda yttrande till betänkandet
              har exempelvis nysvenskarna från efterkrigstidens arbetskraftsinvandring,
              de som på 1950- och 1960-talet satte fart på Sverige, nu blivit
              en ganska stor grupp bland de äldre. De senaste årtiondenas mer
              globala migration har lett till att vårdtagarna bland de äldre
              i vårt land numera representerar i det närmaste alla jordens olika
              kulturer och språkgrupper. Även detta faktum ställer nya krav
              på den kommunala vården och omsorgen om de äldre.
            </seg>
            <seg n="67ba1051">
              Att den kommunala vården och omsorgen fortfarande i så stor utsträckning
              är bemannad av kvinnor måste vi män betrakta som ett misslyckande
              i jämställdhetsarbetet. Det är allas ansvar att ta hand om våra
              äldre.
            </seg>
            <seg n="8fc7eb1b">
              I det här sammanhanget vill jag passa på att inflika att vi har
              ett stort attitydproblem i Sverige. Vi har ett problem i vårt
              samhälle som består i att vi har fått för oss att vi kan köpa
              oss fria från ansvaret för barn och gamla och lasta över det på
              samhället vad nu det är i det här sammanhanget genom skattesystemet.
              Den mentaliteten måste vi bryta, och männen måste bli fler inom
              omsorgen.
            </seg>
            <seg n="8d7b4ca3">
              Detta, herr talman, var mitt sätt att kort försöka sammanfatta
              bakgrunden till att Miljöpartiet i samarbete med Socialdemokraterna
              och Vänsterpartiet har arbetat fram förslaget till finansiering
              av Kompetensstegen, som det statliga stödet till kompetensutvecklingen
              för personal inom den kommunala vården och omsorgen har kommit
              att kallas.
            </seg>
          </u>
          <note n="a0d57be5">
            Herr talman! Jag yrkar bifall till utskottets förslag och avslag
            på motionerna.
          </note>
          <u who="jan_lindholm_47d961" xml:id="i-45a68d61cfc9f325-0" n="53391565" prev="i-cd453f02db62909c-0">
            <seg n="3e936731">
              Vi är alltså inte oroliga för att de entreprenörer som på kommunernas
              uppdrag många gånger gör ett mycket förtjänstfullt arbete på något
              sätt skulle kunna hamna i en sämre ställning när det gäller möjligheterna
              att få del av medlen till kompetensutveckling än de som arbetar
              inom en kommunal förvaltning eller i ett kommunalt bolag.
            </seg>
            <seg n="7664a0a2">
              Vi har av Kompetensstegens kansli försäkrat oss om att man är
              mycket medveten om den frågan. Driftsformen har, som har påpekats
              tidigare, inte någon betydelse. Det är klart och tydligt att satsningen
              omfattar alla som arbetar med offentligt finansierad vård och
              omsorg.
            </seg>
            <seg n="2c7b8bac">
              Vi har inte motsatt oss att regeringen får meddela föreskrifter
              och kriterier för stödets utformning. Vi tycker att det är självklart
              att regeringen ska ta det ansvaret och naturligtvis också kunna
              ställas till ansvar för hur man sköter det.
            </seg>
            <seg n="b42d0112">
              Vi hade gärna sett en något fylligare text på det området i propositionen.
              Det är det sistnämnda som är anledningen till att jag har bifogat
              det särskilda yttrandet till betänkandet där jag påpekar de möjligheter
              som den riktade utbildningssatsningen innebär. Den kan man rikta
              särskilt till personer med olika kulturell bakgrund, eller över
              huvud taget till människor med annan etnisk bakgrund än svensk.
              Man måste ta vara på den kunskap som de har, och den måste få
              ett stort genomslag i kompetenshöjningen. När en växande grupp
              av vårdtagarna kommer från världens alla hörn blir det allt viktigare
              att även de som arbetar inom vård och omsorg har kompetens om
              olika kulturer så att bemötandet kan ske med respekt för alla
              de olika behov och önskemål som finns.
            </seg>
            <seg n="9470b5a3">
              Om man medvetet utnyttjar det faktum att olika kulturer till
              exempel har olika högtidstraditioner kan det inte bara berika
              verksamheten, utan faktiskt rent krasst underlätta personalplaneringen
              om man ser det som en resurs och inte som ett problem.
            </seg>
            <seg n="d370c49b">
              Med mitt särskilda yttrande vill jag påminna regeringen om vikten
              av att projekt som på olika sätt syftar till att få in fler män
              på området måste prioriteras. Rätt hanterad kan en sådan här satsning
              få stort genomslag när det gäller ökad jämställdhet mellan könen.
            </seg>
            <seg n="f6c99286">
              Att den tekniska formen för stödet till kommunerna reduktion
              av skattekontona skulle vara en så kontroversiell fråga som oppositionen
              har velat göra den till har jag svårt att förstå. Självklart vore
              alla glada om det gick att både äta kakan och ha den kvar. Vi
              vet ju alla att man inte kan göra så.
            </seg>
            <seg n="b0937c9d">
              Om man vill genomföra den här satsningen inom ramen för budgettaket
              och med den budget vi har till vårt förfogande är det här, som
              vi ser det, ett framkomligt sätt att utnyttja det utrymme som
              skapades år 2000 i den skatteväxling som gjordes då där bland
              annat kompetenskontona ingick som inte har lösts ut. Vi ser det
              här som en del av slutregleringen av 2002 års gröna skatteväxling.
            </seg>
            <seg n="7854e6e9">
              Vi menar att denna reform också kan vara en viktig del i det
              arbete vi bedriver med att försöka vända de höga sjukskrivningstalen.
              Det är också viktigt för kommunernas ekonomi. Vi kan alltså inte
              acceptera den fråga som borgerligheten rycker upp.
            </seg>
            <seg n="0d8adc99">
              Vi förstår i och för sig kritiken. Vi tycker naturligtvis också
              att man ska försöka hålla de budgettak man har lagt fast, och
              vi ser att det finns en otydlighet i det här. Vi tycker dock att
              man måste ställa det mot resultatet, och därför tycker vi att
              detta är någonting som man inte ska sätta några käppar i hjulen
              för.
            </seg>
            <seg n="5d90dc26">
              Med det, herr talman, vill jag än en gång yrka bifall till utskottets
              förslag och bara meddela att jag fortfarande anser att Banverket
              snarast möjligt ska bygga dubbelspår mellan Falun och Borlänge.
            </seg>
            <seg n="b857fc22">
              Torsten Lindström
            </seg>
            <seg n="59bfbe95">
              Luciano Astudillo
            </seg>
          </u>
          <note n="5229986b">
            Överläggningen var härmed avslutad.
          </note>
          <note n="8294f2ef">
            15 § Bordläggning
          </note>
          <note n="dd5d7e61">
            Anmäldes och bordlades
          </note>
          <note n="62e9a540">
            16 § Anmälan om interpellationer
          </note>
          <note n="89eb0706">
            Anmäldes att följande interpellationer framställts
          </note>
          <note n="3364940a">
            den 25 maj
          </note>
          <note n="50ed098f">
            Jan Lindholm
          </note>
          <note n="37564976">
            Lars Ångström
          </note>
          <note n="16dd8db3">
            Alice Åström
          </note>
          <note n="2febfb2f">
            Kalle Larsson
          </note>
          <note n="3c0a37f5">
            Interpellationerna redovisas i bilaga som fogats till riksdagens
            snabbprotokoll tisdagen den 31 maj.
          </note>
          <note n="c554a82d">
            17 § Anmälan om frågor för skriftliga svar
          </note>
          <note n="b737e7e5">
            Anmäldes att följande frågor för skriftliga svar framställts
          </note>
          <note n="3364940a">
            den 25 maj
          </note>
          <note n="3e97e69c">
            Birgitta Ohlsson
          </note>
          <note n="85d37834">
            Rosita Runegrund
          </note>
          <note n="428b7c3b">
            Tina Acketoft
          </note>
          <note n="3e97e69c">
            Birgitta Ohlsson
          </note>
          <note n="2d75fb96">
            Gunilla Wahlén
          </note>
          <note n="9ad50e9f">
            Maria Öberg
          </note>
          <note n="f89feae8">
            Berit Högman
          </note>
          <note n="69f1cdcb">
            Ewa Thalén Finné
          </note>
          <note n="930a55bc">
            Cecilia Wikström
          </note>
          <note n="a4c54544">
            Peter Danielsson
          </note>
          <note n="03767198">
            Lars Mejern Larsson
          </note>
          <note n="41339715">
            Frågorna redovisas i bilaga som fogats till riksdagens snabbprotokoll
            tisdagen den 31 maj.
          </note>
          <note n="7f560412">
            18 § Anmälan om skriftliga svar på frågor
          </note>
          <note n="7b19b0e4">
            Anmäldes att skriftliga svar på följande frågor inkommit
          </note>
          <note n="3364940a">
            den 25 maj
          </note>
          <note n="5819215f">
            Chatrine Pålsson
          </note>
          <note n="0961d639">
            Lars-Ivar Ericson
          </note>
          <note n="0c41460e">
            Staffan Danielsson
          </note>
          <note n="95b29b38">
            Jörgen Johansson
          </note>
          <note n="e8378830">
            Louise Malmström
          </note>
          <note n="cb06001e">
            Rolf Gunnarsson
          </note>
          <note n="1b9b7ade">
            Nina Lundström
          </note>
          <note n="20044422">
            Harald Nordlund
          </note>
          <note n="0b58b342">
            Elizabeth Nyström
          </note>
          <note n="30f97b06">
            Maud Ekendahl
          </note>
          <note n="20044422">
            Harald Nordlund
          </note>
          <note n="20044422">
            Harald Nordlund
          </note>
          <note n="e14139ad">
            Christer Winbäck
          </note>
          <note n="eb8f731c">
            Henrik von Sydow
          </note>
          <note n="3e97e69c">
            Birgitta Ohlsson
          </note>
          <note n="3e97e69c">
            Birgitta Ohlsson
          </note>
          <note n="f5308930">
            Gudrun Schyman
          </note>
          <note n="f5308930">
            Gudrun Schyman
          </note>
          <note n="01dbba4a">
            Cecilia Widegren
          </note>
          <note n="85b183ce">
            Owe Hellberg
          </note>
          <note n="01dbba4a">
            Cecilia Widegren
          </note>
          <note n="d80bc86e">
            Berit Jóhannesson
          </note>
          <note n="4163240e">
            Lars Gustafsson
          </note>
          <note n="64218edc">
            Kenneth Johansson
          </note>
          <note n="4becfb4f">
            Eva Flyborg
          </note>
          <note n="9f174223">
            Anita Sidén
          </note>
          <note n="7778645e">
            Henrik S Järrel
          </note>
          <note n="20044422">
            Harald Nordlund
          </note>
          <note n="428b7c3b">
            Tina Acketoft
          </note>
          <note n="4461abe4">
            Anna Grönlund Krantz
          </note>
          <note n="b862460c">
            Berndt Sköldestig
          </note>
          <note n="65c89014">
            Christer Nylander
          </note>
          <note n="3ef9c463">
            Gustav Fridolin
          </note>
          <note n="25b91958">
            Inger Lundberg
          </note>
          <note n="f5308930">
            Gudrun Schyman
          </note>
          <note n="b38344ef">
            Kenneth Lantz
          </note>
          <note n="f31920cb">
            Åsa Torstensson
          </note>
          <note n="01dbba4a">
            Cecilia Widegren
          </note>
          <note n="01dbba4a">
            Cecilia Widegren
          </note>
          <note n="c6287234">
            Tobias Krantz
          </note>
          <note n="a4c54544">
            Peter Danielsson
          </note>
          <note n="7062df42">
            Johan Linander
          </note>
          <note n="69f1cdcb">
            Ewa Thalén Finné
          </note>
          <note n="42a2fbaa">
            Svaren redovisas i bilaga som fogats till riksdagens snabbprotokoll
            tisdagen den 31 maj.
          </note>
          <note n="641f2ca1">
            19 § Kammaren åtskildes kl. 20.32.
          </note>
          <note n="eec985a8">
            Förhandlingarna leddes
          </note>
          <note n="754f62e9">
            /Monica Gustafson
          </note>
        </div>
      </body>
    </text>
  </TEI>
</teiCorpus>
