<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2004</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2004</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200405--39</head>
          <docDate when="2004-11-29">2004-11-29</docDate>
        </div>
      </front>
      <body>
        <div>
          <note n="fc42192f">
            ﻿
          </note>
          <note n="a1189230">
            Riksdagens protokoll
          </note>
          <note n="3b14d8e0">
            2004/05:39
          </note>
          <note type="date" n="f72bd213">
            Måndagen den 29 november
          </note>
          <note n="f1c4efd9">
            Kl. 10:00 - 12:15
          </note>
          <note n="60c1dec6">
            1 § Justering av protokoll
          </note>
          <note n="deb6dff0">
            Justerades protokollen för den 22 och 23 november.
          </note>
          <note n="143d8dc7">
            2 § Meddelande om frågestund
          </note>
          <note n="4ca3af25">
            Tredje vice talmannen meddelade att vid frågestunden torsdagen
            den 2 december kl. 14.00 skulle frågor besvaras av statsminister
            Göran Persson.
          </note>
          <note n="da9741df">
            3 § Meddelande om preliminär plan för kammarens sammanträden
          </note>
          <note n="d591783c">
            Tredje vice talmannen meddelade att en preliminär plan för kammarens
            sammanträden under tiden den 17 januari25 februari 2005 delats
            ut till kammarens ledamöter.
          </note>
          <note n="7d3c0ce0">
            4 § Förlängd motionstid
          </note>
          <note n="87c748a2">
            Kammaren biföll talmannens förslag att motionstiden för prop.
            2004/05:45 En ny sexualbrottslagstiftning skulle förlängas med
            två dagar och utgå fredagen den 3 december kl. 16.30.
          </note>
          <note n="c9726f5f">
            5 § Anmälan om fördröjda svar på interpellationer
          </note>
          <note n="016111ea">
            Till riksdagen hade inkommit följande skrivelser:
          </note>
          <note n="c8162964">
            Interpellationerna 2004/05:170, 171 och 168
          </note>
          <note n="d28f235c">
            Interpellation 2004/05:170 av Annelie Enochson (kd) om hushållstjänster
            för äldre, interpellation 2004/05:171 av Per Landgren (kd) om
            fastighetsskatt för äldre samt interpellation 2004/05:168 av Mats
            Odell (kd) om demografisk utmaning för arbetsmarknaden
          </note>
          <note n="7bcca6b1">
            Interpellationerna kommer att besvaras tisdagen den 14 december
            2004.
          </note>
          <note n="8cad2891">
            Skälet till dröjsmålet är att interpellanterna hade förhinder
            föreslaget datum, 29 november.
          </note>
          <note n="79ebb00c">
            Lilian Wiklund
          </note>
          <note n="fe997a90">
            Interpellationerna 2004/05:189 och 199
          </note>
          <note n="be853950">
            Interpellationerna 2004/05:189 av Per Landgren (kd) om skattesystemet
            och interpellation 2004/05:199 av Anna Grönlund Krantz (fp) om
            hushållsnära tjänster
          </note>
          <note n="7bcca6b1">
            Interpellationerna kommer att besvaras tisdagen den 14 december
            2004.
          </note>
          <note n="79ebb00c">
            Lilian Wiklund
          </note>
          <note n="6b291a08">
            6 § Svar på interpellation 2004/05:160 om kulturverksamhet för
            äldre
          </note>
          <note type="speaker" n="fbce2d50">
            Anf. 1 Utbildnings- och kulturminister LEIF PAGROTSKY (s):
          </note>
          <u who="leif_pagrotsky_933584" xml:id="i-b07e52d83da4a9e0-0" n="cdbd7c73">
            <seg n="7269fb68">
              Fru talman! Gunilla Tjernberg har frågat mig dels vilka åtgärder
              jag avser att vidta för att ta till vara kunskapen om kulturens
              betydelse för hälsan, dels för att göra kulturen mer tillgänglig
              för äldre, till exempel inom äldreomsorgen.
            </seg>
            <seg n="2fa0fc06">
              En liknande fråga om kultur och hälsa har nyligen ställts av
              Birgitta Sellén, och jag vill därför börja med att hänvisa till
              det svar jag gav på den frågan i kammaren den 15 november. Jag
              kunde då bland annat hänvisa till det seminarium om kultur som
              friskvård i arbetslivet som hölls i våras och som nu finns dokumenterat
              i en rapport från Kulturdepartementet.
            </seg>
            <seg n="0428b685">
              Jag är helt överens med Gunilla Tjernberg när hon beskriver vilka
              möjligheter kulturen har för att påverka patienters hälsa, för
              att öka personalens trivsel och för att få kommunikationen att
              växa inom en vårdinrättning. Detta samband lyftes också fram under
              det seminarium som Kulturdepartementet höll i våras och som finns
              dokumenterat i en rapport. Såväl privata som offentliga arbetsgivare
              var då inbjudna till att ta del av vad vi i dag vet om vilka effekter
              kulturaktiviteter kan ha på vårt hälsotillstånd. Flera av de deltagande
              forskarna påpekade ändå vikten av att tränga djupare in i frågorna.
              Enligt min uppfattning kan ett brett kulturutbud ha en viktig
              betydelse för äldres hälsa.
            </seg>
            <seg n="13b91924">
              När det gäller äldreomsorgen ligger huvudansvaret på landsting
              och kommuner. Det är där de konkreta insatserna och det kontinuerliga
              utvecklingsarbetet måste göras. Ändå är statens insatser viktiga.
              Regeringen har därför nyligen presenterat en flerårig nationell
              satsning för att stödja kommunernas långsiktiga kvalitets- och
              kompetensutvecklingsarbete inom vård och omsorg om äldre. Under
              åren 20052007 planeras sammanlagt mer än 1 miljard kronor att
              avsättas till satsningen. I fokus står kompetensutveckling för
              personalen, vilket mycket väl kan innebära att kulturkompetensen
              höjs. Jag ser att intresset för att arbeta med kultur tvärsektoriellt
              ökar brett i samhället. Att säkerställa en god kvalitet inom vård
              och omsorg om äldre är ett viktigt mål för välfärdspolitiken,
              och jag kommer med stort intresse att följa kommunernas utvecklingsarbete
              med kulturen som en integrerad del.
            </seg>
            <seg n="bf2461d3">
              Den parlamentariska äldreberedningen Senior 2005 tog i sitt slutbetänkande
              Äldrepolitik för framtiden (SOU 2003:91) även upp kulturens betydelse
              för att möjliggöra ett aktivt åldrande för människor som behöver
              vård och omsorg. Bland annat föreslås att det lokala folkhälsoarbetet
              och de lokala kultur- och fritidsaktiviteter som avser personer
              med behov av vård och omsorg ska utvecklas. Förslaget har remissbehandlats
              och bereds just nu i Regeringskansliet.
            </seg>
            <seg n="4fb9c17f">
              Regeringens IT-politiska strategigrupp har nyligen startat en
              arbetsgrupp inom området IT och kultur som bland annat ska peka
              ut prioriterade insatser på nationell nivå för det framtida arbetet.
              Ett viktigt område för arbetsgruppen är tillgänglighet och delaktighet
              så att bland annat äldre ska kunna ta del av kulturlivets evenemang
              på distans.
            </seg>
            <seg n="11156031">
              Ett arbete har med andra ord redan påbörjats i fråga om kultur
              och hälsa, och med respekt för kulturens egenvärde kommer jag
              att gå vidare med arbetet att tillgängliggöra kulturen inom samhällets
              alla sektorer.
            </seg>
          </u>
          <note type="speaker" n="e51b38b3">
            Anf. 2 GUNILLA TJERNBERG (kd):
          </note>
          <u who="gunilla_tjernberg_9c8a90" xml:id="i-096d3ced95fc63b7-0" n="b049b742">
            <seg n="cc2a16bd">
              Fru talman! Då får jag tacka kulturministern för svaret.
            </seg>
            <seg n="db82d279">
              Jag tänkte i mitt svar till kulturministern ta som utgångspunkt
              en mening i det skriftliga svar som jag har fått. Den lyder så
              här:
            </seg>
            <seg n="5289e50d">
              Jag är helt överens med Gunilla Tjernberg när hon beskriver vilka
              möjligheter kulturen har för att påverka patienters hälsa, för
              att öka personalens trivsel och för att få kommunikationen att
              växa inom en vårdinrättning.
            </seg>
            <seg n="5817fe30">
              Jag tänker ha den här debatten med utgångspunkt från den meningen.
              Jag tycker att det är bra att den står där. Jag ska också säga
              att kulturens egenvärde är någonting som vi kristdemokrater först
              och främst vill framhålla i den här debatten. Det framgår också
              av ministerns svar kulturens egenvärde. Det är just det egenvärdet
              som gör att det är så fascinerande att få debattera kultur utifrån
              den betydelse som kulturen har för oss människor. Det handlar
              just om dess egenvärde. Därför kan vi också diskutera vilken betydelse
              kulturen kan ha för människor när de är gamla, när de är äldre,
              när de är sjuka och i olika livets skiften.
            </seg>
            <seg n="67645248">
              I dag finns det forskning som väldigt klart pekar på vilken betydelse
              och vilken inverkan kulturen kan ha på vår hälsa. Det handlar
              om hur vi mår, hur vi uppfattar oss själva och vår omgivning.
              Många rapporter visar också på hur kulturen kan påverka intaget
              av medicinering, möjliggöra att det minskas och så vidare.
            </seg>
            <seg n="f1400387">
              Jag vet också att man anordnade en heldag på departementet i
              våras jag vill minnas att det var i maj månad. Och vi hade en
              liknande dag på Kulturhuset där Kristdemokraterna var engagerade
              i just det här temat. Där har vi alltså en utgångspunkt som vi
              också kan diskutera utifrån. Det var nästan samma tillfälle.
            </seg>
            <seg n="074d6894">
              Vad vi också kan konstatera är att tillgången på kultur inom
              äldreomsorgen i dag är ytterst begränsad. Det är därför som jag
              har väckt den här interpellationen. Vi vet alltså att det har
              betydelse vilken tillgång vi har till kultur för hur du och jag
              i olika livssituationer mår, när vi är äldre, när vi är sjuka.
              Det påverkar hur vi mår. Vi har forskning som visar på den betydelsen.
              Men då har vi problemet att det finns en begränsad tillgång till
              kultur när man är äldre.
            </seg>
            <seg n="1aedea5b">
              När man har klarlagt de delarna tycker jag att det också är utifrån
              det vi ska debattera i dag. Jag har tagit till mig svaret som
              har kommit från kulturministern. Han började med att hänvisa,
              fru talman, till en rapport som kom från den dag då man ägnade
              sig åt friskvård i arbetslivet och kulturens betydelse där. Det
              tycker jag är bra, men det är inte riktigt den delen jag vill
              debattera eller diskutera i dag. Det kan vi göra en annan gång,
              för jag tror också att man kan ha kultur som friskvård i arbetslivet.
            </seg>
            <seg n="5170d5c0">
              Låt oss fokusera på äldre, många gånger vårdbehövande, så har
              vi smalnat in diskussionen i dag. Talartiden är så knapp, så det
              är bra om vi håller oss till den frågan.
            </seg>
            <seg n="3e54e49b">
              Jag skulle i samband med det vilja fråga om hur en sådan rapport
              som ligger på Kulturdepartementet kommer att tas till vara. En
              rapport ska inte stanna i lådan. På vilket sätt kommer den att
              tas till vara? Det är min första fråga.
            </seg>
            <seg n="f4a129a9">
              Den andra frågan är: På vilket sätt vill kulturministern arbeta
              med att ta till vara de forskningsrapporter som finns och den
              kunskap som har kommit fram i forskningen?
            </seg>
          </u>
          <note type="speaker" n="6aca73f3">
            Anf. 3 Utbildnings- och kulturminister LEIF PAGROTSKY (s):
          </note>
          <u who="leif_pagrotsky_933584" xml:id="i-b07e52d83da4a9e0-1" n="cdbd7c73">
            <seg n="6f1a9c50">
              Fru talman! Det är trevligt att stå här i talarstolen och debattera
              en fråga där det råder så stor enighet, så hög grad av samsyn.
              Jag tror att i stort sett allt som jag hörde Gunilla Tjernberg
              säga om kulturens egenvärde, betydelsen av kultur i olika delar
              av samhällslivet och naturligtvis i första hand det vi nu pratar
              om, inom äldreomsorgen, är saker som jag kan skriva under på och
              kanske till och med skulle ha kunnat formulerat själv, om än inte
              lika elegant. Det gläder mig att få understryka det.
            </seg>
            <seg n="d9c7a108">
              I Kulturdepartementet har det pågått ett antal processer för
              att lyfta fram den här typen av frågor, inklusive det seminarium
              som jag refererade till i mitt svar på Gunilla Tjernbergs interpellation.
              Jag kan i dag inte redovisa en exakt tidtabell för hur allting
              som föddes i den rapporten och vid det seminariet ska följa slag
              i slag, men alla de kunskaper som där kom fram och som arbetet
              har syftat till att ta fram kommer vi naturligtvis att ha med
              oss. Jag kommer att försöka ha med mig det när jag bildar opinion
              hos dem som påverkar de här frågorna. Det är i första hand kommuner
              och landsting som står för personalutbildning och själva verksamheten
              när det gäller äldreomsorgen. Även vad gäller forskningen pågår
              mycket för att klarlägga hur kulturkonsumtion påverkar medicinintaget,
              hälsan och dödlighetsrisker i en del olika avseenden. Det är självklart
              att vi ska arbeta för att de forskningsresultaten kommer in och
              påverkar där det kan göra nytta.
            </seg>
            <seg n="22956964">
              Själv kommer jag att använda den typen av forskningsresultat
              när jag budgetförhandlar för kulturen. Jag kommer att hävda att,
              även om kulturen har ett egenvärde, det är en lönsam och nyttig
              verksamhet för samhället i övrigt. Kanske är det ett av skälen
              till att mina företrädare har varit så framgångsrika så att kulturbudgeten
              fått öka väldigt kraftigt under de senaste fem åren.
            </seg>
          </u>
          <note type="speaker" n="1bd77960">
            Anf. 4 GUNILLA TJERNBERG (kd):
          </note>
          <u who="gunilla_tjernberg_9c8a90" xml:id="i-096d3ced95fc63b7-1" n="b049b742">
            <seg n="12f351b0">
              Fru talman! Det var bra att kulturministern tog upp frågan kring
              forskning och behovet av att ta till sig den forskning som finns
              i dag. Jag vet inte om jag hörde något som jag önskade höra eller
              om det sades. Jag vill ändå stryka under behovet av mer forskning.
              Forskarna själva har tydligt uttalat sig om att man behöver fördjupa
              sig i de här frågorna. Jag har varit lite skeptisk till att man
              slog ihop Kulturdepartementet och Utbildningsdepartementet. Jag
              är inte den som inte ger mig när jag ser att jag har fel, tvärtom.
              Det skulle vara väldigt intressant att få ta del av att det måhända
              blir en tillgång att departementen är ihop. Kultur och forskning
              skulle kunna vara ett gemensamt organ som genererar pengar till
              den ena delen om det behövs för den andra. Min förhoppning är
              att det ska synas i en sådan här fråga att kulturministern även
              finns på utbildningssidan och tar till vara en sammanslagning
              tvärpolitiskt. Det ser jag verkligen med spänning fram emot. Jag
              hoppas och utgår ifrån att det kommer utifrån det svar jag får.
            </seg>
            <seg n="733717f4">
              Jag skulle vilja ta upp en del till från kulturministerns svar.
              Det är där han hänvisar till de pengar som kommunerna nu får för
              kompetensutveckling för personal inom vård och omsorg. När den
              delen får en så pass stor tyngd i svaret utgår jag ifrån att kulturministern
              kommer att ha en dialog med vård- och omsorgsminister Ylva Johansson
              om den här frågan. Där är vi direkt inne på det utgiftsområdet.
              Det bör då vara angeläget att inte ha stängda dörrar. Det får
              så stor tyngd i svaret. Då borde jag kunna utgå ifrån att det
              kommer att ske en dialog där så att det inte stannar vid ett önsketänkande
              hos kulturministern för att kunna hitta ett svar på min interpellation.
              Jag vill inte tro att det är så. Jag frågar ändå: Kommer kulturministern
              att ha ett samtal med vård- och omsorgsminister Ylva Johansson
              i denna fråga så att det kommer in i kompetensutvecklingsarbetet?
            </seg>
            <seg n="985a3007">
              Jag ska också ta upp betänkandet från äldreberedningen Senior
              2005 som det också hänvisas till i svaret och som för närvarande
              bereds inom Regeringskansliet. Det kan vara så att betänkandet
              ligger inom Socialdepartementet. Kommer det också under den beredningen
              att föras en dialog med vård- och omsorgsministern? Det bör bli
              konsekvensen av det svar jag får. Jag ställer frågorna för att
              vi ska kunna gå vidare i den här diskussionen och komma framåt
              i frågan. Jag och Kristdemokraterna tycker att den är så viktig
              så jag vill veta att det händer någonting så vi kommer fram i
              frågan och inte enbart pratar, skriver och diskuterar. Det ska
              komma de gamla till del så de får större möjlighet till ett utbud
              av kulturaktiviteter så att vi förändrar den situation som är
              i dag där tillgången till kultur tyvärr är begränsad. Så vill
              inte jag ha det för de äldre.
            </seg>
          </u>
          <note type="speaker" n="dc19ba65">
            Anf. 5 Utbildnings- och kulturminister LEIF PAGROTSKY (s):
          </note>
          <u who="leif_pagrotsky_933584" xml:id="i-b07e52d83da4a9e0-2" n="cdbd7c73">
            <seg n="ec81450c">
              Fru talman! Det gläder mig att Gunilla Tjernberg är så förtjust
              i den miljard som regeringen har tagit fram för att stärka personalens
              kompetens inom äldreomsorgen. Jag hoppas att den entusiasmen också
              tar sig uttryck i att Gunilla Tjernberg kommer att rösta för det
              när frågan kommer upp till avgörande i kammaren, för det är en
              fantastisk, viktig och bra reform. Det är en av de allra viktigaste
              delarna i årets budget som ju i övrigt blivit väldigt hårt kritiserad,
              inte minst från kristdemokratiskt håll, för att den är för generös
              och ger för mycket åt olika håll. Kristdemokraternas huvudkritik
              var att i en uppåtgående konjunktur ska staten hålla igen mera
              och inte satsa på sådant här. Jag hoppas att Gunilla Tjernberg
              för sin del kommer att verka för att den här jättestora, jätteviktiga
              satsningen får Kristdemokraternas helhjärtade stöd.
            </seg>
            <seg n="ba6b0d3a">
              Jag kan försäkra att det pågår diskussioner mellan Kulturdepartementet
              och Socialdepartementet under beredningen av frågan om den här
              miljarden. Men huvudarbetet kommer att bedrivas i kommuner och
              landsting nära verksamheten. Jag tror att det kommer att vara
              bra om vi är många som argumenterar för kulturens plats i det
              konkreta programmet.
            </seg>
            <seg n="2b0b5007">
              Jag kan berätta att remissbehandlingen av Senior 2005 nu är klar
              och att arbetet med att sammanställa remissutfallet pågår. Men
              det är en fråga som hanteras inom Socialdepartementet. Jag vill
              därför hänvisa Gunilla Tjernberg till min kollega Ylva Johansson
              för närmare diskussioner om Senior 2005 och hur det kommer att
              hanteras i fortsättningen.
            </seg>
          </u>
          <note type="speaker" n="cfe7a050">
            Anf. 6 GUNILLA TJERNBERG (kd):
          </note>
          <u who="gunilla_tjernberg_9c8a90" xml:id="i-096d3ced95fc63b7-2" n="b049b742">
            <seg n="74176760">
              Fru talman! Jag tror att kulturminister Leif Pagrotsky vet att
              jag kommer att stödja Kristdemokraternas budget när vi går till
              beslut i kammaren. Så är det med det. En budgetdebatt kan vi naturligtvis
              ta. Det kommer vi att ha på måndag när det gäller kulturbudgeten.
              Då hoppas jag att kulturministern kommer att vara med.
            </seg>
            <seg n="fea0c8d7">
              Jag ställde naturligtvis frågorna eftersom det hänvisades till
              de här pengarna ute i kommunerna i svaret på min interpellation.
              Då kändes det för mig väldigt naturligt att ställa frågan om kulturministern
              kommer att ha ett samtal med vård- och omsorgsministern i den
              frågan. Det är väldigt naturligt, för det är samma regering. Frågan
              är alltså fortfarande berättigad enligt mitt sätt att se.
            </seg>
            <seg n="a8ddf596">
              Jag önskar att svaret på de frågor jag ställt är att kulturministern
              naturligtvis kommer att ha kontakt med Ylva Johansson i olika
              frågor eftersom de här frågorna sammanfaller. Det är precis lika
              naturligt som att jag har kontakt med min kollega i socialutskottet,
              för det har jag. Det är självklarheter. De här områdena hör ju
              ihop. Vi kan inte bara hänvisa till varandra, utan vi måste ha
              ett eget ansvar. Jag tror och utgår från att kulturministern har
              det i den här frågan. Jag vill tolka svaret på det sättet. Jag
              vill inte söka konflikt i första hand.
            </seg>
            <seg n="5588df8e">
              Skulle jag få ett sådant svar att detta samtal kommer att föras,
              vilket för mig är fullständigt självklart, har jag också fått
              svar på mina två frågor i interpellationen. Det är nämligen ett
              sätt att driva frågan framåt och inte stänga in den i sektorer,
              vilket den inte gynnas av.
            </seg>
          </u>
          <note type="speaker" n="15af4fc7">
            Anf. 7 Utbildnings- och kulturminister LEIF PAGROTSKY (s):
          </note>
          <u who="leif_pagrotsky_933584" xml:id="i-b07e52d83da4a9e0-3" n="cdbd7c73">
            <seg n="934cc9b4">
              Fru talman! Snälla Gunilla Tjernberg, jag försökte vara så tydlig
              jag någonsin kunde med att säga att vi under beredningen av detta
              har kontakt mellan Socialdepartementet och Kulturdepartementet.
              Tydligare än så vet jag inte om jag klarar av att uttrycka mig,
              så då får jag väl upprepa det en gång till i stället. Därmed antar
              jag att den saken är utagerad.
            </seg>
            <seg n="9c18c879">
              Eftersom detta är det sista inlägget och Gunilla Tjernberg inte
              har något mer tillfälle att gå upp i talarstolen vill jag inte
              ställa någon fråga. Jag nöjer mig med att med beklagande konstatera
              att Gunilla Tjernberg inte kunde ge ett klart besked om hon kommer
              att rösta för eller emot denna viktiga miljard som Gunilla Tjernberg
              själv är angelägen om ska spenderas och spenderas på visst sätt.
              Hon har en hel interpellation som diskuterar hur dessa kloka och
              viktiga pengar och denna viktiga satsning ska styras. Men när
              jag frågar om Gunilla Tjernberg kommer att rösta för eller emot
              svarar Gunilla Tjernberg att hon kommer att rösta för Kristdemokraternas
              förslag. Ja, men vad innehåller det? Är det för eller är det emot?
              Jag är väldigt besviken över att inte ha fått ett klart och tydligt
              svar på huruvida Gunilla Tjernberg kommer att rösta för eller
              emot det hon nu har så skarpa synpunkter på hur det ska användas.
            </seg>
            <seg n="40d455cd">
              Jag är optimistisk. Jag hoppas på ett fortsatt stöd, inte bara
              här i talarstolen utan också den dag då tummen ska sättas på voteringsknappen,
              för denna viktiga del av den socialdemokratiska budgeten i år.
            </seg>
          </u>
          <note n="2912d035">
            Överläggningen var härmed avslutad.
          </note>
          <note n="1785ab5d">
            7 § Svar på interpellation 2004/05:128 om den ekonomiska situationen
            inom kultursektorn
          </note>
          <note type="speaker" n="91342015">
            Anf. 8 Utbildnings- och kulturminister LEIF PAGROTSKY (s):
          </note>
          <u who="leif_pagrotsky_933584" xml:id="i-b07e52d83da4a9e0-4" n="cdbd7c73">
            <seg n="136267a4">
              Fru talman! Ana Maria Narti har frågat mig vilka åtgärder jag
              avser att vidta för att förändra skattelagstiftningen så att kulturens
              fria utövare inte diskrimineras i jämförelse med till exempel
              byggarbetare och reservofficerare. Vidare har Ana Maria Narti
              frågat mig vilka åtgärder jag att avser att anta för att förbättra
              den ekonomiska situationen för dem som arbetar inom kultursektorn.
            </seg>
            <seg n="b1b7b768">
              Arbetet inom regeringen är så fördelat att frågor som rör skattelagstiftningen
              besvaras av finansministern. Beträffande Ana Maria Nartis första
              fråga har en liknande fråga nyligen ställts av Lena Adelsohn Liljeroth.
              Jag får därför i den delen hänvisa till det svar som lämnades
              av finansministern i kammaren måndagen den 15 november under rubriken
              Skatteregler för scenarbetare. Jag vet att i den debatt som följde
              på det svaret deltog också Ana Maria Narti. Jag tror att frågan
              därigenom fick en snabbare och utförligare behandling än vad fallet
              skulle bli om jag lade mig i den i dag.
            </seg>
            <seg n="8e835f63">
              Jag vill till en början moderera Ana Maria Nartis mycket dystra
              lägesbeskrivning av den svenska kulturen. Det är i sammanhanget
              viktigt att påpeka att utgiftsutvecklingen för kulturpolitiken
              under de senaste fem åren har varit positiv. Med de förslag som
              regeringen redovisat i årets budgetproposition har anslaget till
              kulturpolitiken ökat från 4 327 miljoner kronor år 2000 till 5
              512 miljoner kronor år 2005, alltså från 4,3 till 5,5 miljarder
              kronor. Det motsvarar en ökning med 27 % eller 1,2 miljarder.
            </seg>
            <seg n="33171dd1">
              Teater, dans och musik är det största insatsområdet inom den
              statliga kulturpolitiken. Under perioden 19972004 har ca 144 miljoner
              kronor satsats på långsiktiga åtgärder och reformer inom teater-,
              dans- och musikområdet. Därtill kommer engångsinsatser under perioden
              på totalt 59 miljoner kronor. Bland annat vill jag nämna det danspaket
              som regeringen presenterade 2003 som exempel på riktade insatser
              för att stärka dansens ställning som egen konstform i regionerna.
            </seg>
            <seg n="2ef669dc">
              Inom litteraturområdet kan jag nämna den sänkning av mervärdesskatten
              på böcker och tidskrifter från 25 % till 6 % som genomfördes 2002.
              Effekten på statsbudgeten av skattesänkningen beräknas för närvarande
              till drygt 1 miljard kronor. Det är alltså 1 miljard kronor utöver
              de 1,2 miljarder kronor som jag just redovisade på statsbudgetens
              utgiftssida, som ju utgjorde en ökning med 27 %. 1 miljard till
              motsvarar ytterligare omkring en fjärdedel. Denna insats på skatteområdet
              har inneburit att försäljningen av böcker ökat.
            </seg>
            <seg n="3339ca30">
              Regeringen har under senare tid också prioriterat frågan om konstnärernas
              villkor. Bland viktiga reformer kan nämnas det vidgade uppdraget
              till Konstnärsnämnden att vara en stöd- och rådgivningsfunktion
              för konstnärer i frågor som rör de generella trygghetssystemen.
              Vidare har regeringen i årets budgetproposition ställt medel till
              förfogande för en kompletterande ålderspensionen för anställda
              inom teater-, dans- och musikområdet.
            </seg>
            <seg n="96f76df3">
              Jag håller med Ana Maria Narti om att det finns en stark koppling
              mellan den enskilde konstnärens villkor och kulturinstitutionernas
              ekonomi. Därför har regeringen också nyligen presenterat ytterligare
              åtgärder för att lösa problemen med ökade pensionskostnader för
              landets statligt stödda teater-, dans- och musikinstitutioner.
              När regeringen i årets budgetproposition föreslagit fri entré
              till de centrala museerna från och med 2005 har institutionerna
              också kompenserats för bland annat intäktsbortfallet.
            </seg>
            <seg n="ab83edf1">
              Men jag är också medveten om de problem som kultursektorn står
              inför. Genom utredningar som de om jämställdhet inom scenkonstområdet,
              kartläggningen över hur gällande trygghetssystem förhåller sig
              till konstnärlig verksamhet eller uppdraget som lämnats till Statens
              kulturråd om situationen för vissa musikgenrer har regeringen
              tagit initiativ till underlag för framtida överväganden.
            </seg>
            <seg n="955ddeba">
              Det är min uppgift som kulturminister att fortsätta att stärka
              kultursektorn och därmed ge institutionerna goda möjligheter att
              fullfölja sina kulturpolitiska uppdrag.
            </seg>
          </u>
          <note type="speaker" n="07efba5c">
            Anf. 9 ANA MARIA NARTI (fp):
          </note>
          <u who="ana_maria_narti_1cdb99" xml:id="i-6556925acd1e3651-0" n="6fc8272f">
            <seg n="b3924d13">
              Fru talman! Tack, kultur- och utbildningsministern eller kanske
              tvärtom!
            </seg>
            <seg n="3be5c480">
              Jag är inte dyster i dag. Jag är till och med glad, som undantag
              i den ständigt pågående dialogen med kulturministrarna. Jag är
              glad delvis på grund av att ha lyssnat till Pär Nuder när diskussionen
              om skatterna för fria kulturarbetare kom upp. Han lämnade nämligen
              dörren på glänt för en förändring. Det är inte ofta jag hört en
              finansminister tala så förstående om denna fråga, som är en svår
              fråga.
            </seg>
            <seg n="cc50d1c9">
              Sedan är jag också väldigt glad för beslutet om pensionsavsättningarna,
              som kom för inte så länge sedan. Det visade att när det finns
              vilja finns det också lösningar för kulturens mycket svåra ekonomiska
              kris. Jag hoppas alltså att de förändringar som ägt rum inom regeringen
              den senaste tiden är goda nyheter för kulturen och att man kan
              gå vidare på den här vägen.
            </seg>
            <seg n="cb282f55">
              Å andra sidan är jag långt ifrån glad när det gäller den allmänna
              bilden av kulturens ekonomi. Det är sant att det har ägt rum en
              budgetökning. Men den budgetökningen är ett slags svar under galgen.
              När det blir helt omöjligt att gå vidare med kulturarbetet släpper
              man fram en liten förändring, en liten förbättring. Då ser den
              lilla förbättringen ut som en kolossal omställning, därför att
              man börjar från en oerhört låg nivå.
            </seg>
            <seg n="f71ad4d5">
              Men det finns fortfarande många viktiga institutioner i Sverige
              som inte på något sätt har fått förbättringar som motsvarar de
              kostnadsökningar som har tillkommit under den senaste tiden. Om
              man också tittar på hur pengar används över huvud taget i Sverige
              bör vi komma tillbaka till den eviga diskussionen varför AMS får
              så mycket pengar och varför kulturen får så lite pengar. Jämför
              de två posterna i budgettabellerna! Då kan man häpna.
            </seg>
            <seg n="8ca02acf">
              Det är klart att en del av AMS-pengarna kommer tillbaka till
              kulturen i form av arbetslöshetsersättning. Men varför ska man
              först tvinga kulturens människor att registrera sig som arbetslösa
              för att investera i kulturen?
            </seg>
            <seg n="217ec7e9">
              Det finns ett grundläggande sätt för att verkligen skapa en lösning
              för kulturens upprepade ekonomiska kriser. Det är att en gång
              satsa ordentligt för att lösa de grundläggande bristerna. Det
              har man inte gjort hittills.
            </seg>
            <seg n="4402711d">
              Men som sagt, en förbättring har visat sig i och med förändringarna
              i regeringens sammansättning, framför allt när det gäller beslutet
              om pensionsavsättningar. Jag är beredd att stödja en kulturminister
              som tar itu med de svåra frågor han har ärvt från andra.
            </seg>
          </u>
          <note type="speaker" n="b8a02b1a">
            Anf. 10 Utbildnings- och kulturminister LEIF PAGROTSKY (s):
          </note>
          <u who="leif_pagrotsky_933584" xml:id="i-b07e52d83da4a9e0-5" n="cdbd7c73">
            <seg n="ebc66e9f">
              Fru talman! Jag sade i mitt svar, som föregår den här debatten,
              att jag tyckte att det fanns behov av att moderera tonläget en
              smula. Jag skulle vilja upprepa det nu. Jag tror att vi är överens
              om att det finns väldigt många viktiga, kloka saker som man skulle
              kunna göra för att förbättra kulturen ytterligare i Sverige. Det
              finns väldigt många behov. Det finns väldigt många institutioner
              och väldigt många kulturutövare som har det svårt, som har brist
              på pengar. De skulle kunna göra stora insatser om de fick lite
              mer pengar.
            </seg>
            <seg n="9664d570">
              Men därifrån till att måla utvecklingen i sådana katastroftermer
              som Ana Maria Narti gör tycker jag är ett väldigt stort och orimligt
              steg. Det är ett steg som gör att trovärdigheten kanske minskar
              för den typen av analyser och kritik som också kan vara befogade.
              Om man tar i så mycket i tid och otid är risken att ingen lyssnar
              den dag man faktiskt har något viktigt att säga.
            </seg>
            <seg n="b2609141">
              Jag beskrev i mitt svar hur skattebetalarna sedan år 2000 har
              avsatt ytterligare 25 % mer pengar till utgifter på kulturens
              område. Sedan ytterligare lika mycket för en riktad skattesänkning
              till litteraturen. På fem år har alltså skattebetalarna allokerat
              50 % mer pengar till kultursektorn.
            </seg>
            <seg n="8b621b9a">
              Om resultatet av att man ökar med 50 %, med flera miljarder på
              några få år, i ett läge där vi i övrigt har haft det stramt jag
              vill peka på försvaret och andra områden där vi har tillämpat
              en mycket sträng budgetpolitik blir att Ana Maria Narti säger
              att det bara är kris, elände, katastrof under galgen och ingenting
              värt är risken att det finns skattebetalare som drar slutsatsen
              att det inte är någon mening att satsa mer pengar i fortsättningen.
              Nu slutar vi med det. Nu lägger vi pengarna någonstans där de
              gör nytta i stället.
            </seg>
            <seg n="37b5c053">
              Jag vill varna lite grann för det väldigt uppskruvade tonläge
              som det ibland är i det här sammanhanget. Det gör jag av omsorg
              om behovet av att få kultursektorn att växa i Sverige. Vi behöver
              mer kultur, fler kulturutövare, fler försörjningsmöjligheter för
              fler kulturarbetare i Sverige. Det tror jag tyvärr inte hjälps
              av den typen av kritik, att om vi ökar utgifterna med 50 %, om
              vi satsar ytterligare flera miljarder, leder det bara till kris,
              elände och katastrof. En något mer nyanserad diskussion tror jag
              främjar kulturens intressen bättre.
            </seg>
          </u>
          <note type="speaker" n="a59192f4">
            Anf. 11 ANA MARIA NARTI (fp):
          </note>
          <u who="ana_maria_narti_1cdb99" xml:id="i-6556925acd1e3651-1" n="6fc8272f">
            <seg n="6ff66698">
              Fru talman! Tack kulturministern! Frågan är vem som ska nyansera.
              Jag började med att säga att jag är glad, att jag hoppas på en
              positiv förändring för kulturen och att det finns goda tecken
              i himlen för att detta kan komma till stånd. Men det ändrar inte
              den grundläggande bilden av kulturen, därför att man under en
              mycket lång tid har försummat kulturens behov.
            </seg>
            <seg n="cc6ff557">
              Varför talar jag så som jag talar? Det är inte första gången.
              Jo, helt enkelt därför att jag har levt det här livet. 29 år av
              mitt svenska liv har varit år av frilansarbete. Jag vet vad det
              betyder, kanske mycket bättre än många andra riksdagsledamöter
              som aldrig har konfronterats med den här situationen.
            </seg>
            <seg n="c3a62ba6">
              Jag vill också passa på att påminna utbildnings- och kulturministern
              om de förluster som den svenska kulturen kommer att drabbas av
              om den här sortens skattebeslut i fortsättningen blir vägledande
              när det gäller möjligheterna att turnera i landet. Det blir mycket
              billigare att anställa frilansare från andra länder. Den nationella
              kulturen förlorar. Arbetslösheten bland frilansare kommer att
              öka. Vi har redan nu alldeles för många arbetslösa inom kulturen.
              Många institutioner ute på landet kommer inte att ha råd att bjuda
              in folk. Kulturen i landet förlorar. Allt detta skulle bara leda
              till en försvagning på hela fronten.
            </seg>
            <seg n="83aa03da">
              Det jag diskuterade tillsammans med finansministern tycker jag
              bör diskuteras också med kulturministern. Det är inte framför
              allt att kulturen behöver undantag från skattelagstiftningen utan
              att skattelagstiftningen börjar begripa vad kultur är.
            </seg>
            <seg n="110c4b94">
              Jag kan berätta från mina 29 år som frilansare att min granne
              som är trädgårdsmästare inte hade minsta svårighet att få avdrag
              för sitt arbetsrum i hemmet, medan jag som skrev hemma inte fick
              avdrag för arbetsrum i hemmet. Jag skickade till och med fotografi
              till skattemyndigheten. Men det hjälpte inte. Det sitter i ryggmärgen
              på väldigt många av taxeringstjänstemännen att kulturarbete egentligen
              inte är så viktigt. Vi behöver en skattelag som tar hänsyn till
              det specifika i kulturarbetet.
            </seg>
            <seg n="e08bf3cc">
              Förresten behöver vi det också inom forskningen. Häromdagen hörde
              jag någon berätta för mig att en person som är mycket meriterad
              doktor på ett vetenskapligt område inte får den post-doc -plats
              som hon har sökt därför att en utländsk forskare kostar mindre
              i och med att man inte behöver betala arbetsgivaravgifter.
            </seg>
            <seg n="216ecb0e">
              Just sådana kunskapstjänster som de som kulturen och forskningen
              presterar behöver behandlas på annat sätt i skattelagarna. Då
              tänker jag med glädje på vad Pär Nuder berättade när han var här
              och diskuterade dessa frågor.
            </seg>
          </u>
          <note type="speaker" n="54cbd14b">
            Anf. 12 HENRIK WESTMAN (m):
          </note>
          <u who="henrik_westman_aabafb" xml:id="i-00a0718f3916d15f-0" n="545a99a9">
            <seg n="28d2a4e9">
              Fru talman! Vi hörde att kulturministern var nöjd med de procentuellt
              stora satsningar på kulturen som har gjorts. Procentuellt är det
              mycket. Det blir stora procenttal.
            </seg>
            <seg n="9a2289d6">
              Jag har en enkel fråga. Jag utgår från att statsrådet naturligtvis
              talar med sina kolleger. Det sades i det förra interpellationssvaret
              också. Är statsrådet nöjd med satsningarna? Kommer det att föras
              ytterligare diskussioner med kollegerna om villkoren för kulturarbetarna,
              till exempel med arbetsmarknadsministern som finns här inne och
              finansministern? Kommer det att föras sådana diskussioner, och
              vad kommer de i så fall att innehålla för att underlätta för kulturarbetare?
            </seg>
            <seg n="b6bb3d1e">
              Är statsrådet nöjd med det som har gjorts eller kommer det en
              fortsättning? Vad står då på önskelistan?
            </seg>
          </u>
          <note type="speaker" n="412ee73b">
            Anf. 13 Utbildnings- och kulturminister LEIF PAGROTSKY (s):
          </note>
          <u who="leif_pagrotsky_933584" xml:id="i-b07e52d83da4a9e0-6" n="cdbd7c73">
            <seg n="454d09e2">
              Fru talman! Ana Maria Narti beskriver hur hon har blivit behandlad
              av skattemyndigheterna på ett sätt som inte speglar att kulturarbetarna
              utför ett viktigt arbete eller har en viktig roll att spela och
              inte förtjänar lika stor respekt som grannen som är trädgårdsmästare.
            </seg>
            <seg n="374973ee">
              Jag vill gärna understryka att om den bilden fortfarande gäller
              i dag vilket jag i och för sig inte är säker på är det förfärligt.
              Jag har under min tid som handelsminister och näringsminister
              arbetat mycket för att på olika sätt demonstrera att också kulturen
              är en precis lika viktig näring som många andra. Kulturutövare,
              musiker, konstnärer, formgivare och andra som har behov av samhällets
              stöd, till exempel exportfrämjande, ska ha fullständigt lika behandling
              som alla andra yrkesutövare och näringsgrenar i mindre företag
              i andra branscher. Det är ett synsätt som jag har missionerat
              för men som jag å andra sidan knappast har mött något motstånd
              mot. Däremot har det varit betydelsefullt att flera av oss pratar
              om kulturen på det sättet. Där står vi på samma sida.
            </seg>
            <seg n="e966ee97">
              Det gör vi tyvärr inte i den andra fråga jag tänkte ta upp igen,
              nämligen Ana Maria Nartis verklighetsbeskrivning. Nu ska det ha
              blivit kris på grund av lång tids försummelser, och nu måste man
              göra en uppryckning i kulturanslagen och statens satsningar på
              kulturen.
            </seg>
            <seg n="5d5c30b7">
              De senaste fem åren har skattebetalarna ökat sina insatser för
              kulturen med 50 %. Det är 2 200 miljoner kronor. Det är inte en
              lång period av försummelser. Det är en period av ökad prioritering.
              Mot bakgrund av den verklighetsbeskrivningen slår man naturligtvis
              upp Folkpartiets alternativ i alla fall om man är kulturminister
              med stora förväntningar. Om 2 200 miljoner var uttryck för ett
              långsiktigt förfall och en långsiktig gradvis degenerering av
              kulturengagemanget, vad är det då Folkpartiet föreslår för uppryckning?
              Inte är det 2 200, som var otillräckligt, utan 93. Det är några
              enstaka procent av det belopp som vi har satsat och som Ana Maria
              Narti beskriver som en i stort sett katastrof. Jag får inte det
              att gå ihop. Ana Maria Narti har debattid kvar att försöka reda
              ut för mig hur 2 200 kan vara otillräckligt men 93 räcker bra.
            </seg>
            <seg n="33b151e4">
              Henrik Westman frågar mig om jag är nöjd med utvecklingen. Då
              säger jag likadant som alla andra av mina kolleger i regeringen
              säger, jag får se om arbetsmarknadsministern kommer att nicka,
              nämligen att vi gärna hade accepterat ett litet ytterligare påslag
              till våra budgetar. Jo, han nickar! Vi hade kunnat använda de
              pengarna väl. Vi hade kunnat göra mycket nyttiga saker, som jag
              försökte beskriva i mitt förra svar. Jag tror att vi som är intresserade
              av kulturpolitik är överens på den punkten, men att därifrån dra
              slutsatsen att det har varit en eländigt katastrofal utveckling
              de senaste åren är en felaktig koppling.
            </seg>
            <seg n="490d7e35">
              Min företrädare har varit framgångsrik i att ordna mer pengar
              till kulturen. Jag hoppas kunna fortsätta en smula på den inslagna
              vägen men inte för att det har varit för snålt utan för att det
              finns mer att göra i en så otroligt kreativ, dynamisk och viktig
              sektor som kulturen är i Sverige.
            </seg>
          </u>
          <note type="speaker" n="af910a44">
            Anf. 14 ANA MARIA NARTI (fp):
          </note>
          <u who="ana_maria_narti_1cdb99" xml:id="i-6556925acd1e3651-2" n="6fc8272f">
            <seg n="ef9c1dd5">
              Fru talman! Det är mycket enkelt: Jag är också dissident i kulturfrågor
              i mitt parti. Jag vill ha mycket mera pengar till kulturen också
              i Folkpartiets budget. Det är därför jag lämnade kulturutskottet.
              Jag vill inte skriva under beslut som jag vet gör livet svårt
              för många människor inom kulturen.
            </seg>
            <seg n="acc030b8">
              Låt oss gå till de frågor vi är överens om, nämligen uppskattningen
              av kulturen och behovet av en annan syn på kulturen från skattemyndigheterna.
              Ta bara en så enkel sak som följande, nämligen den lag som ger
              byggarbetarna möjlighet att beskatta sina resor på ett helt annat
              sätt än frilansande kulturarbetare. Deras arbetssituation tolkas
              så att deras tjänsteställe är i hemmet. Vad en byggarbetare gör
              hemma har jag ingen aning om, men jag vet säkert att en dansare
              tränar hemma. Om hon eller han inte tränar när hon eller han inte
              har tillgång till en danslokal förfaller hon eller han som dansare.
              Hon är inte längre dansare. Jag vet också att musikern övar hemma.
              Jag vet att jag skriver hemma när jag skriver mina böcker. Jag
              skriver inte böcker på riksdagen och så vidare. Tjänstestället
              för en frilansande kulturperson är hemma. Varför tar inte skattelagen
              hänsyn till det? Varför lägger man bördor på institutionerna som
              anställer dessa människor på korta uppdrag och gör det omöjligt
              för institutionerna att använda människorna?
            </seg>
            <seg n="5507e61f">
              Sedan är det begreppet arbetslöshet när det gäller kulturarbetare.
              Om människorna inte tränar hela tiden slutar de att vara delar
              av sitt yrke. Också när de inte får betalt sitter de och skriver,
              tränar, övar. De går vidare med sin kunskap. Men det enda som
              betraktas som riktigt arbete är när de får betalt. Det är fel.
            </seg>
          </u>
          <note type="speaker" n="447d0a7a">
            Anf. 15 HENRIK WESTMAN (m):
          </note>
          <u who="henrik_westman_aabafb" xml:id="i-00a0718f3916d15f-1" n="545a99a9">
            <seg n="4c0ec6d5">
              Fru talman! Vem vill inte ha mer pengar, statsrådet? Det tror
              jag alla departement önskar. Men jag räcker ut en hand. Jag klagade
              inte utan jag frågade om statsrådet var nöjd och vad det är som
              nu står på önskelistan. Naturligtvis mera pengar. Det förstår
              jag. Dummare är jag inte än att jag tror att alla ministrarna
              vill ha det. Vad är det som står på listan och dagordningen när
              det gäller till exempel villkoren för kulturarbetare? Ana Maria
              Narti tog upp frågan om olika villkor för byggarbetare och kulturarbetare.
              Är det en fråga som kommer att diskuteras? Jag tror inte att de
              som arbetar i kulturverksamhet vill ha mer stöd, men jag tror
              att de vill ha bättre och mer anpassade villkor. Vad finns då
              på dagordningen?
            </seg>
          </u>
          <note type="speaker" n="0d20bd93">
            Anf. 16 Utbildnings- och kulturminister LEIF PAGROTSKY (s):
          </note>
          <u who="leif_pagrotsky_933584" xml:id="i-b07e52d83da4a9e0-7" n="cdbd7c73">
            <seg n="d5810b48">
              Fru talman! Återigen hamnar vi i skattediskussioner. Jag kan
              avslöja att jag inte fullständigt har uteslutit att någon gång
              växla ett ord med finansministern i den frågan. Men det är hans
              ansvar, och det är hans sak att föra debatten med oppositionen
              i kammaren i de frågorna. Det tänker jag inte göra. Däremot kommer
              vi möjligen att resonera om frågorna någon gång. Det vill jag
              inte utesluta.
            </seg>
            <seg n="8cabf60a">
              Jag delar mycket av det missnöje som finns över att det är svårt
              och besvärligt att förstå och att leva efter de skatteregler och
              socialförsäkringsregler som finns, i betydelsen att karaktärsdragen
              för de yrken som vi här diskuterar är väldigt udda. Det är inte
              bara så att reglerna är krångliga, utan det är så att verkligheten
              ibland är krånglig och att det ibland kan vara svårt att passa
              in den i enkla regler.
            </seg>
            <seg n="6e4f3e69">
              Vad gäller arbete i hemmet och sådant är jag själv uppvuxen i
              en familj där familjeförsörjaren arbetade i hemmet på det här
              sättet. Det var min mamma, och såvitt jag minns fick hon avdrag
              för att skriva av sin flygel med ett visst belopp varje år. Den
              tog ju upp ett helt rum i lägenheten, och det rummet gick inte
              att använda till något annat än att spela.
            </seg>
            <seg n="5c0db196">
              Det här är en gammal diskussion, men den är inte alltid och entydigt
              till kulturarbetarnas nackdel, såvitt jag förstår. Återigen är
              det inte det vi ska diskutera i dag, men jag tror att jag förstår
              hur den här frågan påverkar.
            </seg>
            <seg n="c9217f7b">
              Det var också ett svar till Henrik Westman. Även om jag har önskemål
              på skatte- och socialförsäkringsområdet tänker jag inte stå här
              och debattera dem. Men jag kan peka på att mycket har gjorts på
              socialförsäkringsområdet. Ganska nyligen har staten gått in och
              förbättrat pensionsreformens effekter för en del arbetsgivare
              på kulturområdet, och vi har tagit initiativ till ett pensionsförsäkringsskydd
              för en del yrkesutövare på kulturområdet.
            </seg>
            <seg n="48203672">
              De kommande åren vill jag jobba med många viktiga frågor. Det
              gäller integrationen, att vidga kretsen kulturutövare och kulturkonsumenter
              till otraditionella grupper och att öka graden av internationalisering
              i kulturlivet i Sverige. Det finns väldigt mycket att göra i alla
              de befintliga institutionerna och på de olika konstutövarnas arbetsområden.
              Det ska jag gärna sätta tänderna i.
            </seg>
          </u>
          <note n="2912d035">
            Överläggningen var härmed avslutad.
          </note>
          <note n="d84ee841">
            8 § Svar på interpellation 2004/05:140 om akademikernas arbetslöshet
          </note>
          <note type="speaker" n="ea86640b">
            Anf. 17 Statsrådet HANS KARLSSON (s):
          </note>
          <u who="unknown" xml:id="i-199b990287bfb43d-0" n="df3042ae">
            <seg n="9317b693">
              Fru talman! Ana Maria Narti har frågat mig
            </seg>
            <seg n="ccb04256">
              Jag vill inledningsvis framhålla att jag är väl medveten om att
              arbetslösheten bland akademiker har ökat. Det avspeglar det arbetsmarknadsläge
              vi har i dag. Men oavsett konjunkturläge är personer med universitets-
              och högskoleutbildning bättre rustade än många andra på arbetsmarknaden.
              Den relativa arbetslösheten bland akademiker är lägre än bland
              arbetslösa med lägre utbildning. Under 2003 var arbetslösheten
              bland högskoleutbildade 3,4 % enligt SCB:s arbetskraftsundersökning
              medan den genomsnittliga arbetslösheten var 4,8 %. Arbetslösa
              akademiker har också kortare arbetslöshetstider än arbetslösa
              med lägre utbildningsnivå.
            </seg>
            <seg n="d0aad0a2">
              Av Arbetsmarknadsverkets regleringsbrev framgår klart och tydligt
              att de övergripande målen för arbetsmarknadspolitiken är att korta
              arbetslöshetstiderna och stödja de personer som har svårast att
              komma in på arbetsmarknaden. Dessa mål gäller generellt för alla
              arbetslösa oavsett utbildningsnivå.
            </seg>
            <seg n="455779ca">
              Det är min övertygelse att arbetsförmedlarna redan i dag har
              goda kunskaper om arbetsgivarnas krav inom de flesta yrken, även
              de akademiska. Arbetsförmedlingarna arbetar också kontinuerligt
              med att skapa goda företagskontakter. Några särskilda initiativ
              från min sida bedömer jag inte behövas inom detta område.
            </seg>
            <seg n="f13837cc">
              När det gäller särskilda satsningar för akademiker vill jag påminna
              om försöksverksamheten med bristyrkesutbildning för personer som
              har en anställning. Försöksverksamheten pågår mellan den 1 juli
              2003 och den 31 december 2005. Detta finansieras inom AMS ordinarie
              anslag. Personer med utländsk högskoleexamen som inte arbetar
              i utbildningsyrket är en prioriterad grupp. Kompletterande arbetsmarknadsutbildning
              för utländska akademiker informerade jag om i det interpellationssvar
              jag lämnade i maj när Ana Maria Narti och jag senast talade om
              utländska akademikers situation. Ana Maria Narti diskuterade även
              kompletterande utbildningar för utländska akademiker med dåvarande
              utbildningsminister Thomas Östros i juni.
            </seg>
            <seg n="f190324e">
              I samband med budgetpropositionen för 2004 presenterade regeringen
              särskilda mål för integrationspolitiken inom olika samhällsområden.
              Förutom att det slogs fast att sysselsättningsgraden för utrikes
              födda ska öka och närma sig den för hela befolkningen, formulerades
              målet att andelen utrikes födda med högskoleutbildning som har
              ett arbete i nivå med den egna kompetensen ska öka. Integrationsverket
              kommer att löpande följa utvecklingen i relation till detta mål.
            </seg>
            <seg n="e1995c06">
              I juni 2004 undertecknade regeringen en avsiktsförklaring tillsammans
              med Svenska kommunförbundet, Landstingsförbundet, LO, TCO och
              SACO om insatser för bättre integration, i vilken regeringen åtagit
              sig att se över reglering och system för bedömning och godkännande
              av viss högskoleutbildning med vårdinriktning eller pedagogisk
              inriktning från länder utanför EU/EES-området.
            </seg>
            <seg n="6519b9cf">
              Förutom detta har regeringen i budgetpropositionen för 2005 aviserat
              att en ny insats inom ramen för arbetsmarknadspolitiska programmet
              arbetspraktik, prova-på-platser, ska införas för personer som
              saknar eller har begränsad erfarenhet av svenskt arbetsliv. Insatsen
              innebär nya möjligheter för i första hand invandrare, men även
              för andra personer med begränsad erfarenhet av svensk arbetsmarknad.
              Denna insats bör också kunna omfatta arbetslösa med akademisk
              utbildning.
            </seg>
            <seg n="8ed746ef">
              I de fall där personer med akademisk utbildning deltar i arbetsmarknadsutbildning
              finansieras det inom ramen för AMS ordinarie anslag.
            </seg>
            <seg n="6b77a268">
              Sammanfattningsvis anser jag att AMS och arbetsförmedlingarna
              redan i dag aktivt arbetar med frågan om akademikers arbetslöshet.
              Jag kommer dock noggrant att följa den fortsatta utvecklingen
              av arbetslösheten för akademiker.
            </seg>
          </u>
          <note type="speaker" n="2bc4c933">
            Anf. 18 ANA MARIA NARTI (fp):
          </note>
          <u who="ana_maria_narti_1cdb99" xml:id="i-6556925acd1e3651-3" n="6fc8272f">
            <seg n="1e982cf6">
              Fru talman! Tack, arbetslivsministern!
            </seg>
            <seg n="58f387e5">
              Jag tror att just det svar jag får är en illustration av en grundläggande
              felsyn i arbetsmarknadspolitiken. Man klumpar ihop människor.
              Man gör vissa statistiska beräkningar, som förresten i Sverige
              ligger 1 % under vanliga statistiska beräkningar från andra länder.
              Man drar slutsatsen att allting är frid och fröjd.
            </seg>
            <seg n="2c8b3748">
              Anledningen till min interpellation var uppgifter i medierna
              om en ny beräkning som visade att arbetslösheten bland akademiker
              ständigt har ökat under hela 90-talet och att den fortsätter att
              öka. Jag är inte statistiker, så jag kan inte själv räkna på de
              här sakerna. Men jag har ingen anledning att inte lyssna och se
              på de uppgifter som kommer i medierna.
            </seg>
            <seg n="40080212">
              Det mest intressanta var att se hur chefen för AMS, Anders L.
              Johansson, reagerade på detta. Efter år av ökning av arbetslösheten
              bland akademiker påstår alltså chefen för detta enorma AMS att
              vi nu har en ny grupp på arbetsförmedlingen och att vi måste lära
              oss att handskas med dessa problem.
            </seg>
            <seg n="0e963d6b">
              Min slutsats av detta var att jag äntligen förstod varför akademiker
              från andra länder aldrig har fått tillräckligt bra stöd i Sverige.
              De har helt enkelt inte existerat. Problemet har inte existerat,
              om det börjar existera för AMS-chefen år 2004.
            </seg>
            <seg n="64b78fcf">
              Arbetslösheten bland akademiker från andra länder är känd sedan
              80-talet. Det var då som SACO så att säga drog i larmet. Enligt
              Integrationsverkets rapport är det 30 000 akademiker från andra
              länder som antingen är arbetslösa eller är fel sysselsatta. Situationen
              med taxiförare och biljettförsäljare i tunnelbanan som har akademisk
              examen är mycket väl känd. Men det verkar som att arbetsförmedlingarna
              fortfarande betraktar detta som en ny problematik.
            </seg>
            <seg n="65468d64">
              Jag minns diskussionen inför valet 2002 om det här, och jag har
              tagit upp det i flera olika interpellationer, inte därför att
              jag tycker att det är roligt att göra det utan därför att det
              börjar närma sig det obegripliga oförmågan att hitta praktiska
              lösningar på de här frågorna.
            </seg>
            <seg n="7b66bd6a">
              Jag kan tacka för att arbetslivsministern vill ta upp frågan
              och diskutera den, men det är långt ifrån att ha fått ett svar.
            </seg>
          </u>
          <note type="speaker" n="c71d5791">
            Anf. 19 HENRIK WESTMAN (m):
          </note>
          <u who="henrik_westman_aabafb" xml:id="i-00a0718f3916d15f-2" n="545a99a9">
            <seg n="18d52daf">
              Fru talman! Jag är fullständigt övertygad om att statsrådet har
              en väldigt god vilja i de här frågorna. Men det är väl såsom Ana
              Maria Narti sagt, att arbetslösa akademiker inte är någon ny fråga.
              Åker man taxi, inte minst i Malmöområdet, upptäcker man att det
              är utomordentligt vanligt att det är mycket välutbildade taxichaufförer.
              Inget ont i att vara taxichaufför, men det är ett slöseri med
              de människor som har kommit hit och vars utbildning vi inte kan
              använda på rätt sätt. Man måste ändå ställa sig frågan: Är det
              fel någonstans i arbetsförmedlingarna? Är det någonting ytterligare
              som behövs för att matcha de här människorna in på rätt arbeten?
              Det har gått ganska lång tid, och man ser inte så mycket gjort.
              Statsrådet säger i sitt svar att det är ett prioriterat område
              och att man ska göra mycket åt det. Men vi har inte sett så där
              förskräckligt mycket resultat ännu.
            </seg>
            <seg n="0b9e8d17">
              Andelen vanliga svenska inhemskt födda, ska jag säga akademiker
              har ökat i arbetslöshetsstatistiken även om, som statsrådet säger,
              arbetslösheten är lägre för akademiker. Det är alldeles korrekt.
              Men jag känner ganska många som av någon anledning blivit arbetslösa
              och som, när de sedan ska försöka få jobb, har det oerhört svårt
              för de anses vara överkvalificerade. Då kan de inte ta de jobb
              som möjligen skulle finnas. Är det så att de ändå får ett sådant
              jobb måste de ändra sin livsstil alldeles våldsamt.
            </seg>
            <seg n="8b097374">
              Min fråga är egentligen: Finns det något särskilt som man från
              departementet gett direktiv eller målsättning om för att kunna
              matcha det här bättre? Arbetslösa akademiker är inte någon vanlig
              tidigare företeelse, utan det måste finnas särskilda åtgärder
              för att kunna matcha in de här akademikerna på rätt plats och
              kunna tillvarata deras goda utbildning. Frågan är således: Görs
              det något särskilt för att arbetsförmedlingarna på ett bättre
              sätt ska kunna matcha in dem?
            </seg>
          </u>
          <note type="speaker" n="71094a55">
            Anf. 20 Statsrådet HANS KARLSSON (s):
          </note>
          <u who="unknown" xml:id="i-199b990287bfb43d-1" n="df3042ae">
            <seg n="074d9d3f">
              Fru talman! Jag ska försöka bemöta både Ana Maria Nartis och
              Henrik Westmans inlägg samtidigt, men först till Ana Maria Narti:
              Jag tycker inte att allt är frid och fröjd. Det som jag har gjort
              sedan jag tillträdde är att ta initiativ som lett till att vi
              i dag har 40 000 flera i arbetsmarknadspolitiska åtgärder, inklusive
              utbildningsplatser, än vad vi hade när jag tillträdde. Vi har
              kraftigt ökat antalet i arbetsmarknadspolitiska åtgärder, som
              kommer alla till del, även akademiker. På mitt initiativ har införts
              särskilda regler och åtgärder på arbetsförmedlingarna för att
              just öka möjligheten att matcha in personer med utländsk bakgrund
              på arbetsplatserna. Vi har en försöksverksamhet i gång med specialutbildade
              arbetsförmedlare som dels får hjälpa de här personerna för att
              hitta en anställning, dels ska följa med in i ett program och
              efter en tid efteråt följa upp hur det hela utvecklar sig och
              artar sig på arbetsplatsen. Det gör vi därför att vi vill kompensera
              för den brist på nätverk som människor som kommer från andra länder
              naturligtvis saknar här i Sverige. Det är lätt att titta efter
              hur man själv och ens närmaste omgivning fungerar när det är dags
              att söka arbete. Man använder inte bara arbetsförmedlingen, utan
              man får information, kunskap, tips och råd från familjen, grannar,
              vänner, tidigare arbetskamrater på en rad olika områden och som
              människor som kommer hit saknar. För detta vill vi kompensera.
            </seg>
            <seg n="d96993d2">
              Vi har också infört en möjlighet till bristyrkesutbildning för
              de kategorier som Henrik Westman beskrev. Där har vi det klassiska
              exemplet med taxiförare som har en hög akademisk utbildning men
              inte får arbeta inom sitt område. Jag är däremot inte alldeles
              säker på att det är så där vanligt som det låter i debatten. Det
              har nämligen visat sig att det inte är alldeles lätt att hitta
              de personerna, i varje fall i taxibranschen när arbetsförmedlingarna
              och länsarbetsnämnder nu har börjat jobba med bristyrkesutbildningarna
              för invandrare.
            </seg>
            <seg n="02d8d502">
              Det är inte så att jag är tillfreds med kvantiteten i de här
              åtgärderna. Det jag vill förvissa mig om är att det här är åtgärder
              som har en hög kvalitet och som verkligen betyder att det är en
              skillnad mellan att få de här insatserna och inte få dem. På den
              punkten har jag blivit tryggad ifrån länsarbetsnämnderna. De här
              verksamheterna börjar gå bra och ger resultat. Därför finns det
              förutsättningar att återkomma med den här typen av insatser i
              ett bredare sammanhang framöver. På den punkten är jag inte särskilt
              orolig.
            </seg>
            <seg n="a76b3eec">
              Slutligen kan jag nämna de nya arbetsmarknadspolitiska åtgärder
              som vi aviserar för 2005, nämligen prova-på-platserna, som också
              är avsedda för invandrare som behöver en möjlighet att under en
              kort tid få kontakt med en arbetsplats. Det är en åtgärd som har
              tagits fram i samarbete med Svenskt Näringsliv och som jag har
              stora förhoppningar på ska lyckas.
            </seg>
          </u>
          <note type="speaker" n="5167635e">
            Anf. 21 ANA MARIA NARTI (fp):
          </note>
          <u who="ana_maria_narti_1cdb99" xml:id="i-6556925acd1e3651-4" n="6fc8272f">
            <seg n="c0eba7ed">
              Fru talman! Prova-på-platserna kanske, kanske betyder en förbättring.
              I alla fall har arbetslivsforskningen visat att de enda arbetsmarknadsåtgärder
              som verkligen ger resultat är de i vilka arbetsgivarna har en
              aktiv roll. Det kanske är fallet med prova-på-platserna inte vet
              jag.
            </seg>
            <seg n="e509a814">
              Det är väldigt mycket annat som vi behöver diskutera, analysera
              och fördjupa oss i. Akademikernas ökande arbetslöshet är inte
              enbart en fråga om det mycket svåra läget för utlänningarna på
              vår arbetsmarknad. Det är mycket viktigt att lyfta fram att unga
              människor med hela utbildningen från Sverige i dag ofta faller
              i arbetslöshet dagen efter det att de har tagit examen. Vi har
              hört det på radio, klart och tydligt illustrerat, för inte så
              länge sedan när en civilingenjör i kemi berättade om hur det var
              att sälja skor efter så många år av studier.
            </seg>
            <seg n="639fcb6d">
              De unga just utexaminerade behöver en betydligt livligare arbetsmarknad
              än den som vi har i dag. Jag tror inte att någon arbetsförmedling
              kan lösa det problemet. Däremot kan arbetslivsministern göra det
              om han inte lägger ännu flera bördor på arbetsgivarna.
            </seg>
            <seg n="ee13a09b">
              Vi har i dag är en förlamad arbetsmarknad där folk som kan anställa
              inte vågar anställa oprövade krafter av rädsla för att drabbas
              av alltför höga kostnader. Arbetslivsministern vet mycket väl
              vad jag talar om.
            </seg>
            <seg n="5785932c">
              Besluten att jämt och ständigt öka de ekonomiska bördorna på
              arbetsgivarna har lett till en stagnation i arbetslivet. Det i
              sin tur slår mot de unga. Vad vill arbetslivsministern göra för
              att förbättra de ungas och oprövades möjligheter att få ett arbete
              i dagens läge? I stället för att tänka på nyanställningar tänker
              arbetsgivarna på hur många de kan avskeda inför den kommande perioden
              med 15 % i extra kostnader för varje sjuklön.
            </seg>
            <seg n="08c2bb2f">
              Sedan finns det väldigt mycket annat att diskutera. Vad är ett
              bristyrke? Ska vi betrakta detta med bristyrke med ett perspektiv
              på sex månader, ett år eller flera år framöver? Vi vet att 40-talisterna
              snart lämnar arbetslivet. Då kommer de flesta yrken att bli bristyrken.
              Varför i dag bara tänka på rörmokare eller sjuksköterskor med
              en viss specialitet?
            </seg>
          </u>
          <note type="speaker" n="112ecb59">
            Anf. 22 HENRIK WESTMAN (m):
          </note>
          <u who="henrik_westman_aabafb" xml:id="i-00a0718f3916d15f-3" n="545a99a9">
            <seg n="463dfbf0">
              Fru talman! Statsrådet brukar alltid lämna ganska bra svar. Men
              hitintills har det ju inte skett så förfärligt mycket. Det har
              varit ett relativt klent resultat.
            </seg>
            <seg n="124944be">
              Statsrådet sade att man visserligen har hört talas om till exempel
              taxichaufförer med akademisk utbildning, men inte funnit några
              exempel på det i undersökningar. Jag är inte så förskräckligt
              ofta i Malmö, men vid varje tillfälle som jag har varit där och
              åkt taxi har jag stött på taxichaufförer som har varit akademiker.
              Om inte de signalerna ens kommer fram och ni inte ens känner till
              problemet måste det vara något annat som är oroande. Det är ytterst
              allvarligt.
            </seg>
            <seg n="bd011f26">
              Jag vill fråga om det inte finns några tankar på att ordna några
              mer individanpassade anvisningar för akademiker. Arbetsförmedlingarna
              inriktar sig ofta på generella åtgärder. Vi har från mitt parti
              efterlyst betydligt mera individanpassade sådana aktiviteter.
              Finns det några funderingar på det för att matcha de arbetslösa
              akademikerna bättre? Finns det kanske någon tanke på att man kan
              använda den principen även när det gäller nyutexaminerade akademiker?
              Det är ju ett stort problem att de inte kommer ut i arbetslivet
              så fort som möjligt. Det vore bra för samhället om de gjorde det.
            </seg>
          </u>
          <note type="speaker" n="4f4ab664">
            Anf. 23 Statsrådet HANS KARLSSON (s):
          </note>
          <u who="unknown" xml:id="i-199b990287bfb43d-2" n="df3042ae">
            <seg n="ac26e1fe">
              Fru talman! När det gäller bristyrkesutbildning och huruvida
              det finns eller inte finns taxichaufförer med akademisk utbildning
              har jag inte sagt att det inte finns några sådana. Jag har sagt
              att det inte har varit så alldeles enkelt att nå dem. De har inte
              hört av sig själva, och de har inte heller gått att hitta i den
              utsträckning som jag och arbetsförmedlingarna trodde var möjligt.
            </seg>
            <seg n="020be626">
              Henrik Westman och jag är överens på den punkten. Jag tror också
              att det finns sådana taxichaufförer. Det gäller bara att hitta
              dem i högre grad.
            </seg>
            <seg n="ae0e98a7">
              När det gäller om våra åtgärder är kollektiva eller individanpassade
              vill jag påstå att alla våra åtgärder är individanpassade. Det
              är klart att varje anvisning till ett arbete som sker och varje
              åtgärd som en individ erbjuds är avsedd att passa just den individen.
            </seg>
            <seg n="f9792837">
              Jag är angelägen om att varje individ får en individanpassad
              handlingsplan. Åtgärderna ska också syfta till att stärka den
              enskilda individen på arbetsmarknaden. På den punkten skiljer
              det sig inte för akademiker och för andra arbetssökande.
            </seg>
            <seg n="12ca8edb">
              Ana Maria Narti pratade om arbetsgivare som inte vågar att anställa
              och syftade på förslaget till medfinansiering av sjukpenningen
              som ska träda i kraft den 1 januari.
            </seg>
            <seg n="344d7479">
              Rädslan borde inte vara stor. Kanske har Svenskt Näringsliv och
              de borgerliga partierna skrämt upp arbetsgivarna alldeles i onödan.
              I själva verket vinner de allra flesta arbetsgivare i den privata
              sektorn, såväl små som stora företag, på den förändring som den
              här reformen innebär jämfört med hur det är i dag.
            </seg>
            <seg n="11341d71">
              Vi sänker arbetsgivaravgiften, tar bort den tredje sjuklöneveckan
              och inför regler som gör att de som ligger under genomsnittet
              i sjukfrånvaro kommer att få lägre kostnader i dag än vad de hade
              innan. Därför borde man med den kopplingen i stället bli modigare
              att anställa. Bland de små företagen med under 19 anställda är
              det bara 2 % som får ökade kostnader till följd av den här reformen.
              Det beror naturligtvis på att man regelmässigt har lägre sjukfrånvaro
              i de små företagen.
            </seg>
            <seg n="35cfc265">
              Med den förbättrade konjunktur som vi hela tiden ser får vi också
              en ökad efterfrågan på arbetskraft. Det kommer i förlängningen
              att gynna unga, såväl akademiker som de invandrade människorna
              i landet.
            </seg>
          </u>
          <note type="speaker" n="012987dc">
            Anf. 24 ANA MARIA NARTI (fp):
          </note>
          <u who="ana_maria_narti_1cdb99" xml:id="i-6556925acd1e3651-5" n="6fc8272f">
            <seg n="fd7313c3">
              Fru talman! Inför valet 2002 ägde det rum en mycket intressant
              debatt mellan partiledarna och ungdomar. Panelen bestod av unga
              människor. Inte en enda av dem hade en fast anställning.
            </seg>
            <seg n="1fd2a5fc">
              Gruppen människor mellan 20 och 30 år som pendlar mellan timanställning,
              uppdragsanställningar, vikariat och projektarbete är väldigt stor.
              Man får lätt det intrycket att gruppen människor som under en
              god konjunktur söker arbete har ökat i stället för att ha minskat.
            </seg>
            <seg n="c84a9970">
              Vi börjar att få att en allt smalare skala av människor som har
              arbete på riktigt, trygghet och rättigheter. På kanterna finns
              det mycket stora grupper som riskerar att falla ned i långvarig
              arbetslöshet. De har en otroligt osäker position i yrket och i
              arbetslivet.
            </seg>
            <seg n="1cf8607a">
              Det är så jag ser arbetslivet, och det är därför som jag är bekymrad.
              Jag tänker inte gå tillbaka till den debatt som vi redan har haft
              om de 15 procenten. Min bild över detta förslag är mycket klar,
              så jag ska inte upprepa det som redan har sagts. Men jag vill
              bara påminna om några saker när det gäller de unga arbetslösa.
            </seg>
            <seg n="ce24bb38">
              När vi i utbildningsutskottet var på besök på Lunds universitet
              fick vi höra om unga forskare som tar sina doktorsgrader med briljans
              och blir arbetslösa dagen efter det att doktorsavhandlingen har
              disputerats. Det gäller biokemi, och det gäller kunskapsgrenar
              relaterade till medicin. Det verkar obegripligt, men det är en
              ganska så vanlig företeelse.
            </seg>
            <seg n="ae41593d">
              Man måste också påminna om att kunskap av denna sort är en färskvara.
              Om människor faller i relativt långvarig arbetslöshet riskerar
              de snabbt diskvalificering. Det är därför som jag tycker att vi
              bör förnya hela arbetslivet.
            </seg>
          </u>
          <note type="speaker" n="9c80357a">
            Anf. 25 Statsrådet HANS KARLSSON (s):
          </note>
          <u who="unknown" xml:id="i-199b990287bfb43d-3" n="df3042ae">
            <seg n="6dacbb24">
              Fru talman! Ana Maria Narti väcker ytterligare en fråga om arbetsmarknadsregelverket
              och de korttidsanställda. Där ser vi samma saker, Ana Maria Narti
              och jag. Antalet som har korta anställningar har ökat, och det
              är framför allt de unga kvinnorna som får de sämsta anställningsvillkoren
              på arbetsmarknaden. Därför avser jag att återkomma med förslag
              som gör det möjligt att förändra den situationen något. Det handlar
              bland annat om att förenkla lagen om anställningsskydd på ett
              sådant sätt att det blir möjligt för en arbetsgivare att oavsett
              skäl till en korttidsanställning kunna korttidsanställa under
              en viss tid, men efter den tiden ska korttidsanställningen övergå
              till en visstidsanställning.
            </seg>
            <seg n="f6d96f16">
              Samtidigt avser vi att komma med förslag som ger lite ökad trygghet
              eller motverkar det missgynnande som sker på många arbetsplatser
              av unga föräldrar. Det är de som är barnlediga eller kvinnor som
              är gravida som erbjuds sämre villkor och blir missgynnade på olika
              sätt. Det vill vi försöka skärpa till.
            </seg>
            <seg n="44023f1d">
              Jag är övertygad om att det kommer att vara ytterligare en pusselbit
              i bygget av den svenska modell som nu i mätning efter mätning
              och i jämförelse efter jämförelse visar sig vara en väg som många
              andra länder i Europa tittar på, nämligen möjligheten att förena
              produktionens krav på flexibilitet med människors behov av trygghet.
              Det gäller att hitta en avvägning som gör att vi kan vara konkurrenskraftiga
              men samtidigt inte förbruka människor i arbetslivet. Den modellen
              har i allra högsta grad framtiden för sig.
            </seg>
          </u>
          <note n="2912d035">
            Överläggningen var härmed avslutad.
          </note>
          <note n="66e0e753">
            9 § Svar på interpellation 2004/05:93 om friårsförslagets konsekvenser
            för BNP, offentliga finanser och jämställdheten
          </note>
          <note type="speaker" n="e8273c05">
            Anf. 26 Statsrådet HANS KARLSSON (s):
          </note>
          <u who="unknown" xml:id="i-199b990287bfb43d-4" n="df3042ae">
            <seg n="21bf3be3">
              Fru talman! Carl B Hamilton har frågat finansminister Pär Nuder
              om friårsförslagets effekter på sysselsättning, arbetslöshet,
              arbetade timmar och BNP. Arbetet inom regeringen är så fördelat
              att det är jag som ska svara på dessa frågor.
            </seg>
            <seg n="12fcf963">
              Carl B Hamilton har i sin interpellation försökt värdera de samhällsekonomiska
              effekterna av införandet av friåret. Räknar man inte med några
              positiva effekter av friåret försämrar det de offentliga finanserna
              till följd av en kostnad för deltagarna i friåret samt ger ett
              intäktsbortfall till följd av lägre BNP-nivå. Men jag anser att
              man också måste beakta de positiva effekterna detta kan ha genom
              lägre sjukfrånvaro, färre långtidssjuka eller förtidspensionerade
              samt sänkt arbetslöshetsnivå.
            </seg>
            <seg n="d2c82da1">
              Friårsprogrammet ska ge möjligheter för arbetslösa att få värdefulla
              erfarenheter som vikarier. Vi vet sedan tidigare hur viktigt det
              är för arbetslösa att få in en fot på arbetsmarknaden, få möjlighet
              att visa vad man går för, få erfarenheter och referenser för fortsatt
              arbete på samma eller någon annan arbetsplats. Genom att vi nu
              tydligare inriktar friårsverksamheten på de prioriterade grupperna
              inom arbetsmarknadspolitiken kan vi förbättra matchningen på arbetsmarknaden,
              förbättra integrationen och bidra till att färre arbetslösa av
              olika skäl lämnar arbetsmarknaden.
            </seg>
            <seg n="e286a3f3">
              Friåret kan också ha stora positiva effekter för den friårsledige.
              Vi vet sedan tidigare att stress och uppskruvat tempo på arbetsplatserna
              är en viktig anledning till ohälsa. I dag uppbär ca 530 000 personer
              sjukersättning. Vidare är ungefär 116 000 personer långtidssjukskrivna.
              Inte minst gäller det i stor utsträckning kvinnor och i än större
              utsträckning anställda i offentliga kärnverksamheter som vården,
              skolan och omsorgen.
            </seg>
            <seg n="fd623643">
              Det finns förstås flera anledningar till att det ser ut på det
              här sättet. Jag är också beredd att pröva flera olika metoder
              för att komma till rätta med ohälsan och få människor tillbaka
              i arbete. Friåret är ett av dem. Friåret kan ge möjlighet för
              människor som känner sig slutkörda, men utan att för den skull
              vara sjuka, att få en chans att vila upp sig och komma tillbaka
              med nya krafter eller att vidareutbilda sig och byta till en annan
              arbetsgivare, eller kanske ett annat yrke. Jag tror att det kan
              göra att färre lämnar arbetslivet och att fler orkar jobba långt
              upp i åldrarna.
            </seg>
            <seg n="c2e4d0fb">
              Arbetslivsinstitutet har nu regeringens uppdrag att utvärdera
              försöksverksamheten med friår från hälsosynpunkt. När den är avslutad
              under våren 2005 kan dessa frågor besvaras mer ingående.
            </seg>
            <seg n="054fa061">
              Carl B Hamilton menar också att friårsprogrammet riskerar att
              bli en kvinnofälla. Institutet för arbetsmarknadspolitisk utvärdering,
              IFAU, visar att det är äldre lågavlönade kvinnor i offentlig sektor
              som är mest friårslediga. De har i genomsnitt jobbat 16 år hos
              samma arbetsgivare. Det är samma grupper som också har de högsta
              sjukskrivningarna. Min förhoppning är att både kvinnor och män
              genom friåret får en möjlighet att vila ut eller vidareutbilda
              sig och därmed förbättra sina möjligheter att orka jobba fram
              till pensionen. Därmed tror jag inte att friåret har de negativa
              effekter för jämställdheten i arbetslivet som Carl B Hamilton
              förespeglar.
            </seg>
          </u>
          <note type="speaker" n="a4bdbf2e">
            Anf. 27 CARL B HAMILTON (fp):
          </note>
          <u who="unknown" xml:id="i-8690636e93a6be08-0" n="df3042ae">
            <seg n="a8219d16">
              Fru talman! Tack för svaret. Min interpellation var ställd till
              finansministern, eftersom den i första hand handlar om de samhällsekonomiska
              effekterna och budgeteffekterna av förslaget om friår. Därför
              är det en besvikelse trots allt inget ont sagt om Hans Karlsson
              att Pär Nuder hukar någonstans i kulisserna i stället för att
              vara här och svara för det som är Finansdepartementets uppgift,
              nämligen att både beräkna budgeteffekter av olika åtgärder och
              de samhällsekonomiska konsekvenserna.
            </seg>
            <seg n="a8496c72">
              Den lägre BNP:n beror naturligtvis på ett produktionsbortfall
              som uppstår på grund av friåret. Grunden till detta är att det
              blir mindre sysselsättning. Sätter man 12 000 personer på friår
              är det minst 10 000, kanske fler, som successivt försvinner i
              sysselsättning. Detta BNP-bortfall kan man beräkna jag har gjort
              det i min interpellation till ett värde av ungefär 3 miljarder
              kronor per år. Man kan använda sig av lite olika metoder. Konjunkturinstitutet
              har en metod som de använder när de å andra sidan vill beräkna
              vinsten av mer integration av utlandsfödda. Den metoden går lika
              bra att använda här när man ser ett bortfall på 12 000 personer
              i friåret. Och det finns andra metoder.
            </seg>
            <seg n="45589106">
              Min fråga är varför inte regeringen redovisar någon beräkning
              över huvud taget av BNP-bortfallet och inte heller beräkningar
              av bortfallet i sysselsättning. Detta är ju fullständigt grundläggande
              variabler som finns i regeringens politik, nämligen att ha en
              hög BNP och en hög sysselsättning. När man då lägger fram ett
              förslag som är negativt i båda hänseendena vore det önskvärt att
              man redovisade detta. Det ligger alltså inom Finansdepartementets
              ansvarsområde att göra denna typ av beräkningar. Uppenbarligen
              vill regeringen lura svenska folket genom att mörka de här siffrorna.
            </seg>
            <seg n="11791778">
              I själva verkat vågar man inte redovisa de verkliga kostnaderna
              med friåret för medborgarna, för skattebetalarna, vare sig i fråga
              om sysselsättning, i fråga om BNP eller i fråga om budget. I budgeten
              står det 1,55 miljarder i kostnader. Min beräkning pekar på 3
              miljarder varav ungefär två tredjedelar drabbar de offentliga
              kassorna. När BNP minskar med 3 miljarder innebär ju det två tredjedelar
              minskade intäkter för det offentliga. Så summan av det hela är
              inte alls 1,55 miljarder i ökade kostnader, som Hans Karlsson
              just nu sade. Det är 1,55 miljarder i ökade kostnader plus ett
              inkomstbortfall som är kanske i storleksordningen 2 miljarder.
              Den totala kostnaden är 3,5 miljarder för de offentliga kassorna.
            </seg>
            <seg n="8c137d94">
              Detta redovisar inte regeringen för skattebetalarna, för medborgarna,
              utan ni mörkar denna kostnad. Jag kan ju förstå varför ni gör
              det. Det är för att ni så att säga vill lura folket att tro att
              det här är billigare än det faktiskt är. Men jag tycker att det
              är bedrövligt att inte Finansdepartementet redovisar konsekvenserna
              av regeringsbesluten. Varför finns inte kalkylerna? Varför döljer
              ni? Varför lurar ni väljarna?
            </seg>
            <seg n="53764e5a">
              Friåret minskar alltså basen för de offentliga utgifternas finansiering
              och ökar samtidigt de offentliga utgifterna. Redovisa kalkylerna!
              Redovisa kalkylerna även över de 1,55 miljarder som ni har angivit!
            </seg>
          </u>
          <note type="speaker" n="9f7d8c59">
            Anf. 28 Statsrådet HANS KARLSSON (s):
          </note>
          <u who="unknown" xml:id="i-199b990287bfb43d-5" n="df3042ae">
            <seg n="917db7c4">
              Fru talman! Carl B Hamilton misstänkliggör oss, och mig, genom
              att säga att vi mörkar och lurar svenska folket. Det gör vi inte
              alls. Vi har tyckt att det inte är alldeles enkelt att redovisa
              kostnad och intäkt. Kostnaden går väl hyggligt att beräkna. Det
              har ju Carl B Hamilton gjort i sin interpellation. Det är väl
              något sätt eller ett par sätt. Det kanske finns andra. Men det
              som varken Carl B Hamilton eller någon annan har lyckats redovisa
              är beräkningen av de positiva effekter som uppstår av friårsverksamheten.
              Det är mycket svårare, för att inte säga nästan omöjligt. Där
              får man naturligtvis tro på att de har den livskvalitetseffekt
              som syftet är med friåret.
            </seg>
            <seg n="8cee175b">
              Det är klart att man aldrig kommer att kunna veta riktigt säkert
              beträffande en person som har varit friårsledig om det var på
              grund av det som han orkade jobba fram till pension eller om det
              var av något annat skäl. Men vi är alldeles övertygade om att
              det har de sambanden.
            </seg>
            <seg n="f23bf9e2">
              För att inte Carl B Hamilton ska sväva i total okunnighet om
              hur vi har resonerat har jag inga svårigheter med att säga något
              om detta, även om jag nu riskerar att trampa in på finansministerns
              domäner. Om det blir så att jag instämmer i Carl B Hamiltons beräkningar
              eller ligger vid sidan av dem har jag svårt att avgöra, men ungefär
              fyra miljarder tror vi också att kostnaden blir om man ser på
              de långsiktiga effekterna av friåret när det gäller offentliga
              finanser. Så är det säkert. Skatteintäkterna blir lägre och de
              offentliga finanserna försämras genom högre utgifter till följd
              av att man betalar ut mer till friåret.
            </seg>
            <seg n="2864d4f0">
              Men eventuella positiva effekter? Jag kan nu föreställa mig att
              Carl B Hamilton kommer att ha som en av sina livsuppgifter att
              informera svenska folket om att kostnaden är runt 4 miljarder
              men inte kommer att säga ett ord om de positiva effekter som detta
              kan få. Det är snarare ett tips till Carl B Hamilton i den offentliga
              debatten. Ta med båda delarna så kanske vi kan bli hyggligt överens
              om att det här har både en kostnadssida och en intäktssida där
              intäktssidan är svårare att beräkna.
            </seg>
          </u>
          <note type="speaker" n="01e69d29">
            Anf. 29 CARL B HAMILTON (fp):
          </note>
          <u who="unknown" xml:id="i-8690636e93a6be08-1" n="df3042ae">
            <seg n="05b3ebdb">
              Fru talman! Jag tackar så mycket för det svaret. Det är faktiskt
              närmast sensationellt med denna ärlighet i en sådan här budgetfråga,
              att arbetslivsministern går med på att den verkliga kostnaden
              för de offentliga finanserna inte är 1,55 miljarder utan någonstans
              uppemot 4 miljarder. Jag är väldigt glad att vi fick det här beskedet,
              för det innebär att kostnaderna som har angivits i budgeten hittills
              har varit en grov underskattning.
            </seg>
            <seg n="f5539222">
              Sedan ska jag gå över till de positiva effekterna. Arbetslösa
              ska få in en fot på arbetsmarknaden, säger Hans Karlsson. Jag
              tror att det där är feltänkt, för Hans Karlsson ser inte arbetsmarknaden
              i ett helhetsperspektiv. Man kan inte få den totala arbetslösheten
              att gå ned om regeringen samtidigt lägger fram ett förslag som
              har som sluteffekt att det faller bort sysselsättning.
            </seg>
            <seg n="be4ed04d">
              På en arbetsmarknad där sysselsättningen minskar kan naturligtvis
              enskilda människor få nya jobb. Men med det perspektiv som en
              minister har kan ju inte arbetslöshetens problem lösas genom åtgärder
              som regeringen vidtar för att minska den totala sysselsättningen.
              Det är det som det här förslaget gör. Det minskar successivt den
              totala sysselsättningen. Därför kan inte arbetslöshetens problem
              lösas genom ökad ledighet för en del, för 12 000 personer i detta
              fall. Det hänger inte ihop. Det är en omöjlighet, och det är ett
              fundamentalt feltänk. Dessutom skapar det orättvisa mellan dem
              som får det här friåret och dem som inte får det.
            </seg>
            <seg n="1928f7c5">
              Sedan säger arbetslivsministern att de långtidssjukskrivna kan
              gå ned i antal. Sjuka ska få en chans att vila upp sig. Det tycker
              jag också. Men då ska de vara sjukskrivna. De ska ha en diagnos.
              De ska få en behandling. De ska få korrekt rehabilitering. Det
              blir en fullständig rättsupplösning om det är så att en överansträngning
              inte prövas medicinskt utan prövas av tjänstemän som ska bevilja
              eller avslå friårsansökningar. Människor som är sjuka ska ha behandling.
              De ska ha ersättning. De ska ha rehabilitering och så vidare.
              Men är de friska ska de arbeta.
            </seg>
            <seg n="14ea1ee3">
              Vi kan inte ha ett mellanläge där tjänstemän som har en helt
              annan bakgrund ska hålla på med kvacksalveri. Friåret blir, när
              man kommer in på det här med sjukskrivningar, ett kvacksalveri
              om man tror att det ska användas i stället för en vanlig medicinsk
              behandling. De som behöver vila upp sig ska naturligtvis göra
              det. Men då ska de bli sjukskrivna och de ska få den rätta ersättningen.
              Friårsersättningen är ju ingen sjukersättning. Den ligger under
              sjukersättningen för de flesta. Med det här resonemanget att man
              ska gå på friår i stället för sjukskrivning lurar ju Hans Karlsson
              människor på deras riktiga, korrekta, sjukförsäkring.
            </seg>
            <seg n="2d02cbf9">
              Friåret ska också kunna användas till omskolning i stället för
              en arbetsmarknadspolitisk åtgärd. Det blir också samma konstiga
              sak. Det blir väldigt lätt något slags högoktanigt fuffens i detta.
              Den här personen kan ju lika gärna välja att ligga på sofflocket
              under friåret. Man får sin friårsansökan tillstyrkt, men sedan
              upphör ju kontrollen av vad som faktiskt sker. Vilka signaler
              skickar detta ut? Kvacksalveri och fuffens!
            </seg>
            <seg n="fefcf9ec">
              Jag vädjar till ministern att skilja arbetsmarknadspolitiska
              åtgärder och åtgärder som är till för att få människor som är
              sjuka tillbaka i arbetet från kvacksalveri i friårsdiskussionen.
              Och hur kan arbetslösheten minska i landet om sysselsättningen
              minskar? Det går inte.
            </seg>
          </u>
          <note type="speaker" n="e850ad3f">
            Anf. 30 Statsrådet HANS KARLSSON (s):
          </note>
          <u who="unknown" xml:id="i-199b990287bfb43d-6" n="df3042ae">
            <seg n="8c78a754">
              Fru talman! Jag tror att jag har uppfattat Carl B Hamiltons interpellation
              och inlägg här på ett sätt som ska tolkas som att Carl B Hamilton
              inte gillar friåret. Det gör vi. Det gör jag. Jag tror att det
              är inte den enda och kanske inte den bästa men en av många åtgärder
              som man kan ha i ett spektrum av arbetsmarknadspolitiska åtgärder.
            </seg>
            <seg n="cf166945">
              Det är sant att man får göra det man vill. Tanken bakom friåret
              är ökad livskvalitet. Det är inte kortsiktigt produktivt. Långsiktigt
              kanske det är produktivt i samhällsperspektivet.
            </seg>
            <seg n="039a4305">
              Men för den enskilda individen kan det också kortsiktigt vara
              produktivt. Det är det som är syftet. Man får göra vad man vill
              utom att uppbära inkomst eftersom det bryter mot finansierings-
              och ersättningsregelverket. Men i övrigt får man göra det som
              man vill. Man får förkovra sig, och man får ligga på sofflocket,
              som Carl B Hamilton säger, och det kanske man mår bra av.
            </seg>
            <seg n="8e1c9ec0">
              Jag sade inte, Carl B Hamilton, att det var till för att sjuka
              skulle vila upp sig. Jag var väldigt noga med det. Jag tycker
              inte om att du medvetet citerar mig fel eftersom det var vad du
              gjorde. Jag sade att den som känner sig slutkörd utan att för
              den skull vara sjuk kan använda sig av friåret och, förmodligen,
              må bra av det.
            </seg>
            <seg n="c61ff8c6">
              Sammanfattningsvis: Det är en reform som ökar livskvaliteten.
              Och jag vill markera att det nu finns ett tydligare krav på att
              det i första hand ska vara de prioriterade grupperna bland arbetslösa
              långtidsarbetslösa, invandrare och arbetshandikappade som ska
              ha vikariaten och som ersätter de friårslediga. Och arbetsförmedlingarna
              kommer att anstränga sig ordentligt i fråga om detta. Det är nämligen
              viktigt. Det är däremot inte ett absolut villkor eftersom det
              då skulle innebära att vissa personalkategorier, om man inte kan
              hitta en vikarie bland dessa grupper, inte skulle kunna komma
              åtnjutande av friåret. Det är inte meningen. Men i första hand
              ska man söka vikarierna bland de prioriterade grupperna.
            </seg>
          </u>
          <note type="speaker" n="85303dea">
            Anf. 31 CARL B HAMILTON (fp):
          </note>
          <u who="unknown" xml:id="i-8690636e93a6be08-2" n="df3042ae">
            <seg n="f65748a4">
              Fru talman! Hans Karlsson upprepar att syftet är gott. Det räcker
              inte. Konsekvenserna måste vara goda. Det är ju fullständigt elementärt.
              Tänk så många hemska beslut som har fattats där syftet har varit
              gott genom historien.
            </seg>
            <seg n="80636c04">
              Friåret är också en kvinnofälla. Det finns tre skäl till det.
              Det försämrar individens löneutveckling. Det sker enligt IFAU
              sannolikt mer i privat sektor än i offentlig sektor. Dessa personer
              riskerar att få färre pensionspoäng om de har kommit över den
              lägsta gränsen. Och det är klart att om det allmänt uppfattas
              som att kvinnor är mer benägna att ta ut friår än män, och hittills
              är det 70 % av dem som har gjort det som är kvinnor, är det klart
              att det inte är bra i konkurrensen med män på arbetsmarknaden.
              Därför riskerar friåret att bli en kvinnofälla.
            </seg>
            <seg n="73c15732">
              Fru talman! Hans Karlsson har ägnat i stort sett hela sitt liv,
              tror jag, åt att sträva inom den svenska arbetarrörelsen. Numera
              ägnar han sig åt det något mer behagliga, nämligen att främja
              den svenska ledighetsrörelsen.
            </seg>
            <seg n="c5ece8a3">
              Kampsången Arbetets söner , som jag är säker på att Hans Karlsson
              brukar sjunga på första maj varje år, får nu med regeringens politik
              ändra titel. Det handlar om ledighet och inte längre om arbete.
              Refrängen i den här kampsången brukar sjungas: Kämpa för rättvisa,
              frihet och bröd. Den kommer på första maj i fortsättningen lämpligen
              lyda: Kämpa för rättvisa, friår och stöd. Det är det mera relevanta.
            </seg>
            <seg n="feb9c330">
              Hans Karlsson, ändra din refräng på sången! Nu gäller det rättvisa,
              friår och stöd. Det är den nya refrängen på Arbetets söner .
            </seg>
          </u>
          <note type="speaker" n="ed3951b7">
            Anf. 32 Statsrådet HANS KARLSSON (s):
          </note>
          <u who="unknown" xml:id="i-199b990287bfb43d-7" n="df3042ae">
            <seg n="8fceb445">
              Fru talman! Så fyndigt. Jag tror inte att Carl B Hamilton behöver
              vara så väldigt orolig. Jag tror att det vore större risk för
              det här landet om Carl B Hamilton skulle ha den uppgift som jag
              har i regeringen.
            </seg>
            <seg n="a2718cd5">
              Tittar vi oss omkring i Europa ser vi att de socialförsäkringssystem
              som vi har i detta land och som tryggar människor vid uppsägningar,
              vid arbetslöshet och vid sjukdom är väl förenliga med en ökande
              tillväxt och en hög produktivitet i företagen. Det är möjligt
              att förena god, hög och full sysselsättning med starka trygghetsregler.
            </seg>
            <seg n="aef1abf5">
              Varje gång jag kommer till Sydeuropa och Mellaneuropa förvånar
              det mig att jag så ofta får frågan: Hur gör ni i Sverige för att
              kunna ha hög sysselsättning och förena produktivitet med höga
              skatter och god trygghet? Hur går det till? Och jag berättar gärna.
            </seg>
            <seg n="90cc24e8">
              Vi behöver inte vara oroliga för att friåret ska välta det framgångsreceptet.
              Jag tror att vi kan addera friåret till många lyckade arbetsmarknadspolitiska
              instrument i den svenska modellen.
            </seg>
          </u>
          <note n="2912d035">
            Överläggningen var härmed avslutad.
          </note>
          <note n="ab323a04">
            10 § Svar på interpellation 2004/05:169 om fastighetsskatt på
            äldreboende
          </note>
          <note type="speaker" n="35fa2532">
            Anf. 33 Finansminister PÄR NUDER (s):
          </note>
          <u who="par_nuder_59d565" xml:id="i-b07e52d83da4a9e0-8" n="b1994bc0">
            <seg n="333a8e01">
              Fru talman! Kenneth Lantz har frågat mig om jag avser att verka
              för att hyreshus för äldre med behov av särskild service i minskad
              utsträckning ska drabbas av fastighetsskatt även om hyreshusen
              inte är strikt avsedda för åldringsvård i traditionell betydelse.
            </seg>
            <seg n="6c278883">
              Gränsdragningen mellan sjukvårdsbyggnader och andra byggnader
              har i praktiken vållat svårigheter främst då det gäller vård i
              sjukhem eller annan vårdbyggnad än sjukhus för institutionell
              vård samt vård i eget hem. Servicehus som till övervägande del
              upptas av bostadslägenheter med kök indelas normalt inte som vårdbyggnad
              även om byggnaden också innehåller gemensamma utrymmen och de
              boende kan få hjälp med sjukvård, matlagning och annan tillsyn.
              Skulle denna typ av serviceboende anses som vårdbyggnad skulle
              detta i sin tur leda till nya gränsdragningsproblem. Jag är därför
              för närvarande inte beredd att ge några ytterligare besked.
            </seg>
          </u>
          <note type="speaker" n="8e78c112">
            Anf. 34 KENNETH LANTZ (kd):
          </note>
          <u who="kenneth_lantz_f46382" xml:id="i-237af335149ce620-0" n="175f042b">
            <seg n="3b875884">
              Fru talman! Finansministerns svar på min interpellation om fastighetsskatt
              på äldreboende är enligt min uppfattning inte tillräckligt klarläggande.
              Generellt sett är jag av en helt annan uppfattning än finansministern
              avseende fastighetsskatt i allmänhet och beskattning av fastigheter
              för åldringsvård i synnerhet.
            </seg>
            <seg n="6c01cf6c">
              Finansministern tar upp frågan om gränsdragning i sitt svar.
              Det kan nog vara intressant att gå till historiska protokoll och
              diarieböckerna för att upptäcka uttalanden av regeringsföreträdare
              vid besök ute i det som vi kallar för verkligheten.
            </seg>
            <seg n="13a2f48b">
              Tidigare socialministern Lars Engqvist uttalade vid flera tillfällen
              lugnande ord om att frågan var under beredning i Regeringskansliet.
              Frågan har dessutom varit uppe i Statsrådsberedningen som beslutade
              att överlämna ärendet till Socialdepartementet.
            </seg>
            <seg n="5666ff48">
              Tidigare finansministern Bosse Ringholm har också varit engagerad
              i ärendet och sagt att ärendet bereds inom Regeringskansliet.
            </seg>
            <seg n="d066d50f">
              Frågan har enligt en politiskt sakkunnig inom Finansdepartementet
              dessutom för länge sedan översänts till Socialdepartementet för
              att man ska definiera just begreppet särskilt boende.
            </seg>
            <seg n="45292685">
              I ett övergripande sammanhang kan beskattningen av dessa fastigheter
              som är avsedda för äldreboende inte ha någon större betydelse
              ekonomiskt sett. Men för enskilda människor som har sin trygghet
              i ett boende med extra service och engagagemang för de boende
              kan beskattningen rentav få avgörande konsekvenser avseende möjligheten
              att bo kvar, och de kan rentav tvingas flytta därifrån.
            </seg>
            <seg n="92da8f74">
              Vid läsning av olika handlingar i detta ärende finner jag, utöver
              tidigare anförda svar från bland Lars Engqvist, att man efterlyser
              en enhetlig behandling när det gäller beskattningen av dessa fastigheter.
              Genom lokala och regionala bedömningar bevisas det gång på gång
              att vi har olika regler i landet i fråga om beskattningen av dessa
              fastigheter.
            </seg>
            <seg n="2ff87ccb">
              I min fråga i dag återkommer jag till hur finansministern tänker
              behandla den här frågan framöver. Med tanke på att det finns många
              kommuner som driver dessa fastigheter och dessutom stiftelser
              av olika slag, kan jag inte nöja mig med att få ett svar som egentligen
              inte är något svar. Gränsdragningsproblemen måste gå att lösa
              på ett mer begripligt sätt än att man bara skyller på att det
              skapas nya gränsdragningsproblem. Kokplattor hit och kokplattor
              dit kan inte vara avgörande för beskattningsfrågor i detta för
              enskilda människor så pass viktiga ärende. Står regeringen fortfarande
              utan handlingskraft i detta ärende?
            </seg>
          </u>
          <note type="speaker" n="a1682d7b">
            Anf. 35 Finansminister PÄR NUDER (s):
          </note>
          <u who="par_nuder_59d565" xml:id="i-b07e52d83da4a9e0-9" n="b1994bc0">
            <seg n="13878d1c">
              Fru talman! Nej, det är nog riktigt som Kenneth Lantz säger.
              Vi har lite olika syn på beskattningen i största allmänhet. Fastighetsskatten
              inbringar till statskassan ungefär 25 miljarder kronor. Det är
              en av våra mest stabila skattebaser. Är det någonting vi vet om
              framtiden vi vet inte särskilt mycket, men på en punkt råder det
              definitivt enighet så är det att antalet äldre kommer att öka.
            </seg>
            <seg n="531ac4b3">
              När antalet äldre ökar kommer efterfrågan på omsorg och vård
              att öka ännu mer. Det kommer att ställas ökade krav på skattesystemet
              att finansiera denna ökade efterfrågan. Fastighetsskatten är då
              ett av våra mest stabila instrument i välfärdspolitiken. Ju fler
              undantag vi inför i fastighetsbeskattningen, desto svårare kommer
              det att bli att finansiera just det äldreboende som den här diskussionen
              handlar om.
            </seg>
            <seg n="a75043c7">
              Principiellt har vi alltså att göra med en skattebas som är väldigt
              stabil. Vi ska vara väldigt försiktiga med att hantera den med
              olika typer av undantag.
            </seg>
            <seg n="0a394b1a">
              Nu är det så att det ryms en mängd olika nivåer av boendeformer
              inom äldreboendet. Kommunerna har en stor frihet att ordna detta
              boende på det sätt som de finner mest lämpligt. I de fall där
              boendeformerna innebär åldringsvård eller institutionell vård
              åsätts inget taxeringsvärde. Det här innebär helt klart en svår
              avvägning, en svår gränsdragning. Men en förändring skulle innebära
              nya gränsdragningsproblem. Jag är inte beredd att i dag ge något
              annat besked än det jag gett i mitt svar just av hänsyn till den
              stabila skattebas som fastighetsskatten utgör.
            </seg>
          </u>
          <note type="speaker" n="2efeefa9">
            Anf. 36 KENNETH LANTZ (kd):
          </note>
          <u who="kenneth_lantz_f46382" xml:id="i-237af335149ce620-1" n="175f042b">
            <seg n="903aa1e2">
              Fru talman! Javisst, jag håller med om att vi har en demografisk
              utveckling i det här landet som borde bekymra kanske inte bara
              finansministern utan hela regeringen med tanke på att våra äldre
              i framtiden blir alltfler. Det gläds vi naturligtvis över. Men
              det är också viktigt att de får känna en trygghet avseende vård,
              omsorg och mänsklig gemenskap. Där tror jag att vi är överens.
            </seg>
            <seg n="b8727d04">
              Vi har i dag flera tusen personer som ligger på våra sjukhus
              och som är färdigbehandlade och redo att lämna sina sjuksalar
              och sjukhus. Men de här människorna kan kanske inte flytta tillbaka
              till sina gamla bostäder, utan ofta rekommenderas de jag har erfarenhet
              från detta att kontakta just de här vårdboendena eller boenden
              för äldre i de olika kommunerna. I många kommuner är det i dag
              kö till sådana här lägenheter. Efterfrågan är stor. Det borde,
              även inför finansministerns ögon så att säga, vittna om att verksamheten
              är betydelsefull och angelägen.
            </seg>
            <seg n="67eda0ae">
              Så fort man ska göra något extra för dessa människor, speciellt
              äldre, i form av olika aktiviteter under dagtid kostar det naturligtvis
              pengar. Med tanke på att verksamheten ska finansieras av de boende
              i huset eller av dem som äger fastigheterna kommer man fram till
              att det är den totala kostnaden som avgör för hyresgästerna om
              de ska bo kvar eller inte. Detta är betydelsefullt. I detta sammanhang
              är det fastighetsbeskattningen som blir en extra börda för enskilda
              äldre människor.
            </seg>
            <seg n="a0b60b31">
              Jag förstår finansministerns sätt att tänka beträffande skattebasen
              fastighetsskatten. Jag har agerat flera gånger och under en lång
              tid också kring fastighetsbeskattningen och tycker att den är
              horribel. Jag ska dock inte gå in på den debatten här och nu.
              Men tänk om det är så, herr finansminister, att folk inte orkar
              bo kvar och till och med flyttar ifrån sina bostäder! Vi har ju
              hört förvånansvärda uttalanden av finansministerns företrädare
              om att man ska låna pengar eller hyra ut sin fastighet för att
              finansiera sitt eget boende. Det tar jag definitivt avstånd från.
            </seg>
            <seg n="8280ce5f">
              Jag återgår nu till frågan om äldreboendet. Bland annat i Uddevalla
              och Helsingborg finns det flera goda exempel vad gäller dessa
              specialfastigheter, vars ägare ansvarar för och gör betydande
              insatser för sina hyresgäster. Fastigheterna är avsedda för äldre,
              och det finns en verksamhet som har till syfte att uppehålla vitaliteten
              hos dessa äldre medborgare.
            </seg>
            <seg n="05dbd51c">
              Återigen måste jag få fråga varför regeringen fastnar just i
              gränsdragningsproblemen. Kommer finansministern över huvud taget
              inte att under överskådlig framtid fördjupa sig i tanken på att
              man skulle kunna överväga att se de här fastigheterna som en äldreverksamhet,
              som en specialbostad, som är berättigad till undantag från fastighetsskatten?
            </seg>
          </u>
          <note type="speaker" n="5fe9ee5f">
            Anf. 37 Finansminister PÄR NUDER (s):
          </note>
          <u who="par_nuder_59d565" xml:id="i-b07e52d83da4a9e0-10" n="b1994bc0">
            <seg n="1e44e008">
              Fru talman! Med risk för att upprepa vad jag tidigare sagt vill
              jag säga att jag tror att den här debatten i grund och botten
              inte handlar om den aktuella frågan, den om äldreboendet, utan
              om synen på fastighetsskatten. Där har Kenneth Lantz och jag alldeles
              uppenbart olika uppfattningar.
            </seg>
            <seg n="cdd93f82">
              Jag anser att fastighetsskatten är en stabil skattebas. Den inbringar
              väldiga summor till statskassan som vi använder till ändamål som
              på olika sätt och vis är angelägna. Ju fler undantag, desto mindre
              likformig och desto mer instabil kommer den här skattebasen att
              vara.
            </seg>
            <seg n="1a432815">
              Det är klart att det, om man har den inställning till fastighetsskatten
              som Kenneth Lantz har som princip, är naturligt och logiskt att
              man vill se en rad undantag. Det leder ju i en förlängning till
              att fastighetsskatten inte blir det effektiva skatteinstrument
              som den de facto är.
            </seg>
            <seg n="362a18ec">
              Som sagt: Jag är inte beredd att lämna något annat besked här
              i dag än vad jag tidigare lämnat. Vi behöver inbringa betydande
              resurser inte bara till statskassan utan även till kommuner och
              landsting för att de ska kunna hantera den stora demografiska
              utmaning som ligger framför oss. Vi behöver inte, fru talman,
              mindre resurser till den gemensamma sektorn, utan vi behöver mer
              resurser för att hantera inte minst de äldres situation i framtiden.
            </seg>
          </u>
          <note type="speaker" n="02dab650">
            Anf. 38 KENNETH LANTZ (kd):
          </note>
          <u who="kenneth_lantz_f46382" xml:id="i-237af335149ce620-2" n="175f042b">
            <seg n="ded4d6f7">
              Fru talman! När nu finansministern sakta glider över till fastighetsskatten
              kan jag inte annat än känna mig ännu mer engagerad i även den
              frågan och kontra med att fråga: Oroar det över huvud taget inte
              finansministern att vi har ett antal äldre människor i det här
              landet som de facto redan i dag inte har råd att betala sin fastighetsskatt
              på ett boende som man kanske ägt sedan barnsben eller fått ärva
              från föräldrarna? Finns det inte någon human tanke bakom att det
              ska finnas en rimlig nivå på fastighetsbeskattningen i stället
              för att kräva ut pengar för ett boende där det egentligen är fråga
              om ett bruksvärde? Jag ser inte här ett kapitalvärde, utan det
              är fråga om ett bruksvärde att få äga sin bostad. Den borde man
              inte skattas ut ifrån, utan den borde man egentligen få lov att
              nyttja livet igenom.
            </seg>
            <seg n="20497ba3">
              Återigen måste jag avslutningsvis få säga att jag förvånas över
              att kokplattor inte kan få användas på ett nyttigare sätt än till
              att beskattas vad gäller våra äldre.
            </seg>
          </u>
          <note n="2912d035">
            Överläggningen var härmed avslutad.
          </note>
          <note n="d08323f8">
            11 § Svar på interpellation 2004/05:152 om bensinskatten
          </note>
          <note type="speaker" n="275fc411">
            Anf. 39 Finansminister PÄR NUDER (s):
          </note>
          <u who="par_nuder_59d565" xml:id="i-b07e52d83da4a9e0-11" n="b1994bc0">
            <seg n="016e3ec8">
              Fru talman! Hans Backman har frågat mig om jag avser att vidta
              några åtgärder mot höjningen av bensinskatten om det visar sig
              att den inte har någon positiv effekt på miljön. Vidare frågar
              han om jag avser att vidta några åtgärder för att ändra systemet
              för bensinbeskattningen så att höjningar av världsmarknadspriset
              inte automatiskt slår igenom i form av högre bensinskatt. Slutligen
              frågar han om jag avser att vidta några åtgärder för att transporter
              till och från barntillsyn ska kunna räknas med i sträckan för
              reseavdrag.
            </seg>
            <seg n="8bcb9811">
              Höjningen av bensinskatten ingår i den gröna skatteväxlingen.
              Det innebär att de ökade skatteintäkterna kommer att växlas mot
              skattesänkningar i form av höjda grundavdrag för låg- och medelinkomsttagare.
            </seg>
            <seg n="e711f720">
              Hans Backman anför att Statens institut för kommunikationsanalys
              inte tror att den i budgetpropositionen för 2005 föreslagna höjningen
              av bensinskatten ger någon positiv effekt på miljön.
            </seg>
            <seg n="ef0a5da4">
              Transportsektorn står för en betydande del av våra koldioxidutsläpp.
              Sektorns utsläpp har ökat med 9,5 % mellan år 1990 och år 2002.
              Energimyndigheten och Naturvårdsverket uppskattar i Kontrollstation
              2004 att utsläppen från inrikes transporter år 2010 kommer att
              ha ökat med 18,7 % från 1990 års nivå. Riksdagen har tidigare
              uttalat att koldioxidutsläppen från den inhemska trafiken år 2010
              ska vara tillbaka på 1990 års nivå. Eftersom utsläppen tycks fortsätta
              att öka finns det anledning att överväga vilka styrmedel som finns
              att tillgå för att motverka denna utveckling. Bensinskatten och
              fordonsskatten är exempel på sådana styrmedel. Utsläppshandel
              är ett annat tänkbart styrmedel.
            </seg>
            <seg n="b9b70700">
              Jag är inte överens med Hans Backman om att bensinskattehöjningar
              inte ger positiva effekter på miljön. Visserligen kan effekterna
              av skattehöjningar på bensin vara svåra att läsa av i det korta
              perspektivet. I det långa perspektivet däremot är jag övertygad
              om att de signaler som detta sänder ut kommer att ge märkbara
              effekter. Det finns en rapport till Expertgruppen för studier
              i offentlig ekonomi (Ds 1994:55) som visar att den kortsiktiga
              priskänsligheten är låg hos hushåll men att den långsiktiga är
              betydande.
            </seg>
            <seg n="b822a6f6">
              För att öka miljöstyrningen i fordonsbeskattningen aviserar regeringen
              i budgetpropositionen för 2005 att en koldioxidbaserad fordonsskatt
              bör införas för nyare lättare bilar. På samma sätt som en bensinskattehöjning
              ger det signaler om att bilarnas bränsleförbrukning kommer att
              få en större betydelse för bilekonomin i framtiden, vilket bör
              kunna styra mot bensinsnålare bilar vid nyanskaffning.
            </seg>
            <seg n="7f891b05">
              När det gäller Hans Backmans fråga om att ändra systemet för
              bensinbeskattningen så att höjningar av världsmarknadspriset inte
              automatiskt slår igenom i form av högre bensinskatt ställer jag
              mig något frågande. Skatten på bensin tas ut per liter. Bensinprishöjningar
              påverkar således inte bensinskatten. Om det är momsen som Hans
              Backman syftar på, så är det inte något unikt för bensin att momsbeloppet
              förändras när priserna ändras. Momsen tas ut med en viss procent
              på priset. Det är inte möjligt med nuvarande regelverk att låta
              momsen på bensin förändras för att motverka bensinprishöjningarna.
              Inte heller anser jag att det finns anledning att sänka eller
              höja bensinskatten för att motverka förändringar i världsmarknadspriserna.
            </seg>
            <seg n="f64ef738">
              När det gäller frågan om transporter till och från barntillsyn
              ska kunna räknas med i sträckan för reseavdrag anser jag att det
              finns skäl att hålla gränsdragningen kring dagens avdragsrätt
              för resor till och från arbetet så enkel och lättillämpad som
              möjligt. Avdragsrätten skulle kompliceras om resan till och från
              barntillsyn ska beaktas vid avdragsberäkningen.
            </seg>
            <seg n="f1d9cdf7">
              Vill man stötta barnfamiljerna ekonomiskt bör det ske på andra
              sätt, vilket även görs till exempel genom det i budgetpropositionen
              aviserade förslaget att höja barnbidraget från och med 2006.
            </seg>
            <seg n="882461d0">
              Jag avser därför inte att vidta några åtgärder för att resor
              till och från barntillsyn ska beaktas vid beräkningen av reseavdraget.
            </seg>
          </u>
          <note type="speaker" n="909e4fa6">
            Anf. 40 HANS BACKMAN (fp):
          </note>
          <u who="hans_backman_190801" xml:id="i-3f7c9a4e75bf35f2-0" n="adf1ecc9">
            <seg n="b184a5cc">
              Herr talman! Jag tackar finansministern för svaret.
            </seg>
            <seg n="7de7ad92">
              Som sagt: En statlig utredning, gjord av Statens institut för
              kommunikationsanalys, SIKA, visar att staten tjänar pengar på
              höjd bensinskatt, men att miljön däremot inte vinner någonting.
            </seg>
            <seg n="bb85c23a">
              Finansministern säger i sitt svar att effekterna av skattehöjningar
              på bensin kan vara svåra att läsa av i det korta perspektivet,
              men att det kommer att ge positiva effekter på miljön på längre
              sikt. Mot detta synsätt talar det faktum att bensinpriset ökade
              kraftigt under 1990-talet medan bilkörningen under detta decennium
              bara minskade marginellt. SIKA anser därför inte att en höjning
              med 18 öre på bensinskatten ger någon positiv effekt på miljön.
            </seg>
            <seg n="33d18d57">
              Eftersom fordonstrafiken svarar för bortåt en tredjedel av de
              samlade utströmningarna, främst av koldioxid, som ger tyngsta
              bidraget till växthuseffekten, hamnar den i skottgluggen. Bilen
              och koldioxidutsläppen går hand i hand alltså får man försöka
              minska dessa. Ofta blir det liktydigt med att vi ska använda bilen
              mindre. Vi ska enbart använda den när vi måste. Men det gör vi
              ju redan! hävdar många unisont, och det stämmer bra med verkligheten.
              Man kör när man måste. Därför förvånar det inte att många, inte
              minst barnfamiljer i norra Sverige, upplever nya pålagor som plågsamma
              för hushållets ekonomi. Man anser sig inte kunna värja sig. Man
              kan inte köra mindre, utan tvingas betala de ökade kostnaderna.
              Därför blir det inte heller de vinster med miljöskatterna som
              myndigheterna har räknat ut ska uppkomma.
            </seg>
            <seg n="5f971d3d">
              Förslagen till höjningar av bensinskatten slår också orimligt
              hårt mot bosatta i bland annat mitt hemlän, Gävleborg, som är
              beroende av att använda bilen dagligen. Det är inte ovanligt att
              människor i Söderhamn, Bollnäs, Ovanåker och Hofors pendlar 1015
              mil om dagen till och från jobbet. Den kollektiva trafiken är
              begränsad och räcker inte till. Det är oftast både mer praktiskt
              och tidsbesparande att ta bilen till och från jobbet. Och när
              man ska skjutsa barn och storhandla är det bilen som gäller. Det
              gör att den så kallade skatteväxlingen blir en förlustaffär för
              hushållen i norra Sverige.
            </seg>
            <seg n="651ecefb">
              Många barnfamiljer är på grund av den bristfälligt utbyggda kollektivtrafiken
              på många orter i landet tvungna att använda bilen vid transporter
              till och från barntillsyn. Ett sätt att stötta barnfamiljerna
              vore att låta transporter till och från barntillsyn inräknas i
              sträckan för reseavdrag. Finansministern anser att barnfamiljerna
              stöttas bättre av höjda barnbidrag. Jag delar finansministerns
              positiva inställning till höjda barnbidrag, men det ena behöver
              inte utesluta det andra. Ett reseavdrag för transporter borde
              inte vara alltför svårt att genomföra och skulle kunna vara ett
              sätt att lindra effekterna av andra höga skatter och utgifter
              för hårt tyngda barnfamiljer.
            </seg>
            <seg n="064a85aa">
              Kommunernas och landstingens redan hårt pressade ekonomier i
              norra Sverige drabbas också av höjda bensinpriser. Kostnaderna
              ökar exempelvis för kommunernas transporter med färdtjänst och
              hemtjänst, och kostnaderna ökar också för att köra bussarna i
              landstingens kollektivtrafik. Ansvariga för Länstrafiken i Gävleborg
              har sagt att med ännu högre bensinpriser så måste bussturer dras
              in, och det är ju väldigt olyckligt med tanke på att ett av skälen
              till att man höjer bensinskatten är att man ska styra över folk
              till att åka med kollektiva färdmedel.
            </seg>
            <seg n="21410fa9">
              Jag vill därför fråga om finansministern delar min åsikt om att
              denna effekt av bensinskattehöjningen är olycklig. Mindre kollektivtrafik
              minskar ju möjligheterna till arbetspendling för dem som i dag
              har tillgång till kollektiva färdmedel och vill pendla till och
              från arbetet på ett miljövänligt sätt.
            </seg>
          </u>
          <note type="speaker" n="e6a4597c">
            Anf. 41 Finansminister PÄR NUDER (s):
          </note>
          <u who="par_nuder_59d565" xml:id="i-b07e52d83da4a9e0-12" n="b1994bc0">
            <seg n="7c564b6e">
              Herr talman! Låt mig börja med frågan om barntillsynsresor och
              eventuella avdrag. Skattelagstiftningen är generell och gäller
              i princip lika för alla med likadana arbetsförhållanden och inkomster.
              Det är inte skattelagstiftningens syfte att genom olika undantag
              åstadkomma indirekta bidrag till vissa, i det här fallet barnfamiljer
              som behöver resa med bil till barntillsynen. Genom att införa
              nya undantag från principen att man inte får dra av för privata
              levnadskostnader, till exempel till förmån för barntillsynsresor,
              skulle man öppna för ytterligare undantag för liknande privata
              levnadsomkostnader. Man kan till exempel tänka sig en person som
              tar vägen förbi sina föräldrar som behöver hjälp i sitt boende.
              Det finns en rad andra exempel. Man öppnar en Pandoras box, och
              därmed skulle vi få ett skattesystem som är fullt av olika undantag.
              Därmed undermineras stabiliteten i det som är så viktigt i vårt
              skattesystem.
            </seg>
            <seg n="debb55aa">
              Så till den grundläggande frågan om grön skatteväxling. Det diskuteras
              mycket om den höjda bensinskatten, men man diskuterar mindre den
              andra sidan av myntet, nämligen den sänkta skatten på arbete.
              Våra bägge partier, Folkpartiet och Socialdemokraterna, Hans Backman,
              gjorde ju en väldigt stor grön skatteväxling i samband med skattereformen,
              när vi radikalt tog ned skatten på arbete och vidgade skattebaserna,
              framför allt den indirekta beskattningen som inte minst drabbade
              miljöskadlig verksamhet. Det är precis samma princip som ligger
              bakom den gröna skatteväxling som vi nu diskuterar.
            </seg>
            <seg n="30cb98f9">
              Men det är klart: Hans Backman kanske har några andra förslag
              till hur vi ska ändra beteende. Jag tror vi är helt överens jag
              hoppas i alla fall det om bilens skadliga inverkan på miljön.
              Samtidigt är jag den förste att erkänna att bilen har väldigt
              stora välfärdsvinster med sig. Bilen är en naturlig företeelse
              i vår värld, och utan bilen vore det inte möjligt att leva i det
              här glest befolkade landet. Men vi måste för framtida generationers
              skull se till att vi ändrar beteende. Den gröna skatteväxlingen
              är ett av flera medel för att åstadkomma denna beteendeförändring
              som är nödvändig för framtida generationers skull.
            </seg>
          </u>
          <note type="speaker" n="31e1eeb9">
            Anf. 42 HANS BACKMAN (fp):
          </note>
          <u who="hans_backman_190801" xml:id="i-3f7c9a4e75bf35f2-1" n="adf1ecc9">
            <seg n="17d18435">
              Herr talman! Vi ska inte ha för många undantag i skattelagstiftningen
              det tycker inte heller jag. Men det finns ett antal undantag i
              den här lagen, och jag tycker att detta vore ett motiverat undantag
              för att stötta familjer med höga utgifter i en situation i livet
              då barnen är små.
            </seg>
            <seg n="aefb60b4">
              Problemet med dagens skatteväxling, som jag ser det är detta:
              Vi har redan en hög bensinskatt, och det gör att man har anpassat
              sitt bilkörande efter den höga skattenivå som är. Då hjälper det
              inte med ännu mera pålagor på skatten, för vi kör redan så mycket
              bil som vi behöver och har problem med att minska det, åtminstone
              i norra Sverige. Jag tycker att finansministern glömmer bort att
              avstånden i Sverige är stora. Där har vi sämre förutsättningar
              än andra länder i Europa, som är mer tättbebyggda, för att bygga
              ut kollektivtrafiken och få folk att åka kollektivt.
            </seg>
            <seg n="ed40fcd4">
              Många familjer som bor i Norrland måste ha två bilar för att
              få det praktiska livet att gå runt. De som drabbas hårdast av
              höjda bensinpriser är ju just barnfamiljer med stora kombibilar.
              Rymligheten och den större krocksäkerheten har sitt pris genom
              högre bränsleförbrukning.
            </seg>
            <seg n="3a30ae30">
              Även turismen i Norrland står för en stor del av bensinförbrukningen
              och får med regeringens förslag höjda kostnader. Därmed finns
              en uppenbar risk att antalet turister i Norrland minskar och därmed
              också Norrlandskommunernas turistintäkter. Det är ännu en effekt
              som drabbar norra Sverige.
            </seg>
            <seg n="3de2533f">
              I Sverige har man forskat och utrett kring grön skatteväxling
              åtminstone sedan mitten av 90-talet. Resultaten finns till exempel
              publicerade i Skatteväxlingskommitténs slutbetänkande SOU 1997:11
              och Långtidsutredningen, bilaga 11, 2004. Sammantaget visar resultaten
              där att skatteväxling inte är samhällsekonomiskt lönsamt. Låginkomsthushållen
              får betala en relativt sett högre del av den samhällsekonomiska
              nettokostnaden. Vidare drabbas glesbygden hårdare än storstäderna,
              och miljövinsterna är marginella.
            </seg>
            <seg n="dba668e1">
              Enligt Bengt Kriström, professor i naturresursekonomi, finns
              det knappast något som talar för att höjningen på 18 % av bensinskatt
              är samhällsekonomiskt motiverad. Regeringen vill nu beskatta glesbygdsbor
              och andra på ett sätt som inte motiveras av de skador utsläppen
              gör. Enligt SOU 1996:165 är miljökostnaderna 18 öre per liter
              bensin i glesbygd. Den sammanlagda skatten på bensin, miljöklass
              1, är i dag 5:99 kr per liter, alltså 33 gånger större än miljöskadan.
              Bara höjningen för 2005 täcker de totala miljökostnaderna i glesbygd.
            </seg>
            <seg n="74704b87">
              Det är värt att nämna att en person som äger ett nyinköpt lantbruk
              kan glädja sig åt att skatten på dieselolja för jord- och skogsbruksmaskiner
              sänks med 2 kr per liter. Regeringen vill ha hög beskattning på
              till exempel nya, relativt tunga bilar som Saab 9.5 Combi, en
              bil som trots sin tyngd är jämförelsevis miljövänlig om man köper
              den med de miljöförbättrande effekter som nya bilar har fått.
              Man kan i detta sammanhang dessutom väga in det faktum att den
              person som äger en veteranbil, som inte har särskilt effektiv
              förbränning, fortfarande såvitt jag förstår har rätt att bli skattebefriad.
            </seg>
            <seg n="cab8b35e">
              Den gröna skatteväxlingen innebär att skatter höjs och sänks
              och undantas. Detta ger ett rörigt intryck. Den medför dessutom
              negativa effekter för dem i norra Sverige som redan är drabbade
              av problem, vilket jag tycker är olyckligt.
            </seg>
            <seg n="a877c5d1">
              Jag vill passa på att fråga finansministern om han anser att
              de effekter som exempelvis turismen genom bensinskattehöjningar
              drabbas av är lämpliga eller olyckliga. Norrlandskommunerna kan
              ju förlora turistintäkter.
            </seg>
            <seg n="30c0f382">
              Jag vill också fråga vad finansministern anser om att grön skatteväxling
              enligt Skatteväxlingskommitténs slutbetänkande innebär att låginkomsthushållen
              får betala en relativt sett större del av den samhällsekonomiska
              nettokostnaden. Har finansministern några tankar om den effekten
              av skatteväxling, alltså av skattehöjningen på bensin?
            </seg>
          </u>
          <note type="speaker" n="ffc9b717">
            Anf. 43 Finansminister PÄR NUDER (s):
          </note>
          <u who="par_nuder_59d565" xml:id="i-b07e52d83da4a9e0-13" n="b1994bc0">
            <seg n="1afe6c54">
              Herr talman! Vi återvänder till reseavdragen och undantaget,
              som Hans Backman vill ha för barnfamiljerna. Det sägs att vi inte
              ska ha för många undantag. Nej, vi ska inte ha för många undantag.
              Problemet är bara att jag nyss debatterade med Kenneth Lantz,
              som ville ha undantag i fastighetsbeskattningen. I princip varje
              gång som jag kommer till denna kammare är det någon som har mycket
              goda argument för just sitt undantag för just den eller den skatten.
            </seg>
            <seg n="1d4412fd">
              Om vi bygger skattesystemet på en skog av undantag har vi inte
              det stabila skattesystem som jag tror att Hans Backman och jag
              är överens om att vi bör ha. Jag tror nämligen att vi är överens
              om att vi bör ha en generös välfärd.
            </seg>
            <seg n="ebe68c8b">
              Så till frågan om den gröna skatteväxlingen. För att göra det
              här mycket enkelt: Principen är den att vi behöver betydande skatteintäkter
              i Sverige eftersom vi har höga ambitioner på välfärdens område.
              Vi har höga ambitioner att hålla samman ett glest befolkat land.
              Vi har starka omfördelningsmekanismer mellan regioner. Det kräver
              att vi hela tiden utformar vårt skattesystem så att det är så
              stabilt, likformigt och på olika sätt hanterligt som det bara
              är möjligt.
            </seg>
            <seg n="fd0caf20">
              Här har vi en politik som innebär att vi sänker skatten på arbetsinkomster,
              vilket i det långa loppet är produktivt. Det är bra för sysselsättningen.
              Det är bra för tillväxten. Och vi höjer skatten på miljöskadlig
              verksamhet. Frågan om bensinskattehöjning får inte ses isolerad
              utifrån den breda ansats som regeringen har med skattepolitiken.
              Vi måste beskatta det som är miljöskadligt. Vi måste ta ned skatten
              på det som inte är det, så att vi på så sätt stimulerar tillväxt
              och sysselsättning.
            </seg>
            <seg n="8a94a3c2">
              Det går alltså inte att dissekera skattepolitiken till att handla
              om en enskild åtgärd på marginalen, utan man måste se till färdriktningen.
              Den bestämde Socialdemokraterna tillsammans med Folkpartiet. När
              vi genomförde den stora skattereformen bestämde vi att stegvis
              och successivt försöka ta ned skatten på arbete, vidga skattebaserna
              och i stället ta ut skatten på annat.
            </seg>
          </u>
          <note type="speaker" n="bd4b4e68">
            Anf. 44 HANS BACKMAN (fp):
          </note>
          <u who="hans_backman_190801" xml:id="i-3f7c9a4e75bf35f2-2" n="adf1ecc9">
            <seg n="2f3d6a97">
              Herr talman! Jag vill tacka finansministern för debatten.
            </seg>
            <seg n="9dc106d1">
              Det är bra med ett skattesystem som är så enhetligt som möjligt.
              Vi har redan ett antal undantag i dag. Det finns dock vissa saker
              som jag tycker är behjärtansvärda. Dit hör bland annat barnfamiljer
              som lever med tunga utgifter under en period i livet när de är
              just barnfamiljer.
            </seg>
            <seg n="64f9eea7">
              När det gäller skatteväxlingen på bensin gentemot arbete är problemet,
              såsom jag ser det, att många hushåll i norra Sverige, men även
              i Helsingforssregionen, får en större ökning av bensinkostnaderna
              än de får i arbetsskattesänkning. Det upplever många som ett problem
              och en fördyring av sina hushållsutgifter.
            </seg>
            <seg n="4bf2dfa1">
              Därför tycker jag att regeringen hamnat fel när det gäller bensinskattehöjningen.
              Jag tycker inte att det är rimligt att höja bensinskatten när
              det inte ger någon märkbar positiv effekt på miljön inte på kort
              sikt och kanske inte heller på lång sikt, enligt de utredningar
              vi här talat om.
            </seg>
            <seg n="51c2c7b8">
              Dessutom är det olyckligt att låginkomsthushållen får betala
              en relativt sett högre del av den samhällsekonomiska nettokostnaden.
              Det finns ju en smärtgräns där den totala bensinkostnaden motverkar
              människors möjligheter att på någorlunda lika villkor leva och
              bo utanför de större tätorterna. Jag är säker på att Pär Nuder
              och jag delar åsikten att vi ska ha möjlighet att bo där vi själva
              känner är bäst för våra barn och med tanke på jobb och sådant.
            </seg>
            <seg n="d0cc7c63">
              Det finns andra sätt att minska koldioxidutsläppen och komma
              till rätta med klimatfrågorna än genom att öka beskattningen av
              bensin. Ett sätt är att inte byta ut ren kärnkraft mot olja och
              kol som ökar koldioxidutsläppen. Det är visserligen en annan debatt,
              men den hör ihop med denna. Jag tycker att det finns bättre och
              effektivare sätt att minska koldioxidutsläppen än genom att höja
              en redan hög bensinskatt.
            </seg>
          </u>
          <note n="2912d035">
            Överläggningen var härmed avslutad.
          </note>
          <note n="d4226abb">
            12 § Förnyad bordläggning
          </note>
          <note n="6d4e4452">
            Föredrogs och bordlades åter
          </note>
          <note n="20fb3b27">
            13 § Bordläggning
          </note>
          <note n="ec6232a1">
            Anmäldes och bordlades
          </note>
          <note n="dfb973ce">
            14 § Anmälan om interpellation
          </note>
          <note n="3d6d2477">
            Anmäldes att följande interpellation framställts
          </note>
          <note n="9b6be0bc">
            den 26 november
          </note>
          <note n="8e83f443">
            Yvonne Andersson
          </note>
          <note n="23b36787">
            Interpellationen redovisas i bilaga som fogats till riksdagens
            snabbprotokoll tisdagen den 7 december.
          </note>
          <note n="0760a3e4">
            15 § Anmälan om frågor för skriftliga svar
          </note>
          <note n="3341d212">
            Anmäldes att följande frågor för skriftliga svar framställts
          </note>
          <note n="9f5af3e3">
            den 29 november
          </note>
          <note n="8775941b">
            Tobias Krantz
          </note>
          <note n="8775941b">
            Tobias Krantz
          </note>
          <note n="2c8c86d4">
            Johan Pehrson
          </note>
          <note n="b180aebb">
            Cecilia Wikström
          </note>
          <note n="8875f9c1">
            Kenneth Johansson
          </note>
          <note n="7e1b63ba">
            Birgitta Sellén
          </note>
          <note n="843a6117">
            Rosita Runegrund
          </note>
          <note n="d2ff98a5">
            Frågorna redovisas i bilaga som fogats till riksdagens snabbprotokoll
            tisdagen den 7 december.
          </note>
          <note n="080807d0">
            16 § Anmälan om skriftligt svar på fråga
          </note>
          <note n="309cfc5e">
            Anmäldes att skriftligt svar på följande fråga inkommit
          </note>
          <note n="9b6be0bc">
            den 26 november
          </note>
          <note n="33adaf79">
            Lennart Klockare
          </note>
          <note n="05396cab">
            Svaret redovisas i bilaga som fogats till riksdagens snabbprotokoll
            tisdagen den 7 december.
          </note>
          <note n="ac662c7e">
            17 § Kammaren åtskildes kl. 12.15.
          </note>
          <note n="b61f4a7e">
            Förhandlingarna leddes
          </note>
          <note n="91e93417">
            /Monica Gustafson
          </note>
        </div>
      </body>
    </text>
  </TEI>
</teiCorpus>
