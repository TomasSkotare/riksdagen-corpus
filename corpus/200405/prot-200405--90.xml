<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2004</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2004</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200405--90</head>
          <docDate when="2004-03-15">2004-03-15</docDate>
        </div>
      </front>
      <body>
        <div>
          <note n="cb1b987d">
            ﻿
          </note>
          <note n="6a32f055">
            Riksdagens protokoll
          </note>
          <note n="3a812fd2">
            2004/05:90
          </note>
          <note type="date" n="98d9a997">
            Tisdagen den 15 mars
          </note>
          <note n="d3ab4503">
            Kl. 13:30 - 22:04
          </note>
          <note n="a4750246">
            1 § Justering av protokoll
          </note>
          <note n="1e877910">
            Justerades protokollen för den 8 och 9 mars.
          </note>
          <note n="a99f77ed">
            2 § Meddelande om ändringar i kammarens sammanträdesplan
          </note>
          <note n="d99cfe76">
            Talmannen meddelade att onsdagen den 16 mars kl. 9.00 skulle
            voteringen utgå. Voteringen kl. 16.00 skulle äga rum enligt tidigare
            planering.
          </note>
          <note n="53925aad">
            Talmannen meddelade att måndagen den 4 april kl. 12.00 skulle
            interpellationssvar lämnas.
          </note>
          <note n="48fc8e58">
            Talmannen meddelade att måndagen den 11 april kl. 10.00 skulle
            interpellationssvar lämnas.
          </note>
          <note n="c0f99904">
            3 § Anmälan om fördröjt svar på interpellation
          </note>
          <note n="1a5195f1">
            Till riksdagen hade inkommit följande skrivelse:
          </note>
          <note n="97f1636c">
            Interpellation 2004/05:452
          </note>
          <note n="b7f64c71">
            Interpellation 2004/05:452 av Cecilia Wigström (fp) om Sveriges
            stöd till Vitryssland
          </note>
          <note n="e16446e1">
            Interpellationen kommer att besvaras tisdagen den 5 april 2005.
          </note>
          <note n="8b386fa1">
            Laila Freivalds
          </note>
          <note n="2b5d21bd">
            4 § Svar på interpellation 2004/05:372 om hotade vittnen
          </note>
          <note type="speaker" n="2bd00c98">
            Anf. 1 Justitieminister THOMAS BODSTRÖM (s):
          </note>
          <u who="thomas_bodstrom_3aff3a" xml:id="i-5a1330891c630d7c-0" n="00ed32fe" next="i-ce4efc7f2572aef6-0">
            <seg n="a67ef336">
              Herr talman! Peter Althin har frågat mig vilka åtgärder jag avser
              att vidta för att stärka vittnens säkerhet så att vittnen även
              i framtiden vågar vittna. Peter Althin har också frågat om jag
              avser att vidta åtgärder för att komma till rätta med problemet
              att företrädare för rättsväsendet och andra rättsvårdande myndigheter
              utsätts för hot och andra otillbörliga påfrestningar.
            </seg>
            <seg n="ec9e0941">
              Jag utgår från att Peter Althin och jag är överens om att den
              offentliga förvaltningen ska präglas av demokrati, rättssäkerhet
              och effektivitet. Förekomsten av hot, trakasserier och våld riktade
              mot bevispersoner och företrädare för rättsväsendet försvårar
              lagföring och myndighetsutövning och är mycket allvarligt. Regeringen
              har redan bedömt att det finns behov av ytterligare åtgärder för
              att skydda bevispersoner och företrädare för rättsväsendet.
            </seg>
          </u>
          <note n="f9f401fa">
            Regeringen tillkallade därför i december 2001 en särskild utredare
            med uppdrag att närmare utforma ramen för ett nationellt program
            till skydd för bevispersoner med flera och föreslå den lagstiftning
            som behövs (dir. 2001:107). Utredningen, som antog namnet Personsäkerhetsutredningen,
            lämnade i januari 2004 sitt slutbetänkande Ett nationellt program
            om personsäkerhet (2004:1).
          </note>
          <u who="thomas_bodstrom_3aff3a" xml:id="i-ce4efc7f2572aef6-0" n="00ed32fe" prev="i-5a1330891c630d7c-0">
            <seg n="ce5e84d5">
              I betänkandet föreslås att det införs ett nationellt program
              om personsäkerhet. Det innebär bland annat att målsäganden och
              vittnen som medverkar i en förundersökning eller en rättegång
              rörande grov eller organiserad brottslighet ska få hjälp med de
              säkerhetsåtgärder som bedöms nödvändiga och möjliga att genomföra,
              till exempel skyddat boende. Även företrädare för rättsväsendet
              kan komma att omfattas av detta program. Vidare föreslår utredningen
              en särskild sekretessregel som syftar till att skydda uppgifter,
              bland annat adressuppgifter, om de personer som tas in i programmet.
              I betänkandet behandlas även frågor rörande den så kallade partsinsynen,
              det vill säga den rätt en part kan ha att ta del av en handling
              eller annat material i målet. Utredningen föreslår dessutom att
              särskilda forumregler införs för situationer då part eller annan
              har skyddade personuppgifter. Betänkandet har remissbehandlats
              och bereds för närvarande inom Regeringskansliet.
            </seg>
            <seg n="fa821333">
              Inom kort kommer regeringen att lämna ett förslag som innebär
              minskade påfrestningar för bevispersoner under rättegångar. Vad
              gäller hoten mot personer i rättskedjan pågår det inom polisväsendet
              en inventering av behovet av åtgärder på området.
            </seg>
            <seg n="bd2e7b2f">
              Utöver dessa initiativ tänker jag noga följa utvecklingen och
              framöver vidta de åtgärder som är nödvändiga.
            </seg>
          </u>
          <note type="speaker" n="96735d42">
            Anf. 2 PETER ALTHIN (kd):
          </note>
          <u who="peter_althin_61d03b" xml:id="i-4cee24279f88d2a4-0" n="3a4ffff2">
            <seg n="7f701d21">
              Herr talman! Herr justitieminister! Jag tackar för svaret. Jag
              har lärt mig att man ska göra det även om man inte är helt nöjd.
              Jag tackar men är inte helt nöjd.
            </seg>
            <seg n="86470142">
              Den muntliga bevisningen i en rättsprocess är ju en av grundbultarna,
              Thomas Bodström. Muntlig bevisning kan bestå av olika saker, bland
              annat vittnen som ska komma och berätta för domstolen om iakttagelser,
              om omständigheter som de har iakttagit. Hela den svenska rättsprocessen
              bygger i stor utsträckning på att vittnen kommer till domstolen,
              lämnar uppgifter som förhoppningsvis är sanna, ofta under ed,
              och att de gör det utan att vara rädda för att utsättas för trakasserier,
              hot eller andra otillbörliga synpunkter från andra personer.
            </seg>
            <seg n="2e51a444">
              Det har varit ganska lugnt i det svenska rättssamhället under
              många år. Men det har börjat förändras på ett ganska påtagligt
              sätt. Thomas Bodström skriver också i sitt svar till mig att man
              ser mycket allvarligt på det.
            </seg>
            <seg n="4692367c">
              Frågan är då vilka slutsatser man ska dra och vilka åtgärder
              man ska vidta. I det svar som Thomas Bodström har lämnat är det
              det gamla vanliga. Man kan säga att vittnet straffas genom att
              vittnet ges en skyddad identitet och en skyddad hemlig bostad.
              Det är alltså vittnet som får utstå en mängd åtgärder medan man
              inte kan komma åt den eventuelle gärningsmannen på något sätt.
            </seg>
            <seg n="438b2fa9">
              Jag känner stor oro för det som håller på att hända i det svenska
              rättssamhället inte bara när det gäller det som är föremål för
              mycket diskussion, nämligen MC-gängen och de hot och trakasserier
              som kommer därifrån. Det är allvarligt nog. Det gäller också det
              som händer bland ungdomar, där ungdomar är både gärningsmän, offer
              och ibland vittnen. De kanske känner varandra men vågar inte lämna
              uppgifter.
            </seg>
            <seg n="e5a767ce">
              Jag ställer min fråga igen, Thomas Bodström: Vad ska man göra
              för att säkerställa att dessa unga människor kommer till domstolen,
              lämnar riktiga uppgifter och gör det utan att känna sig oroliga
              för framtiden? En ungdom blir inte särskilt lättad av att han
              eller hon blir tvingad att byta adress eller identitet. Tänk er
              en 17-åring som plötsligt ska byta identitet och bostadsadress
              för att vederbörande ska våga komma till en domstol. Det här är
              relativt nya saker, men jag vågar påstå att det sker en ganska
              explosiv nytändning på många olika sätt.
            </seg>
            <seg n="26858925">
              Jag har sett att Thomas Bodström har tillsatt en utredning och
              att man funderar i Regeringskansliet, eller vad man nu kan tänkas
              göra, och ska komma med förslag inom kort. Jag vill ställa ytterligare
              frågor med utgångspunkt i Thomas Bodströms svar. Vad innebär inom
              kort? Är det inom den här mandatperioden eller nästa? Hur fort
              kan det komma? Och vad är det för några förslag som kan förväntas
              komma för att, som det står i svaret, minska påfrestningarna för
              bevispersoner under rättegången? Vad är det för förslag och när
              kommer de? Det är jag mycket intresserad av att få veta.
            </seg>
            <seg n="65118601">
              Jag återkommer till den andra delen av frågeställningen i mitt
              nästa inlägg.
            </seg>
          </u>
          <note type="speaker" n="380ea9e4">
            Anf. 3 Justitieminister THOMAS BODSTRÖM (s):
          </note>
          <u who="thomas_bodstrom_3aff3a" xml:id="i-5e9917d1ed320cce-0" n="00ed32fe">
            <seg n="91d119ce">
              Herr talman! I svensk rätt har vittnen en nyckelroll, det är
              alldeles riktigt. Så är det i svensk rätt liksom i annan, utländsk
              rätt. Vi tillåter inte heller hemliga vittnen. Det ska vi inte
              göra. Det strider mot Europakonventionen. Som försvarare och advokat
              måste man ha en möjlighet att hålla motförhör. Det är framför
              allt när det gäller den organiserade brottsligheten och ungdomarna
              som vi ser de här problemen.
            </seg>
            <seg n="9155a864">
              Det är inte någonting alldeles nytt, även om problemet säkert
              har förvärrats, i vart fall när det gäller den organiserade brottsligheten.
              Det har inte heller inneburit att vare sig regering eller riksdag
              har suttit med armarna i kors. I många fall kan det vara nog så
              obehagligt även om det inte är alltför organiserat trakasserier
              eller att någon form av tvekan eller fruktan hos vittnet framkallas.
              Därför är det viktigt att det ska finnas vittnesstöd i alla domstolar.
              Det har byggts ut, på regeringens initiativ, och nu finns det
              för första gången vittnesstöd i alla domstolar. Det ska finnas.
              I vissa fall kan man behöva gå ännu längre och bygga upp ett system
              med polisen och andra, så att det är samma skydd oavsett var i
              landet man bor. Det finns förstås möjlighet till det i dag, men
              det kan vara värt att se hur det ska fungera i praktiken.
            </seg>
            <seg n="a473806d">
              Det kan också finnas skäl att minska de påfrestningar som det
              innebär när ett vittne ska höras i domstol. Vi har talat om de
              här sakerna, och det ska finnas en möjlighet för ett vittne att
              till exempel genom videokonferens svara på de frågor som behövs.
              Det blir en betydligt mindre belastning för vittnet. Man slipper
              också utsätta sig för eventuella situationer som kan vara nog
              så illa utanför en rättssal, även om vi har vittnesstöd.
            </seg>
            <seg n="92a43a6c">
              På frågan om när regeringen kommer att besluta om förslagen om
              vittneskonferens och lägga fram dem för riksdagen är svaret att
              det är ganska exakt 48 timmar kvar till dess. På torsdag kommer
              nämligen propositionen.
            </seg>
          </u>
          <note type="speaker" n="9c92e95d">
            Anf. 4 PETER ALTHIN (kd):
          </note>
          <u who="peter_althin_61d03b" xml:id="i-4cee24279f88d2a4-1" n="3a4ffff2">
            <seg n="26edd6cb">
              Herr talman! Jag vill inte ta åt mig hela äran av att det kommer
              så snabbt, men det är glädjande att en interpellation plötsligt
              leder till att det bara tar 48 timmar. Jag har förstått att jag
              ska börja interpellera mer.
            </seg>
            <seg n="cb5d27b3">
              Jag hade ytterligare en fråga till Thomas Bodström som gällde
              det andra hotet, nämligen att domstolarna i viss utsträckning
              ännu inte så mycket har börjat utsättas för trakasserier och hot.
              Man kan se framför sig en mardröm där domstolens ledamöter, nämndemän
              i den mån som de förekommer och även juristdomare, utsätts för
              hot som gör att de blir tveksamma i sin dömande verksamhet. I
              fråga om det har jag ställt en fråga som jag återkommer till.
              Vad är det egentligen som regeringen och Thomas Bodström har tänkt
              sig för att försöka förhindra, om det går, eller i varje fall
              göra någonting åt problemet med domstolsjuristers och nämndemäns
              utsatta situation?
            </seg>
            <seg n="dbcb385f">
              Thomas Bodström säger i svaret: Vad gäller hoten mot personer
              i rättskedjan pågår det inom polisväsendet en inventering av behovet
              av åtgärder på området.
            </seg>
            <seg n="fd23934c">
              Är det också något som kommer på torsdag, eller vad kan vi förvänta
              oss där? Jag tror att man ska ligga väl i framkant så att man
              är beredd om detta utvecklas och om denna situation förvärras.
            </seg>
            <seg n="9024e5b4">
              Beträffande en dom för inte så länge sedan i Motala fick domstolen
              motta en mängd brev, telefonsamtal och mejl om hur korkad den
              var. Det kan man möjligen stå ut med. Men om det tas ytterligare
              ett steg och hoten förverkligas mot domstolens ledamöter är vi
              inne i en mycket farlig situation då det till och med kan bli
              så att domarna vägrar att ta upp vissa typer av mål och så vidare.
            </seg>
            <seg n="920eb806">
              Jag skulle alltså vilja att Thomas Bodström mer klart jag ser
              gärna att det kommer på torsdag talar om vad man har tänkt sig
              och vad det är som man inventerar i polisväsendet.
            </seg>
            <seg n="39ad2f3d">
              Jag har också sett att Thomas Bodström och regeringen följer
              utvecklingen noga. Och jag vill gärna avsluta med något positivt
              också. Jag tycker att det är positivt att man följer utvecklingen
              i dessa hänseenden för att vidta de nödvändiga åtgärderna. Jag
              vill bara uppmana Thomas Bodström och regeringen att gärna ligga
              lite grann i framkanten och inte sitta och vänta på att någonting
              ska hända. Situationen har väl inte förändrats så kolossalt mycket
              men något sedan Thomas Bodström lämnade advokatyrket? Jag håller
              också på att lämna det i mångt och mycket. Jag håller inte på
              särskilt mycket. Men jag ser ändå att det finns en utveckling
              som inte är särskilt godtagbar och angenäm. Jag ser fram mot de
              svar som är viktiga, inte bara för mig som frågeställare utan
              för rättssamhället.
            </seg>
          </u>
          <note type="speaker" n="6b9d2463">
            Anf. 5 Justitieminister THOMAS BODSTRÖM (s):
          </note>
          <u who="thomas_bodstrom_3aff3a" xml:id="i-5e9917d1ed320cce-1" n="00ed32fe">
            <seg n="4f14af2a">
              Herr talman! Peter Althin får gärna ta åt sig äran för det arbete
              som presenteras på torsdag. Nu är det inte riktigt så enkelt att
              lägga fram en proposition på två dagar, utan detta är ett arbete
              som naturligtvis har pågått en tid. Och om Peter Althin hade följt
              utvecklingen hade han kunnat konstatera det tidigare.
            </seg>
            <seg n="5c55b0d9">
              Men jag är förstås glad över att det finns ett engagemang från
              Peter Althin i dessa frågor. Det är ingen tvekan om att det är
              mycket allvarligt. Och det räcker förstås inte att luta sig tillbaka
              mot de åtgärder som har vidtagits, till exempel vittnesstöd eller
              det arbete som nu presenteras om en ökad videokonferens för vittnen
              i det förändringsarbete som det innebär för rättsprocessen framöver.
              Det är också viktigt att vi hela tiden arbetar framåt. Och det
              arbete som nu pågår inom rikskriminalen kommer att vara klart
              till sommaren 2005. Det handlar alltså om att man ska kunna se
              över problemen och naturligtvis komma med de förslag som behövs
              för att komma till rätta med problemen.
            </seg>
            <seg n="86c4bbc1">
              I det sammanhanget kan jag också, med anledning av den situation
              som domare har, säga att det också har getts ett uppdrag till
              Brottsförebyggande rådet att göra en granskning av samtliga personer
              i rättskedjan, således också domaren. Brottsförebyggande rådet
              kommer att presentera sitt uppdrag i februari 2006.
            </seg>
          </u>
          <note n="0c805773">
            Överläggningen var härmed avslutad.
          </note>
          <note n="9cb54bbe">
            5 § Svar på interpellation 2004/05:389 om polisens gänginsatser
          </note>
          <note type="speaker" n="a30f0b2c">
            Anf. 6 Justitieminister THOMAS BODSTRÖM (s):
          </note>
          <u who="thomas_bodstrom_3aff3a" xml:id="i-5e9917d1ed320cce-2" n="00ed32fe">
            <seg n="da2f60ae">
              Herr talman! Luciano Astudillo har frågat mig hur jag ser på
              de massiva gänginsatser polisen gör i vissa förorter och hur jag
              avser att agera för att förbättra polisens arbete med att vinna
              den lokala befolkningens förtroende. Luciano Astudillo har också
              frågat vilka åtgärder jag avser att vidta för att stärka arbetet
              med att stoppa rasistiskt och kränkande beteende hos polisen,
              både vad gäller enskilda polismäns agerande och den djupare strukturella
              rasismen.
            </seg>
            <seg n="ae6aa575">
              För att vara i takt med brottsutvecklingen är det nödvändigt
              att polisen använder sig av moderna arbetsmetoder i sitt arbete
              med att förebygga och utreda kriminell verksamhet. Genom främst
              kartläggning och samverkan har mer än hälften av polismyndigheterna
              arbetat för att identifiera ungdomar i riskzonen under 2004. Den
              information som har erhållits har använts för att informera skolor,
              sociala myndigheter och föräldrar. Genom detta arbetssätt blir
              det möjligt att fånga upp ungdomar med problem och därigenom hindra
              en ogynnsam utveckling. Precis som Luciano Astudillo skriver har
              en del av detta arbete haft fokus på gängbrottslighet i storstadsområdena.
            </seg>
            <seg n="abfd2c3f">
              Polisens arbetsmetoder ska självklart ligga inom etiskt acceptabla
              ramar och får inte innehålla några inslag av diskriminering. De
              åtgärder som vidtas inom ramen för den särskilda gänginsatsen
              bygger på de problembilder som polisen identifierat med hjälp
              av underrättelsearbete i vissa förorter. Jag förutsätter att berörda
              polismyndigheter noga diskuterat och övervägt sina arbetsmetoder
              vid påbörjandet av detta arbete och att metoderna utvärderas och
              utvecklas kontinuerligt.
            </seg>
            <seg n="9db57f21">
              Medborgarnas förtroende är nödvändigt för att polisen ska kunna
              fullgöra sina uppgifter. Det är därför av stor vikt att polisens
              sammansättning speglar befolkningen i samhället. Polisens rekryteringsarbete
              genomsyras i dag av mångfaldsaspekten. Till exempel riktar sig
              den nu pågående rekryteringskampanjen till polisutbildningen speciellt
              till kvinnor med annan etnisk eller kulturell bakgrund än svensk.
              Om inte polisens ansträngningar för att öka mångfalden inom organisationen
              ger ett bättre utfall framöver är jag redo att vidta ytterligare
              åtgärder på det här området.
            </seg>
            <seg n="7f0e15bd">
              Jag vill också lyfta fram det brottsförebyggande arbetet på det
              lokala planet. Genom en nära samverkan mellan polisen och andra
              myndigheter i ungdomars närhet kan kombinerade sociala och polisiära
              insatser verka brottsförebyggande på bred front. Vi behöver stödja
              de förorter och inte minst de ungdomar som Luciano Astudillo talar
              om i sin interpellation så att de kan bryta utanförskap och isolering.
              Regeringen har presenterat en mängd förslag på det området, bland
              annat ett särskilt stöd till skolor i utsatta områden och till
              framgångsrika förebyggande sociala insatser. Jag är för min del
              beredd att på olika sätt ytterligare stärka polisens brottsförebyggande
              arbete och samverkan med andra myndigheter på det lokala planet.
            </seg>
          </u>
          <note type="speaker" n="9cfd1b12">
            Anf. 7 LUCIANO ASTUDILLO (s):
          </note>
          <u who="unknown" xml:id="i-5e9917d1ed320cce-3" n="38fee872">
            <seg n="a231ae7c">
              Herr talman! Jag tackar statsrådet för svaret. Jag ska ge en
              bakgrund till att jag skrev den här interpellationen.
            </seg>
            <seg n="e68ceece">
              I höstas kunde man läsa i Sydsvenskan att Malmöpolisen förklarade
              krig mot ungdomsgäng. Lite senare samma höst inträffade en händelse
              som jag i och för sig inte vill ta ställning till här. Det var
              ett gäng ungdomar som tillhörde en fritidsgård kallad Flamman
              som blev väldigt brutalt avslängda av bussen av polisen, och det
              anmäldes.
            </seg>
            <seg n="17301155">
              Men jag fick ändå känslan av att det är någonting som sker. Det
              är någonting på gång, inte bara i Malmö utan i storstäderna i
              stort. Det handlar om en ökad polarisering mellan ungdomar och
              polisen.
            </seg>
            <seg n="70068b8a">
              Jag har träffat dessa ungdomar. De har gjort en film som ger
              en väldigt dyster bild av deras syn på rättsväsendet och på polisen.
              Det är en väldigt polariserad bild. Jag har därefter också träffat
              Närpolis Söder som är det upptagningsområde där dessa ungdomar
              hade sin konfrontation, eller vad man ska kalla det, med polisen.
              Jag har också träffat Närpolis Öster där Rosengård ingår. Jag
              har också träffat Citygruppen som jobbar med särskilda kampanjer
              mot ungdomsrån och så vidare. De har beskrivit sitt arbete och
              redovisat de särskilda projekt som görs i vår stad för att komma
              till rätta med detta stora problem med ungdomskriminaliteten.
              Jag vill där säga att polisen gör en viktig insats. Polisen ska
              ha allt det beröm och det stöd som vi kan ge den och de verktyg
              som man behöver för att man ska klara av dessa bråk.
            </seg>
            <seg n="b2be9f1d">
              Frågan har blivit ännu mer brännhet under de senaste dagarna
              sedan en bok kallad Lika inför lagen presenterades i går. Man
              kunde läsa i Dagens Nyheter att personer av utländsk härkomst
              särbehandlas negativt i alla led. De anmäls oftare, åtalas oftare,
              fälls oftare, får strängare straff och behandlas sämre inom kriminalvården.
            </seg>
            <seg n="5f004eae">
              Även om den här boken bygger på studenters examensarbeten är
              det inte första gången som vi får dessa signaler. Jag tycker att
              vi ska ta dem på allvar. Det är viktigt att Masoud Kamali tar
              med sig detta i sitt uppdrag kring den strukturella diskrimineringen.
            </seg>
            <seg n="ba28e7cf">
              Otrygghetsfrågorna i stort är oerhört viktiga och centrala för
              oss socialdemokrater. Det är oerhört viktigt att vi markerar att
              vi aldrig kan acceptera den otrygghet som breder ut sig inte minst
              i storstadsregionerna. De känslor som finns måste tas på allvar.
            </seg>
            <seg n="623c7cc1">
              Därför gör regeringen helt rätt när den satsar på fler poliser
              och inte minst närpoliser. Polisen gör också helt rätt när den
              fokuserar på ungdomsinsatserna. Ju förr vi kan komma åt problemet,
              desto färre följer med i åldrarna och utvecklar en grövre kriminalitet.
            </seg>
            <seg n="7a2a752a">
              Samtidigt måste vi diskutera metoderna. Där kan jag känna en
              viss oro inför den ökade polariseringen, även om jag kunde känna
              mig ganska trygg vid de möten jag hade med polisen i att den gör
              rätt.
            </seg>
            <seg n="d890b831">
              Jag vill ställa en del frågor. Som Bodström säger har vi en ambition
              att öka andelen anställda med utländsk bakgrund. Det gäller inte
              bara inom polisyrket utan även inom Domstolsverket, Åklagarmyndigheten
              och hela rättskedjan. Hur går det arbetet? Vilka är de ytterligare
              åtgärderna? Jag börjar känna en viss frustration över att det
              inte händer någonting.
            </seg>
            <seg n="0a09e90e">
              Det handlar också om utbildningsinsatser. Domstolsverket har
              under året i uppdrag att redovisa hur många som får gå mångfalds-
              och diskrimineringsutbildningar. Hur ser det ut? Hur går det arbetet?
              Finns det andra yrkesgrupper inom rättsväsendet som också kan
              ta del av de utbildningarna?
            </seg>
            <seg n="4e07fa0d">
              Sist men inte minst, herr talman: Vilka fler förebyggande insatser
              kan polisen göra för att förstärka sin roll, som Bodström signalerar
              i sitt svar till mig?
            </seg>
          </u>
          <note type="speaker" n="14e4b46a">
            Anf. 8 Justitieminister THOMAS BODSTRÖM (s):
          </note>
          <u who="thomas_bodstrom_3aff3a" xml:id="i-5e9917d1ed320cce-4" n="00ed32fe">
            <seg n="b006f3fb">
              Herr talman! Jag kan bara hålla med om det Luciano säger här.
              Mitt intryck när jag träffar poliser är också väldigt positivt.
              Det är klart att med 17 300 poliser finns det en och annan som
              inte utför sitt arbete perfekt i alla situationer. Men vi ska
              komma ihåg att det räcker med en enda polis för att det är en
              fullständig katastrof. Det gäller särskilt om det är en inställning
              som går igen mot olika personer man möter och inte enbart gäller
              vid ett enstaka tillfälle.
            </seg>
            <seg n="d57bb85d">
              Det är därför väldigt viktigt att polisen generellt agerar på
              ett sätt som visar att man verkligen tar dessa saker på allvar.
              Polisen kan göra mycket för att förebygga brott. Man kan till
              exempel engagera sig i brottsförebyggande råd, vilket man gör.
              Men man kan göra ännu mer. Då kommer man i direktkontakt med personer
              som arbetar med brottförebyggande frågor. Det är polisen som är
              nyckelpersonerna i det brottsförebyggande arbetet.
            </seg>
            <seg n="5ee3dc16">
              Vad har rent konkret gjorts och vad görs för att personer med
              utländsk bakgrund ska bli mer representerade i poliskåren? Till
              att börja med kan man säga att det ser ganska bra ut på papperet.
              Det är ungefär 1517 %, som jag också såg att man kommenterade
              i tidningen. Det vore bra om det var på det sättet och var representativt,
              men det är det inte. Om man fördjupar analysen av vilka som är
              utomnordiska och utomeuropeiska ser man att det inte är en representativ
              bild av det svenska samhället. Man kan inte bara titta på de statistiska
              siffrorna, utan det behövs mycket mer.
            </seg>
            <seg n="1b9cce3e">
              Regeringskansliet uppdrog i oktober 2003 åt länspolismästare
              Gunno Gunnmo att komma med förslag. De förslagen kom också i augusti
              2004. Vi tog med i regleringsbrevet att polisen måste ta del av
              det och sedan redovisa vilka åtgärder man gör. Det innebär inte
              att det är de enda saker som kan göras, utan det är mycket mer.
              Det är också viktigt att man arbetar lokalt med att få fler personer
              som på olika sätt kan rekryteras till polisen.
            </seg>
            <seg n="84fee52a">
              Det kan handla om att annonsera i tidningar, samarbete med invandrarföreningar
              eller fotbollslag som har en hög andel personer med utländsk bakgrund
              representerade och flera olika saker. Inom Rikspolisstyrelsen
              har man en plan för mångfaldsarbetet inom Rikspolisstyrelsen 20042006.
              Den har tagits fram i syfte att främja individers lika rätt när
              det gäller anställningsvillkor och andra villkor samt utvecklingsmöjligheter
              i arbetet. Planen innehåller såväl övergripande mångfaldsmål som
              kortsiktiga mål och aktiviteter.
            </seg>
            <seg n="4b221671">
              Det pågår saker, och vi har vidtagit åtgärder. Men så länge vi
              inte ser det resultat vi vill se kommer arbetet naturligtvis att
              fortsätta. Vi kan inte vara nöjda förrän vi har en helt representativ
              poliskår, eller i vart fall att det är på ett sådant sätt att
              det är fullt acceptabelt, och det är det inte i dag.
            </seg>
          </u>
          <note type="speaker" n="f620a0c8">
            Anf. 9 LUCIANO ASTUDILLO (s):
          </note>
          <u who="unknown" xml:id="i-5e9917d1ed320cce-5" n="38fee872">
            <seg n="04604bed">
              Herr talman! När det gäller utbildningsinsatserna vill jag poängtera
              hur viktigt det är att verkligen ha utbildningsinsatser genomgående
              i hela rättsväsendet och inte bara en gång under utbildningstillfället.
              Precis som i alla andra yrken riskerar man att få lite yrkesskador.
            </seg>
            <seg n="81a4c30b">
              Är det så att man under en lång period har mött till exempel
              ungdomar med utländsk bakgrund i konstiga och svåra situationer
              påverkar det ens attityd. Det kan drabba senare i det arbete som
              man annars sköter ganska professionellt.
            </seg>
            <seg n="60cf2bc8">
              Jag tror att det genomgående behövs mer utbildningsinsatser i
              rättsväsendet. Jag vill gärna höra någon kommentar om det. Det
              finns konsekvenser som gör mig oroad.
            </seg>
            <seg n="6dd9f4dc">
              Vi har en del verktyg som är bra och som polisen ska använda.
              Det gäller till exempel särskilda utredningar. Man kan under en
              viss projekttid intensifiera sina insatser mot till exempel ungdomsrån.
              Under den perioden har polisen mer befogenheter att sätta upp
              misstänkta med bild och följa dem lite extra.
            </seg>
            <seg n="ad2d5ba3">
              Jag fick känslan att man efter den särskilda utredningens avslut
              döper om den utredningen och i stort sett för över de ungdomarna
              som finns i den utredningen till nästa. Mot bakgrund av det kan
              jag känna en viss oro. Vissa ungdomar hänger med rätt länge i
              olika utredningar. Det kan inte vara vår mening med det verktyg
              vi har gett polisen. Det tycker i varje fall jag.
            </seg>
            <seg n="3ed7ec55">
              Jag vill en gång till ta upp utredningen i boken Lika inför lagen.
              Det är kanske inte det mest professionella arbete som gjorts.
              Men det är ytterligare en bekräftelse på det som vi känner. Jag
              skulle gärna vilja höra hur statsrådet ser på detta och hur han
              utifrån det kommer att agera. Jag tror att det här behövs någon
              sorts svar från oss politiker om hur vi ska ta tag i den här svåra
              situationen.
            </seg>
            <seg n="192dc21c">
              Jag har själv reagerat på den slutsats som författarna till boken
              drar av detta ganska långa arbete. De föreslår i slutet i sin
              artikel, och det är slutsatsen av allt arbetet, att vi ska börja
              forska mer. Det kan jag ställa upp på. Men vad är det för typ
              av forskning de lyfter fram? De säger: Låt oss börja kolla vad
              det är för brott människor från olika länder begår i Sverige.
              Låt oss börja kategorisera brott utifrån etniskt ursprung.
            </seg>
            <seg n="a5aa338a">
              Det är en konstig slutsats. Den stora slutsats de drar av rapporten
              är att rättsväsendet i dag lider av någon sorts etnopanik. Alla
              undviker etnifiering av kriminaliteten inom rättsväsendet. Det
              de föreslår som åtgärd är att vi nu ska kolla hur stor andel av
              cykelstölderna som görs av kosovoalbaner, hur mycket av knarksmugglingen
              som görs av personer från före detta Jugoslavien och hur mycket
              av våldsbrottsligheten som chilenarna står för.
            </seg>
            <seg n="7ac468f9">
              Där vill jag ha en tydlig signal från regeringen. Kan man acceptera
              sådan forskning? Hitintills har vi hållit undan den eftersom vi
              inte tycker att det är relevant. Jag hoppas att jag kan få en
              tydlig signal här redan i dag att vi absolut inte tror på någon
              sorts etnisk kategorisering av brottligheten i Sverige.
            </seg>
          </u>
          <note type="speaker" n="8a44e6d9">
            Anf. 10 HILLEVI ENGSTRÖM (m):
          </note>
          <u who="hillevi_engstrom_6401e9" xml:id="i-4afb6a82cd98e3ec-0" n="fd4ee8a0">
            <seg n="8760b477">
              Herr talman! Jag tittade på svaret från justitieministern om
              arbetsmetoderna. Där står att justitieministern förutsätter att
              berörda polismyndigheter har diskuterat och övervägt sina arbetsmetoder.
              Det är på det jag tänker fokusera.
            </seg>
            <seg n="0363a738">
              När det gäller arbetsmetoder får jag intrycket av att de 21 polismyndigheterna
              gång efter annan börjar uppfinna sina egna hjul. Det är bra att
              man äntligen tar tag i de allvarliga ungdomsbrott det är fråga
              om. Det är väldigt många brottsoffer som blivit utsatta för rån
              av olika slag.
            </seg>
            <seg n="feb95af8">
              Men på något vis är det märkligt att man kan tillåta 21 myndigheter
              att uppfinna sina egna metoder gång efter annan utan något krav
              på forskningsmässighet, utvärdering eller annat. I USA och i andra
              länder pågår det ganska omfattande polisforskning. Det finns redan
              utvärderat vilka metoder som är effektiva och vilka risker och
              vilka möjligheter som finns.
            </seg>
            <seg n="d1f9036d">
              Jag vill gärna veta hur justitieministern ser på detta, nu när
              det inte finns någon forskning att tala om längre när det gäller
              polisfrågor i Sverige. Det förutsätts att man har övervägt. Jag
              är inte så säker på att man har gjort det. Jag ser i stället risker
              med den här gör-det-själv-metodiken. Det är eldsjälar som rekryteras.
              De jobbar jättebra, inte minst på södra Järva. Men när det hettar
              till och när det går fel lämnas de här poliserna ofta åt sitt
              öde. Det finns sällan någon som backar upp och säger: Den här
              metoden har vi godkänt. Det är en bra metod, och vi ställer upp
              på den! Jag vill gärna höra hur justitieministern ser på det.
            </seg>
            <seg n="eecb6de6">
              De här arbetsmetoderna genererar också en hel del hot, trakasserier
              och skadegörelse mot polispersonal och andra anställda inom polisväsendet.
              Hur ser justitieministern på det? Polispersonalen får sina bilar
              skadade, däcken blir sönderskurna och de får hotelsebrev hem för
              att de jobbar så intensivt på det här sättet. Jag kan inte själv
              uttala mig om ifall detta är en bra metod eller inte, men jag
              är tveksam till om den är utvärderad och forskningsbaserad och
              om det finns någon som tar ansvar när det går snett. Det skulle
              jag gärna vilja få någon sorts kommentar till.
            </seg>
          </u>
          <note type="speaker" n="e057915a">
            Anf. 11 Justitieminister THOMAS BODSTRÖM (s):
          </note>
          <u who="thomas_bodstrom_3aff3a" xml:id="i-5e9917d1ed320cce-6" n="00ed32fe">
            <seg n="5984c37e">
              Herr talman! De frågor som diskuteras här och i den här boken
              är kanske några av de absolut viktigaste frågor som vi har. Jag
              vill understryka att jag inte på något sätt har några invändningar
              mot studenter eller deras uppsatser. Tvärtom tycker jag att det
              är viktigt att studenter engagerar sig just i dessa frågor. Men
              att låta studentuppsatser och slutsatserna i dem ligga till grund
              för hur regering och riksdag ska agera det tycker jag är att gå
              lite väl långt. I så fall är vi ute på ett gungfly. Att under
              tio veckor studera en företeelse är inte tillräcklig grund för
              att dra några säkra slutsatser. Det blir inte bättre av att det
              är 1, 10 eller 50 stycken separata uppsatser. Det skrivs väl ändå
              några hundra studentuppsatser varje år i såväl Helsingfors som
              Lund och Uppsala och kanske på andra ställen också.
            </seg>
            <seg n="eb38fe92">
              Det som behövs är naturligtvis en ordentlig forskning. En sådan
              pågår också, och inte bara genom det som vi har givit i uppdrag
              det är bara en del av det hela. Om några av studenterna sedan
              kan fortsätta att bedriva forskning på det sätt som innebär att
              den också kommer att stå på vetenskaplig grund och få vanlig kritisk
              granskning så är det förstås oerhört positivt.
            </seg>
            <seg n="9bd19f88">
              Jag tror inte heller på någon forskning där man bara ska relatera
              till etnisk bakgrund, men självfallet kan det vara viktigt att
              se vilka sociala bakgrunder som har legat till grund för en brottsutveckling.
              Det är min absoluta övertygelse att det är det som man ska koncentrera
              sig på. Det är också det som skiljer oss från bland andra Moderaterna,
              Hillevi Engströms parti. Vi ser sociala orsaker som det som ligger
              bakom brott. Det är inte på något sätt slumpmässigt. Jag tycker
              inte att det är särskilt märkvärdigt att det finns en överrepresentation
              av personer med utländsk bakgrund med tanke på att det finns det
              också för arbetslösa personer som är socialbidragstagare. Det
              visar bara dels att vi inte har lyckats tillräckligt med integrationen,
              dels just det faktum att det är sociala orsaker som ligger bakom
              brottslighet.
            </seg>
            <seg n="ede40228">
              Så låt oss fortsätta att bedriva djupare forskning på området
              och naturligtvis också om hur rättsväsendet agerar. Men det gäller
              också att ha ordentlig vetenskaplig forskning. Sedan är det som
              sagt positivt om man kan engagera också studenterna i dessa viktiga
              frågor.
            </seg>
            <seg n="0fac6fd8">
              När det gäller frågorna från Hillevi Engström så kan poliser
              förstås själva göra mycket inom länen. Det går inte att jämföra
              Helsingforss läns situation med Gotland. Det går inte att jämföra
              ett län där det finns 4 000 poliser med ett där det finns 100.
              Det är inte alls samma problematik i Helsingfors som på Gotland.
              Däremot är det viktigt att man har generella regler så att det
              inte finns några otydligheter och oklarheter för den enskilda
              polisen. Man ska naturligtvis också vidta åtgärder till exempel
              mot gängbrottsligheten, som har gjorts i Helsingfors. Det skulle
              ju framstå som fullständigt obegripligt om man gjorde det på Gotland.
            </seg>
            <seg n="75a1342d">
              Vissa saker ska poliser själva arbeta med, och jag har fullt
              förtroende för att de klarar av det. Vissa saker, som handlar
              om regler och förutsägbarhet, ska regering och riksdag se till
              att det inte råder någon tveksamhet om.
            </seg>
            <seg n="647aa116">
              I dessa dagar diskuteras bland annat polisens arbetsmetoder.
              Det råder ingen tvekan om att det på vissa håll behöver tydliggöras
              saker. Det har som bekant gjorts ett ordentligt arbete som vi
              nu håller på att slutföra i en lagrådsremiss som kommer efter
              sommaren. Det handlar just om polisens arbetsmetoder.
            </seg>
          </u>
          <note type="speaker" n="523d9a21">
            Anf. 12 LUCIANO ASTUDILLO (s):
          </note>
          <u who="unknown" xml:id="i-5e9917d1ed320cce-7" n="38fee872">
            <seg n="db28ca32">
              Herr talman! Tack för svaret! Jag tar med mig det. Det är inte
              intressant att börja kategorisera brotten utifrån etnisk bakgrund.
              Det är en tydlig signal till forskarvärlden från justitieministern.
              Otryggheten breder ut sig. Inte minst i storstadsregionerna är
              detta en oerhört viktig fråga, som jag tar på allvar. Därför gör
              vi helt rätt när vi satsar på fler poliser, inte minst på närpolisen
              så att man blir av med den anonymitet som ibland skapas mellan
              polis och ungdomar.
            </seg>
            <seg n="bf65521b">
              Det är också helt rätt att fokusera på ungdomar så att de inte
              går vidare i brottskarriären. Men det är inte bara det, utan det
              handlar också om metoder. Det var därför jag ville ha den här
              debatten. Om vi använder fel metoder så är jag orolig för att
              vi skapar det monster som vi vill bekämpa. På så sätt uppmuntrar
              vi gängen till att gadda ihop sig. Det blir en tuffare konfrontation.
              Därför har jag varit mån om att lyfta fram den här frågan.
            </seg>
            <seg n="4f2b7a8c">
              För oss socialdemokrater handlar det dels om att vara tuffa mot
              brottsligheten, dels som statsrådet säger om att bekämpa brottslighetens
              orsaker. Det är kamp mot arbetslöshet och kamp mot utanförskap.
              Vi ska se till att skolorna fungerar bra i de här områdena. Det
              är A och O.
            </seg>
            <seg n="b53cb52b">
              Till Hillevi Engström vill jag kort säga att i de möten där jag
              träffade polisen i Malmö det var både närpolisen och citygruppen
              så stötte jag inte på poliser som kände sig övergivna direkt.
              De visste tvärtom vad de gjorde och de hade bra fokus. Det är
              klart att inte alla alltid sköter sig, men det finns bra ledning
              i alla fall i vår stad inom polisen som kan styra upp om fel skulle
              begås. Jag hoppas att man gör det i fortsättningen också.
            </seg>
          </u>
          <note type="speaker" n="4a82b827">
            Anf. 13 HILLEVI ENGSTRÖM (m):
          </note>
          <u who="hillevi_engstrom_6401e9" xml:id="i-4afb6a82cd98e3ec-1" n="fd4ee8a0">
            <seg n="4c30ece8">
              Herr talman! Thomas Bodström tar upp att jag skulle ha någon
              annan uppfattning om orsakerna till brott. Sociala orsaker är
              mycket bidragande, speciellt när det gäller ungdomsbrotten. Det
              tror jag att vi kan vara helt överens om. Det gäller torftiga
              uppväxtmiljöer, bristande föräldraskap, utanförskap, arbetslöshet,
              segregation och så vidare. Jag tror inte att vi har någon annan
              uppfattning om det.
            </seg>
            <seg n="80180975">
              Jag ska återkomma till en annan sak som justitieministern nämnde.
              Det gäller det här med en helt representativ poliskår. Det nämns
              ganska ofta att poliskåren måste vara en spegelbild av samhället.
              Det sägs att det är oerhört viktigt. Och visst är det viktigt
              att poliskåren speglar samhället, men det är ju ingen lösning
              på problematiken. När det gäller problem där människor upplever
              sig bli kränkta eller illa bemötta så handlar det framför allt
              om marginaliserade grupper. I deras möte med polisen finns det
              upplevelser av att de inte blir respektfullt bemötta.
            </seg>
            <seg n="1a757e8a">
              Jag kan inte tänka mig att vi ska ha en poliskår bestående av
              ett representativt urval av marginaliserade grupper, det vill
              säga kriminella, hemlösa, prostituerade och så vidare. I själva
              verket handlar det om bemötande och om respekt för andra människor.
              Det ska också finnas någonstans att klaga om man blir illa bemött
              och det ändå inte handlar om ett brott. Det har vi moderater motionerat
              om. Vi har krävt att det ska finnas en synpunkts- och klagomålshantering
              så att man redan i ett tidigt skede inom polisen kan ta itu med
              dem som inte bemöter folk på ett sätt som de förtjänar att bli
              bemötta. Människor ska bli bemötta med respekt och värdighet.
              Man ska döma en människas handlingar, men inte personen.
            </seg>
            <seg n="2af3fcc9">
              Jag skulle vilja höra någon sorts synpunkt på det här. Jag tycker
              att det är lite för enkelt att säga att när poliskåren består
              av ett visst antal kvinnor, svarta, invandrare, muslimer och så
              vidare så är problemen lösta. Så är det inte alls; det finns det
              inget fog för att säga.
            </seg>
          </u>
          <note type="speaker" n="cb129add">
            Anf. 14 Justitieminister THOMAS BODSTRÖM (s):
          </note>
          <u who="thomas_bodstrom_3aff3a" xml:id="i-5e9917d1ed320cce-8" n="00ed32fe">
            <seg n="d1a6b5f6">
              Herr talman! Jag tror inte att alla problem blir lösta då. Däremot
              är det positivt om man får en representativ bild. Men vi ska ha
              kvar de krav som innebär till exempel att man inte får ha ett
              brottsligt förflutet eller att man inte har ett beteende som innebär
              att man inte kan fullgöra sitt polisarbete.
            </seg>
            <seg n="1db614c2">
              Min uppfattning är att det finns så pass många skickliga personer
              med utländsk bakgrund att det egentligen inte ska vara något problem
              att se till att det blir en representativ kår. Det arbetet måste
              fortsätta.
            </seg>
            <seg n="1793e2a1">
              Hillevi Engström! Om man nu tror att det är sociala orsaker som
              ligger bakom brott så är det fullständigt obegripligt att man
              från Moderaternas sida vill sänka ersättningen för dem som har
              det allra, allra sämst. Vilka är det då som får betala priset?
              Jo, det är naturligtvis barn och ungdomar till dem som har det
              allra sämst. De kommer att få ännu sämre uppväxtmöjligheter. Det
              innebär naturligtvis också i och med det som vi ju är överens
              om att ännu fler av de här barnen och ungdomarna kommer att hamna
              i kriminalitet och i droger.
            </seg>
            <seg n="d3f7b3a1">
              Om man nu är helt överens om de här sakerna innebär det också
              att man medvetet driver brottsligheten uppåt, därför att det är
              just sociala orsaker som ligger bakom den.
            </seg>
            <seg n="2a3b6d77">
              Det är faktiskt detta som skiljer Socialdemokraterna från Moderaterna
              och de övriga borgerliga partierna. Vi ser de sociala orsakerna
              som ligger bakom brott. Det är därför som jag nu på det här sättet
              vill svara Hillevi Engström.
            </seg>
          </u>
          <note n="0c805773">
            Överläggningen var härmed avslutad.
          </note>
          <note n="d135dbd2">
            6 § Svar på interpellationerna 2004/05:432 om Polishögskolan
            i Växjö och 433 om Polishögskolan i Umeå
          </note>
          <note type="speaker" n="c6894c13">
            Anf. 15 Justitieminister THOMAS BODSTRÖM (s):
          </note>
          <u who="thomas_bodstrom_3aff3a" xml:id="i-5e9917d1ed320cce-9" n="00ed32fe">
            <seg n="8964500f">
              Herr talman! Anders G Högmark har frågat mig vilka åtgärder jag
              är beredd att vidta för att säkra att polisutbildningen även i
              fortsättningen kommer att bedrivas i Växjö. Vidare har Ulla Löfgren
              frågat mig vilka åtgärder jag är beredd att vidta för att säkra
              att polisutbildningen även fortsättningsvis bedrivs i Umeå. Jag
              har valt att besvara dessa interpellationer gemensamt.
            </seg>
            <seg n="f7ba6cef">
              Regeringen utlovade i regeringsförklaringen efter valet 2002
              att 4 000 nya poliser skulle utbildas under mandatperioden. Vi
              ser redan nu att det löftet kommer att uppfyllas. Den sammanlagda
              utbildningstakten är nu uppe i ca 1 000 poliser per år.
            </seg>
            <seg n="daba7ce1">
              Enligt Rikspolisstyrelsens beräkningar har denna satsning resulterat
              i att det totala antalet poliser nu uppgår till ca 17 300. Det
              är en ökning med närmare 1 200 poliser på bara några få år, och
              det utgör naturligtvis ett betydande resurstillskott för polisorganisationen.
            </seg>
            <seg n="1fe22f43">
              En betydelsefull diskussion är hur den långsiktiga bemanningen
              av polisen ska se ut. I december 2008 kommer det, enligt Rikspolisstyrelsens
              prognos, att finnas drygt 18 300 poliser i Sverige.
            </seg>
            <seg n="78429785">
              Självfallet måste antalet studerande på grundutbildningen hela
              tiden anpassas till det behov som finns av nya poliser. Det finns
              dock i nuläget inga planer på att lägga ned någon av polisutbildningarna.
            </seg>
          </u>
          <note type="speaker" n="093a556f">
            Anf. 16 ANDERS G HÖGMARK (m):
          </note>
          <u who="anders_g_hogmark_1a3b7b" xml:id="i-57eeb5eedfb32c9d-0" n="292e6e74">
            <seg n="d53532d5">
              Herr talman! Tack för ett svar som väl knappast skingrar den
              oro och den förvåning som Stefan Strömbergs funderingar renderade
              för några veckor sedan. Allmänheten tyckte att det var ganska
              häpnadsväckande att rikspolischefen, den högsta ansvariga för
              polisen i landet, funderar i termer av hur man ska kunna dra ned
              polisutbildningen. Flertalet människor upplever att det är alldeles
              uppenbart att det behövs fler poliser och mer polisarbete med
              tanke på att 5060 % av de flesta brottsrubriceringar inte åtgärdas
              med mer än avskrivningar av anmälan.
            </seg>
            <seg n="7490e7e7">
              Det är alldeles uppenbart att på Polishögskolan i Växjö väckte
              de här funderingarna av rikspolischefen mycket stor undran. Prefekten,
              Betty Rohdin, tyckte att det var en utomordentligt dålig prognos
              som Stefan Strömberg hade som underlag för sin diskussion. Studenterna
              är förvånade. Det är ju bara några år sedan man drog i gång den
              polisutbildningen för att skapa en ökad kapacitet, herr talman,
              men också en kanske delvis annorlunda polisutbildning med ett
              koncept som jag tror att alla har varit väldigt tilltalade av
              och som det ligger en stor utvecklingsmöjlighet i.
            </seg>
            <seg n="a59e10b6">
              Herr talman! Det är klart att både Växjö och Umeå upplevde att
              det var de som var hotade. Helsingfors upplevs ju som fredad mark
              i många sammanhang.
            </seg>
            <seg n="4558dff8">
              Dessutom hörde man kommentarer med ett stort beklagande från
              polismyndigheterna runtomkring. Med den mycket goda tillströmningen
              till Polishögskolan i Växjö har de fått möjlighet att rekrytera.
              Även de är utomordentligt undrande inför detta. Om Polishögskolan
              skulle läggas ned skulle det skapa utomordentligt stora problem.
            </seg>
            <seg n="984dd47c">
              Justitieministern svarar att i nuläget finns det inga planer
              på att lägga ned. Hur länge varar nuläget, justitieministern?
              Det är den fråga man ställer sig.
            </seg>
            <seg n="e108561a">
              Går man tillbaka och tittar i det budgetunderlag som Rikspolisstyrelsen
              presenterar ser man att fram till och med 2006 har man ungefär
              1 000 polisaspiranter eller studenter inne i systemet. År 2007
              är man nere på 300500. Detta nuläge måste ganska snart förändras
              om man ska förverkliga de tankar som Stefan Strömberg uppenbarligen
              har. Han har dessutom den funderingen att med den lilla volymen
              på utbildningen, 300500 är ju en radikal neddragning från 1 000,
              är det inte någon speciellt god ekonomi att bedriva den på flera
              orter.
            </seg>
            <seg n="294a3878">
              På något sätt, justitieministern, får man en bild av en rikspolischef
              som, trots den situation som är när det gäller brottsligheten
              i landet och som allmänheten lider av, funderar på hur man mest
              kostnadseffektivt ska dra ned den polisutbildning som i dag ligger
              på en bra nivå till kanske till och med mindre än hälften.
            </seg>
            <seg n="29ae2a07">
              Herr talman! Det är ganska naturligt att allmänheten, Polishögskolan
              och polismyndigheten i närheten funderar över hur det är fatt.
              Frågan är ju egentligen om inte svaret är väldigt enkelt. Det
              är väl helt enkelt så att Stefan Strömberg, rikspolischefen, har
              haft underhandskontakter på olika sätt. Det föreligger inte några
              pengar. Som statsråd kan man ju styra på många sätt utan att bli
              anklagad för ministerstyre. Det har säkert ministern erfarit och
              tillämpat i praktiken under de år han har varit minister. Han
              har väl erfarit, som det brukar heta, att det saknas medel framöver.
              Den budgetdialog som har varit och pågår andas ju en ständig oro
              från Rikspolisstyrelsen om att medlen inte räcker till.
            </seg>
          </u>
          <note type="speaker" n="cc98ae3f">
            Anf. 17 ULLA LÖFGREN (m):
          </note>
          <u who="ulla_lofgren_239129" xml:id="i-599931b76d64ddb7-0" n="3aedc6e4">
            <seg n="56365e06">
              Herr talman! Jag får också tacka för svaret. Men hur tokigt kan
              det inte bli när regeringen utlovar att 4 000 poliser ska utbildas
              inom perioden men inte avsätter tillräckligt med pengar för att
              de ska kunna få jobb när de är färdigutbildade.
            </seg>
            <seg n="2f4a1a20">
              Jag vill plocka fram några citat från de senaste veckornas press.
              Svenska Dagbladet skriver: Regeringen har lovat 4 000 nya poliser
              och intresset för polisyrket är större än på många år. Men flera
              polisdistrikt dras med ekonomiska problem och kan tvingas till
              personalminskningar. Jag befarar att vi går mot ett rejält underskott,
              säger Gotlands länspolismästare Anette Wilén.
            </seg>
            <seg n="452b51fc">
              Lite längre ned på sidan står det: Situationen finns inte bara
              på Gotland. Maj Axelsson är ordförande för polisens civilanställda
              inom Statstjänstemannaförbundet, ST. Inga varsel är lagda än,
              men oron är ganska stor för att de kommer senare i år, säger hon.
              Hon konstaterar att det politiska löftet om 4 000 nya poliser
              under mandatperioden till och med 2007 kombineras med snålt tilltagna
              anslag och indragen anslagskredit. Risken är uppenbar att den
              civilanställda personalen måste minskas för att löftet om nya
              poliser ska hållas. Det är ingen vits om man tvingas sätta poliser
              på civilanställdas jobb för att få verksamheten att fungera, säger
              hon.
            </seg>
            <seg n="883aec29">
              Dagens Nyheter tar upp samma problem. Man konstaterar att regeringen
              har lovat utbilda nya poliser, men konstaterar också: Men regeringen
              har ännu inte gett några pengar för att anställa nya poliser.
              Redan inför nästa år har det varit svårt att finna aspirantplatser
              åt dem som då är klara med sin utbildning. Myndigheterna i länen
              bestämmer själva över sin ekonomi och får försöka få loss pengar
              för att öka personalstyrkan.
            </seg>
            <seg n="c63607b6">
              När Rikspolisstyrelsen först frågade hur många aspiranter myndigheterna
              behövde i januari 2005 nästa år blev svaret nedslående. De ville
              endast ha 398 aspiranter, när 420 studenter går ut polishögskolorna.
            </seg>
            <seg n="2ac865f0">
              Efter en ny framstöt skrev myndigheterna upp sina krav så att
              alla som går ut får jobb. Men egentligen har myndigheterna inte
              pengar till detta i dag.
            </seg>
            <seg n="a6225a24">
              I dagsläget har vi inte ekonomi att avlöna alla poliser år 2005,
              säger Ann-Sofie Löth, ekonomichef på Rikspolisstyrelsen.
            </seg>
            <seg n="713f1f79">
              Ivar Eriksson, personalchef på Rikspolisstyrelsen, tror att det
              helt enkelt blir nödvändigt att skriva ned prognoser för hur många
              poliser det blir i framtiden. Han säger att med nuvarande kända
              fakta kommer vi inte att ha råd att avlöna 18 000 poliser.
            </seg>
            <seg n="23512a71">
              Då måste jag fråga justitieministern hur regeringen tänkt få
              detta att gå ihop. Ni har i nuläget inga avsikter att lägga ned
              någon av polisutbildningarna. Har då regeringen för avsikt att
              höja anslagen till polisen för att man ska kunna anställa de poliser
              som utexamineras?
            </seg>
          </u>
          <note type="speaker" n="f3de3dd5">
            Anf. 18 GUNNAR NORDMARK (fp):
          </note>
          <u who="gunnar_nordmark_65d5cd" xml:id="i-700300da501aa5e2-0" n="15c26d92">
            <seg n="1b47be16">
              Herr talman! Regeringen har, som justitieministern mycket riktigt
              påpekat, utlovat 4 000 nya poliser under mandatperioden. Om man
              går in och tittar på den nu ganska famösa prognos som Rikspolisstyrelsen
              har kommit med och jämför siffrorna för år 2004 med siffrorna
              för år 2010 så ser man att den faktiska ökningen av antalet poliser
              i landet om man tar hänsyn till extra avgångar genom åtgärder,
              som Rikspolisstyrelsen så vackert uttrycker det är 241 nya poliser.
              Det är alltså så att i stor utsträckning går de nya poliserna
              åt till att täcka de pensionsavgångar som finns. Sedan innebär
              det givetvis också en ökad kompetens genom att de nya poliserna
              har en ny utbildning, som förhoppningsvis är mer modern och tidsanpassad
              än den de poliser som gick i pension hade. Men det är ändå viktigt,
              tycker jag, att komma ihåg att i stor utsträckning går de nya
              poliserna åt för att fylla luckorna efter poliser som nu går i
              pension.
            </seg>
            <seg n="d5cd04ee">
              Vi har också fått reda på från en rad olika håll att man i polisdistrikt,
              framför allt utanför Mälardalen och Helsingfors, har problem med
              att rekrytera nya poliser av en rad olika skäl. Det är ont om
              poliser, det är mer attraktivt att arbeta i storstadsområden,
              det är svårt för polisen att rekrytera i mindre kommuner där det
              finns platser och det är svårt att behålla den här personalen.
              En förutsättning för att mindre orter och svensk landsbygd i fortsättningen
              ska ha polis är att man utbildar betydligt fler än vad man gör
              i dag. Polishögskolorna måste också vara mer spridda över landet
              än de har varit tidigare. Nu är det i och för sig ett bra framsteg
              att man har fått en polishögskola i Umeå, och det är ett bra framsteg
              att man har fått en polishögskola i Växjö, men frågan är om man
              inte egentligen på ytterligare något ställe borde ha ännu en polishögskola
              för att man i hela landet ska kunna tillförsäkra sig en god rekrytering
              av poliser i alla kommuner, i alla polisdistrikt och på alla de
              tjänster som finns.
            </seg>
            <seg n="31fd61eb">
              Jag vore tacksam om justitieministern kunde utveckla hur man
              ser på dimensioneringen av polisutbildningen i framtiden. Ska
              vi efter 2007 gå ned till ungefär 506 poliser, som man nämner
              i Rikspolisstyrelsens prognoser, eller finns det en ambition att
              man ska utbilda det antal poliser som verkligen behövs så det
              innebär en reell höjning av antalet poliser i landet?
            </seg>
          </u>
          <note type="speaker" n="c930474c">
            Anf. 19 Justitieminister THOMAS BODSTRÖM (s):
          </note>
          <u who="thomas_bodstrom_3aff3a" xml:id="i-5e9917d1ed320cce-10" n="00ed32fe">
            <seg n="a4712b0b">
              Herr talman! Jag ska som justitieminister säga att det verkligen
              inte är allting som alltid fungerar i alla situationer inom polisen.
              Det finns saker som vi kunde göra bättre, det finns metoder som
              vi nu arbetar med och det finns skäl att fundera över de problem
              som finns. Jag kan bara vara tacksam över att man återigen fokuserar
              på antalet och pengarna, därför att den diskussionen har vi haft
              i fem år. Det kanske finns anledning till viss självkritik, framför
              allt från Moderaternas sida, när det gäller hur man har argumenterat
              och formulerat sina argument och när det gäller vilket resultatet
              blivit sedan 2000, då jag började som justitieminister.
            </seg>
            <seg n="567a7168">
              Det är nämligen så här: Det Stefan Strömberg säger nu för 2008
              är inte att det ska skäras ned eller att några polisutbildningar
              ska försvinna. Han säger precis som hans företrädare Sten Heckscher
              har sagt vid varje tillfälle: Antingen skjuter man till pengar,
              och då kan man anställa flera, eller så skjuter man inte till
              pengar, och då får man vidta åtgärder genom att inte anställa
              personer. Precis samma saker har sagts år efter år, och det säger
              nu också Stefan Strömberg. Det är hans skyldighet som rikspolischef.
              Det är inget konstigt med det.
            </seg>
            <seg n="11519c68">
              Precis samma sak har jag fått höra från Moderaterna år efter
              år. Man har citerat rikspolischefen som om beslut redan fattats,
              vilket är alldeles felaktigt, precis som det också är här.
            </seg>
            <seg n="7221d484">
              Vad har då hänt? Jo, det som har hänt är att vi år efter år har
              sett till så att det blir fler poliser. Varje år har jag fått
              höra: Det är inte tillräckligt med pengar det kommer att gå med
              underskott. Varje år har Moderaterna haft fel. Varje år har det
              gått med överskott. Varenda polis som har utbildats har anställts,
              vilket är ganska unikt, faktiskt. Det är ganska få som utbildar
              sig som har en garanterad anställning. Varenda polis har anställts.
              Det är inte heller riktigt att antalet civilanställda minskar.
              Tvärtom har de också ökat under den här perioden. Det innebär
              att med de 1 2001 300 poliser som har kommit ut, netto, sedan
              den här ökningen började då jag började som justitieminister,
              så är det ungefär 500600 civilanställda. Det innebär att sammantaget
              är det faktiskt så att varenda morgon när Ulla Löfgren vaknar
              så har det blivit en polis till extra, netto, i Sverige. Det är
              en ganska fantastisk utveckling.
            </seg>
            <seg n="f9443a00">
              Jag kan inte svara för vad som händer 2010 eller 2015. Jag kan
              se de treårsperioder som vi ser framåt. Det är så vi arbetar,
              och det är så vi har arbetat. Vi har redan aviserat att för 20052007
              kommer anslaget att öka med 1,2 miljarder kronor, just för att
              möta de krav som naturligtvis är att kunna anställa de poliser
              som behövs även i framtiden.
            </seg>
            <seg n="f133339b">
              Det finns inga som helst planer på att lägga ned några polisutbildningar.
              Jag kan naturligtvis inte svara för hur polisutbildningen kommer
              att se ut i framtiden. Det vore faktiskt felaktigt av mig att
              säga det. Men jag skulle kunna tro att just de exempel som vi
              ser i Växjö och Umeå är bra exempel på hur utbildningen ska bedrivas,
              därför att det där finns en nära kontakt med den akademiska världen.
            </seg>
            <seg n="ad6b2a6d">
              Jag kan också se att vi, i stället för att som nu diskuteras
              dra ned, kommer att öka antalet utbildningar i form av till exempel
              distansutbildningar. Som jag sade inledningsvis: Allting är inte
              frid och fröjd inom polisen. Ett problem som tas upp här är definitivt
              ett stort problem, nämligen att få ut poliserna i alla delar av
              landet. Det räcker inte med att vi utbildar och ser till så att
              det finns pengar för att anställa, utan det gäller att alla delar
              av Sverige också får ut poliser. Där har vi ett reellt problem
              i dag. Vi hör det ofta, dels från Rikspolisstyrelsen, dels från
              polisfacket.
            </seg>
            <seg n="7a8f7a46">
              Det kan alltså vara en möjlighet att utvidga utbildningen på
              flera orter i Sverige. Det kan inte jag svara på i dag. Det vore
              förmätet och det vore inte ärligt att säga sådana saker. Det är
              inte jag själv som bestämmer alla sådana saker. De ska föregås
              av diskussioner och förhandlingar, och framför allt får man följa
              utvecklingen. Vi kan redan nu ge besked om hur det är fram till
              2007, men naturligtvis kommer vi att ge besked till Rikspolisstyrelsen
              för 2008, 2009 och 2010 när den tiden är inne.
            </seg>
            <seg n="8b1ba91d">
              Det är inte så som konspiratoriskt påstås att det finns underhandskontakter
              om att lägga ned polisutbildningar det kan jag till hundra procent
              försäkra.
            </seg>
          </u>
          <note type="speaker" n="896f28d3">
            Anf. 20 ANDERS G HÖGMARK (m):
          </note>
          <u who="anders_g_hogmark_1a3b7b" xml:id="i-57eeb5eedfb32c9d-1" n="292e6e74">
            <seg n="b79367cc">
              Herr talman! Det är alldeles riktigt att Moderaterna ständigt,
              år efter år, återkommer till frågan om mer pengar till polisen
              och fler poliser, men om det stannade vid det skulle man kanske
              kunna säga att det fanns ett uns av fog för den kritik som Thomas
              Bodström riktar till mig och Moderaterna, nämligen att vi är fixerade
              vid just poliser. Vi har också sagt att det måste finnas resurser
              att anställa annan typ av kompetens, tillsammans med den polisutbildade,
              för att få en vettig balans så att man får ut maximal effekt av
              olika personalgrupper och olika kompetensområden. Notera alltså
              detta: Det är ingen manisk fixering vid antal poliser, men det
              har definitivt ett symbolvärde.
            </seg>
            <seg n="7ac4f4ea">
              Det är klart: Om man har någon uppfattning om att vi dramatiskt
              ska förändra den mix vi i dag har mellan polisutbildad personal
              och personal med annan utbildning, då blir ju fokus på de formellt
              polisutbildade något mindre. Men jag tror att detta är utomordentligt
              nödvändigt: De kommande åren fram till 2010 har vi moderater sagt
              att ungefär 20 000 ska vara polisutbildade. Dessutom behövs resurser
              att anställa ett antal andra personer med kompetens på olika områden,
              till exempel ekonomisk brottslighet, olika former av diskriminering
              och trakasserier och så vidare.
            </seg>
            <seg n="4ef7f09c">
              Man kan säga att det alltid är naturligt att en fackmyndighet
              klagar och vill ha mer pengar det vet vi alla. Men om man läser
              och tar del av olika avsnitt här i budgetunderlaget för 20062008
              ser man att Rikspolisstyrelsen och Stefan Strömberg riktar väldigt
              allvarlig kritik mot att det är en dålig kompensation för pris-
              och löneutvecklingen, och det fattas beslut ett par dagar före
              årsskiftet om förbud mot att använda pengar som man har i överskott.
              Jag har en fråga till justitieministern: Den stämning och den
              klangfärg som finns här, andas den inte på något sätt någonting
              som försvårar en förtroendefull dialog och verksamhet mellan å
              ena sidan departementet och å andra sidan Rikspolisstyrelsen?
            </seg>
            <seg n="627b30f8">
              Jag är alltså övertygad om att vi måste ha mer resurser. När
              Thomas Bodström säger att han nu inte är beredd att lägga ned
              någon polisutbildning så tar jag fasta på detta. Polisutbildningen
              i Växjö, och förmodligen också då i Umeå, ska fortsätta. Men mot
              det står ändå i det här budgetunderlaget rikspolischefens funderingar
              och resonemang, och det är ju ändå ett officiellt dokument. Från
              2007 det är ganska snart, om man ska planera för det är intaget
              inte 1 050, utan det ligger någonstans mellan 300 och 500.
            </seg>
            <seg n="86b9a985">
              Då kan vi väl få höra här, herr talman, för det första: Saknar
              siffrorna i budgetunderlaget all aktualitet för framtiden, åren
              2007 och 2008? Med andra ord: Kommer det att tillskjutas mer pengar
              så att man i stort sett kan ligga på nivån 1 000 personer? Och
              för det andra: Har justitieministern, med tanke på hur utvecklingen
              av uppklarandeandelen ser ut när det gäller den allvarliga brottsligheten,
              någon uppfattning eller idé om antalet polisutbildad personal
              i termer av 2010? Det är väl inte troligt att justitieministern
              har ansvaret för fögderiet den kommande mandatperioden, men om
              detta bestämmer ju väljarna. Men har han någon ambition att gå
              till val på? Har han någon ambition att redovisa och gå till val
              på? Är det 18 300, ungefär? Är det ambitionen även nästa mandatperiod?
              Då leder det definitivt till någon form av konsekvens för polisutbildningen
              vad gäller numerären. Eller ser han en större volym som rimlig?
            </seg>
          </u>
          <note type="speaker" n="b98e0197">
            Anf. 21 ULLA LÖFGREN (m):
          </note>
          <u who="ulla_lofgren_239129" xml:id="i-599931b76d64ddb7-1" n="3aedc6e4">
            <seg n="5888885d">
              Herr talman! Jag ska inte upprepa vad Anders Högmark har sagt,
              men det är alldeles uppenbart att det behövs en högre nivå än
              de 500 som rikspolischefen befarar att det ska bli. Det behövs
              fler poliser i framtiden.
            </seg>
            <seg n="c338980b">
              Socialdemokraternas nedrustning av polisen har fått förödande
              konsekvenser hittills. Sedan 1994 har 160 polisstationer lagts
              ned. Enligt en rapport från SCB begår en av tio ungdomar brott,
              och på vissa håll i landet är det en av fem. Förra året anmäldes
              774 våldtäkter och försök till våldtäkt. Av dessa är minst 572
              fortfarande ouppklarade. Tre av fyra våldtäktsbrott är därmed
              ouppklarade. Det är fullständigt oacceptabelt. Visst behövs det
              fler poliser.
            </seg>
            <seg n="db046a74">
              År 2003 klarades endast ett av tio bostadsinbrott upp. Nio av
              tio förblev olösta. Antalet butiksrån ökade under 2003 med 14
              %, och varje år anmäls närmare 60 000 stölder.
            </seg>
            <seg n="7ff3ce36">
              Inför förra valet avgav Socialdemokraterna bland annat följande
              löfte gällande bekämpningen av brott. Polis ska finnas närvarande
              dygnet runt i hela landet och organiseras så att den arbetar på
              tider och platser där brotten begås. Rättsväsendet ska moderniseras
              så att tiden förkortas mellan brottsanmälan och dom. Dessutom
              lovade ni stärkt skydd för kvinnor som riskerade att utsättas
              för brott. Inget av de här löftena har uppfyllts.
            </seg>
            <seg n="6bc5dc57">
              Det är nära till hands att dra slutsatsen att justitieministerns
              löfte att behålla alla tre polishögskolorna är lika lite värt.
              Men vi får hoppas att jag har fel.
            </seg>
          </u>
          <note type="speaker" n="3adf3838">
            Anf. 22 GUNNAR NORDMARK (fp):
          </note>
          <u who="gunnar_nordmark_65d5cd" xml:id="i-700300da501aa5e2-1" n="15c26d92">
            <seg n="8db1a62b">
              Herr talman! Jag kan med tillfredsställelse konstatera att justitieministern,
              även om det inte var ett uttalat löfte, ändå funderar efter samma
              linje som Folkpartiet har uttalat, nämligen att det behövs minst
              ytterligare en polisutbildning i landet eller att man på annat
              sätt ser till att det utbildas fler poliser.
            </seg>
            <seg n="a2407c9f">
              Samtidigt vill jag ta upp en tråd som fanns i det som justitieministern
              tog upp i sitt förra inlägg, nämligen hur vi ökar rekryteringen
              av poliser på de orter där man i dag har svårt att få poliser
              till de tjänster som finns. Jag kan nämna ett antal orter i mitt
              eget hemlän där man med jämna mellanrum har vakanser. Har man
              tur kommer det några duktiga poliser som under ett år arbetar
              på det här stället och reder upp en del av den brottslighet som
              finns. Sedan, beroende på att man får erbjudande om en bättre
              tjänst eller tröttnar på långa pendlingsavstånd, beger de sig
              någon annanstans, och så halkar man tillbaka till det som var
              innan.
            </seg>
            <seg n="c9c5c588">
              Jag tycker att det är viktigt att man ser att framför allt landsbygd
              och mindre orter känner ett stort behov av att kunna rekrytera
              och behålla polis. Bortsett från det jag har tagit upp här, att
              man sprider polisutbildningen över landet, vore det intressant
              att höra vilka andra åtgärder som justitieministern kan tänka
              sig för att skapa en sådan situation.
            </seg>
            <seg n="2ac70eb0">
              Likadant är det med nivån för antalet poliser i landet, även
              om vi inte vet vilka det är som styr 2010 eller hur det ser ut
              då. Vad menar justitieministern är en rimlig nivå för antalet
              poliser? Ska man vara nöjd med mellan 17 000 och 18 000, lite
              beroende på hur man räknar, eller anser justitieministern att
              det behövs fler poliser?
            </seg>
          </u>
          <note type="speaker" n="890be736">
            Anf. 23 Justitieminister THOMAS BODSTRÖM (s):
          </note>
          <u who="thomas_bodstrom_3aff3a" xml:id="i-5e9917d1ed320cce-11" n="00ed32fe">
            <seg n="8a827657">
              Herr talman! En kort upprepning. Det är alltså på det sättet
              att Stefan Strömberg, precis på det sätt som varje verkschef gör,
              precis som hans företrädare har gjort och hans efterträdare kommer
              att göra, säger att det här kommer vi att behöva. Får vi inte
              de pengarna ska han som den professionella verkschef han är säga
              att då kommer det att innebära de här konsekvenserna. Det är väldigt
              viktigt att han blir rätt citerad, inte minst för Stefan Strömbergs
              egen skull.
            </seg>
            <seg n="0190f15a">
              Det är ett helt naturligt budgetunderlag. På samma sätt som inom
              alla andra myndigheter måste man redovisa olika resultat, olika
              utfall av de konsekvenser det kan bli. Det är helt naturligt,
              inget konstigt. Det har varit precis samma sak år efter år. Det
              finns inga som helst planer på att vare sig lägga ned utbildningen
              eller stoppa den nuvarande utbildningstakten. Jag kan däremot
              inte svara för budgetläget 2008, 2009 och 2010. När det är dags
              för det kommer man att få besked. Men jag kan redan nu säga att
              det inte finns någon sådan ambition från min sida.
            </seg>
            <seg n="f7f2f6f6">
              Det kommer naturligtvis, om man ser riktigt långt in i framtiden,
              att kunna diskuteras var polisutbildningen ska vara. En fråga
              är förstås om man klarar av att på olika sätt se till att personer
              kommer ut till alla orter eller om det tvärtom kanske är det problemet
              som kommer att öka. Det är sådana saker som man inte vet säkert
              i dag. Vi vet att det är ett problem.
            </seg>
            <seg n="1e445dd2">
              Distansutbildningen är en sak, om det sedan behövs ytterligare
              en polisutbildning, till exempel i västra Sverige, vet vi inte
              i dag. Då ska vi inte gå händelserna i förväg heller, utan vi
              ska med nära dialog på samma sätt som vi i dag har en mycket bra
              dialog med rikspolischefen, med Rikspolisstyrelsen och med de
              olika polismyndigheterna fortsätta det arbetet och naturligtvis
              utifrån utvecklingen vidta de åtgärder som behövs.
            </seg>
            <seg n="56b05243">
              Det handlar bland annat om att se till att det blir fler poliser.
              Det handlar om att se till att utbildningen blir så bra som möjligt.
              Men det handlar om många andra saker också. Det handlar om att
              ge bra och effektiva verktyg till polisen, alltifrån att man ska
              kunna ta DNA-prov i större utsträckning till ett större DNA-register
              till mer och tydliga regler när det gäller brottsprovokation och
              bevisprovokation och fler olika saker som är väldigt viktiga.
            </seg>
            <seg n="c7af5fdd">
              Det handlar också om, precis som sades här fast det gjordes ett
              felaktigt konstaterande, att polisen ska jobba de tider då den
              bäst behövs. Det är riktigt att vi hade det som vallöfte, och
              det har uppfyllts. På samma sätt är vallöftet om fler poliser
              närmare människorna uppfyllt. Det handlar inte om lokalerna. Det
              handlar om att poliserna ska arbeta utomhus och mot människorna.
            </seg>
            <seg n="a7d46a0a">
              Också vallöftet om att ge ett ökat skydd åt kvinnor har uppfyllts,
              och de lagändringar som har föreslagits har vidtagits. Vi kan
              konstatera att redan efter två och ett halvt år av den här mandatperioden
              har samtliga de vallöftena uppfyllts. Och vi kommer att uppfylla
              de vallöften som återstår.
            </seg>
            <seg n="05e8936c">
              Därmed inte sagt att alla problem har försvunnit. Det kommer
              de inte att göra 2006, inte 2010 och inte 2014 heller. Vi lever
              i ett samhälle i ständig utveckling, och nya situationer och nya
              problem uppstår. Vi kommer alltid att ha någon form av brottslighet.
              Men vi socialdemokrater arbetar med att se till att polisen får
              bra och effektiva metoder. Vi arbetar också med att se bakgrunden
              till brottsligheten och arbetar med de sociala orsakerna i ett
              mycket större sammanhang än att bara räkna antalet poliser.
            </seg>
            <seg n="ca9e9b69">
              Det som är positivt för oss är att vi har kunnat konstatera att
              en större ökning av antalet poliser i en så snabb takt aldrig
              någonsin har skett i Sverige. Det har vi sett till. Men vi vill
              också se det i ett större sammanhang. Vi tror inte att detta löser
              alla problem utan det är en del av lösningen.
            </seg>
          </u>
          <note type="speaker" n="b97cb9c9">
            Anf. 24 ANDERS G HÖGMARK (m):
          </note>
          <u who="anders_g_hogmark_1a3b7b" xml:id="i-57eeb5eedfb32c9d-2" n="292e6e74">
            <seg n="8648d895">
              Herr talman! När man lyssnar på justitieministern får man väl
              sammanfatta som för nästan alla socialdemokratiska statsråd, stolta
              men inte nöjda. Det är liksom parollen.
            </seg>
            <seg n="d20cb844">
              Nöjda med verkligheten är definitivt inte människorna ute på
              fältet. I en tidigare interpellationsdebatt diskuterade man och
              påstod att Moderata samlingspartiet inte tillräckligt beaktade
              de sociala bakgrundsfaktorerna, de sociala orsakerna. Det kunde
              vara roligt om justitieministern på något sätt lyssnade av vad
              som sades och inte målade fantombilder som han sedan går till
              angrepp på. Det är alltid mycket bättre att försöka mötas och
              lyssna på varandra. Det är liksom poängen i dialogen och förmodligen
              även med interpellationsstunderna. Vi har en betydligt mer mångfasetterad
              bild av brottsligheten än justitieministern gör gällande.
            </seg>
            <seg n="97272351">
              Oaktat vilken typ av kompetens polisutbildaren eller någon annan
              har att förebygga, bekämpa och lagföra brottsligheten så krävs
              det resurser. Jag är lite undrande inför, inte att myndighetscheferna
              vill ha mer pengar, det kommer de alltid i alla regeringskonstellationer
              att vilja ha, men den väldiga spännvidd som finns mellan vad rikspolischefen
              uppfattar att de har för resurser på några års sikt och de resurser
              som ställs i utsikt från talarstolen. Detta är alldeles uppenbart
              när rikspolischefen skriver följande, och det är viktigt och riktigt
              att han citeras rätt: Antagningen till polisutbildningen bedöms
              från och med år 2007 vara ca 300500 per år i stället för nuvarande
              nivå på 1 000 per år. En minskning av utbildningen innebär att
              det bl.a. av kostnadsskäl behöver övervägas hur många orter polisutbildningen
              ska bedrivas vid.
            </seg>
            <seg n="9f9caa84">
              Det är hans bedömning. Och det kan inte bara vara fria fantasier
              i det här officiella dokumentet. Mot det står justitieministerns
              tal om att utbildningen ska kunna bedrivas på många ställen, bland
              annat i västra Sverige som jag för tio tolv år sedan tyckte var
              ganska rimligt. Jag dristade mig till och med att föreslå Borås
              denna djärva tanke.
            </seg>
            <seg n="b35106c9">
              Slutsatsen är att i dag är inte justitieministern beredd att
              bejaka Moderata samlingspartiets önskemål om resurser som gör
              det möjligt att anställa i storleksordningen 20 000 poliser. Dock
              säger han att han i nuläget inte är beredd att föreslå någon nedläggning,
              och det är vi tacksamma för.
            </seg>
          </u>
          <note type="speaker" n="b9f359d1">
            Anf. 25 ULLA LÖFGREN (m):
          </note>
          <u who="ulla_lofgren_239129" xml:id="i-599931b76d64ddb7-2" n="3aedc6e4">
            <seg n="858cb2a0">
              Herr talman! Justitieministern har så rätt. Det handlar inte
              bara om hur många poliser vi utbildar, det handlar om att det
              finns poliser på de platser där vi vill att det ska finnas poliser.
              Där jag kommer från finns det inte alltid en polis när man vill
              att det ska finnas en polis.
            </seg>
            <seg n="7970e684">
              Polisen får mestadels leva i bilen. Så tycker jag inte att det
              ska vara. Polisen ska finnas nära människorna, och de ska känna
              trygghet. Man ska inte kunna kalkylera med att det går att köra
              på fyllan en viss helg därför att polisen befinner sig i Storuman
              eller någon annanstans. Jag tror faktiskt att människor gör så.
              Det känns inte bra.
            </seg>
            <seg n="9ebb6461">
              Polishögskolan i Umeå har i alla fall underlättat i fråga om
              problemet med att det inte går att rekrytera. Det andra problemet,
              att det inte finns poliser överallt, är ett ekonomiskt problem
              och det måste också lösas. Min fråga gällde Polishögskolan i Umeå,
              och jag hoppas verkligen att den ska få vara kvar.
            </seg>
          </u>
          <note type="speaker" n="476a0c7e">
            Anf. 26 Justitieminister THOMAS BODSTRÖM (s):
          </note>
          <u who="thomas_bodstrom_3aff3a" xml:id="i-5e9917d1ed320cce-12" n="00ed32fe">
            <seg n="c62ccc15">
              Herr talman! Man kanske ska läsa hela budgetunderlaget. Då kan
              man konstatera att det inte är något konstigt med det här underlaget
              jämfört med andra. Det handlar om huruvida det ska tillföras ytterligare
              medel 2008, 2009 och 2010.
            </seg>
            <seg n="1ff5939a">
              Vi kan ganska enkelt jämföra den diskussion vi har haft i dag
              med tidigare diskussioner 2004, 2003, 2002 och 2001. Oppositionen,
              Moderaterna, har påstått att jag har uttalat felaktigheter, och
              man har sagt att pengarna inte kommer att räcka, att poliser inte
              kommer att kunna anställas, att det inte kommer att bli någon
              ökning. Men det finns faktiskt bara en verklighet, det finns bara
              ett svar: Antingen är det vi eller ni som har rätt eller fel,
              men min ödmjukhet förbjuder mig att säga det i alltför tydliga
              ordalag.
            </seg>
          </u>
          <note n="0c805773">
            Överläggningen var härmed avslutad.
          </note>
          <note n="bd22d2a3">
            7 § Svar på interpellation 2004/05:392 om hälsorisk av strålning
            från mobil
          </note>
          <note type="speaker" n="1fd385a9">
            Anf. 27 Statsrådet LENA SOMMESTAD (s):
          </note>
          <u who="unknown" xml:id="i-5e9917d1ed320cce-13" n="38fee872">
            <seg n="2975995d">
              Herr talman! Chatrine Pålsson har frågat socialministern om hon
              avser att verka för att ett nationellt forskningsprogram om hur
              de elektromagnetiska fälten påverkar hälsan startas. Dessutom
              frågar Chatrine Pålsson om socialministern avser att vidta åtgärder
              för att den totala strålning i vardagslivet som särskilt barnen
              utsätts för aktualiseras och riskbedöms. Arbetet inom regeringen
              är så fördelat att det är jag som ska svara på frågorna.
            </seg>
            <seg n="4805c505">
              Vetenskapsrådet har under 2004 genomfört ett regeringsuppdrag
              med syfte att granska svensk forskning kring hälsoeffekter av
              elektromagnetiska fält (EMF). Rapporten, som överlämnades till
              regeringen den 1 november, visar att forskningen i Sverige generellt
              håller en tillfredsställande vetenskaplig kvalitet. En av Vetenskapsrådets
              slutsatser är att den svenska forskningen om hälsoeffekter av
              EMF bör konkurrera om forskningsstöd med annan forskning.
            </seg>
            <seg n="6f1b7417">
              Världshälsoorganisationen WHO har tagit initiativ till ett internationellt
              forskningsprojekt om EMF med syfte att studera mobiltelefonins
              eventuella hälsokonsekvenser. Samtliga EU:s medlemsländer, däribland
              Sverige, har blivit tillfrågade att delta i projektet. För närvarande
              utreder berörda svenska myndigheter och organisationer möjligheten
              att delta i projektet. Jag följer noga hur myndigheterna agerar
              för att få detta projekt till stånd.
            </seg>
            <seg n="0ce9af0f">
              Beträffande den totala strålningen i vardagslivet har Arbetarskyddsstyrelsen,
              Boverket, Elsäkerhetsverket, Socialstyrelsen och Statens strålskyddsinstitut
              (SSI) i samråd utarbetat en myndighetsgemensam vägledning om lågfrekventa
              elektriska och magnetiska fält. De svenska myndigheterna menar
              att det inte finns några hälsoeffekter under 0,4 mikrotesla. Det
              samlade vetenskapliga kunskapsläget visar inte heller på några
              skadliga hälsoeffekter vid långvarig exponering från låga nivåer
              av EMF. Medianvärdet för bostäder och daghem i större städer är
              ca 0,1 mikrotesla enligt myndigheternas vägledning.
            </seg>
            <seg n="a4eeac9c">
              Det finns i dag inte några gränsvärden för extremt lågfrekventa
              fält, såsom tv, spis, hårtork och dammsugare, varken i arbetsmiljön
              eller för allmänheten. Jag har dock fått veta att både Arbetarskyddsverket
              och SSI håller på att förbereda föreskrifter och allmänna råd
              för sådana gränsvärden.
            </seg>
            <seg n="bb655613">
              När det gäller allmänhetens behov av information om EMF lämnade
              SSI den 1 februari 2004 en rapport om behovet av information om
              strålning från mobiltelefoner till regeringen. Bakgrunden till
              rapporten är regeringsuppdraget från 2003 att utreda eventuellt
              behov av informationstext angående strålning från mobiltelefoner
              och andra terminaler för mobil kommunikation. I rapporten visar
              SSI att det finns ett behov av information till allmänheten om
              strålning från mobiltelefoni. SSI har därför påbörjat ett arbete
              med att ta fram ett informationsmaterial, avsett för allmänheten,
              om mobiltelefoner och strålning där det kommer att framgå hur
              man på olika sätt kan minska onödig exponering från mobiltelefonen.
              De nordiska strålskyddsmyndigheterna menar att det är klokt att
              till exempel använda handsfree -utrustning som minskar exponeringen
              till huvudet avsevärt. Denna information bör riktas till vuxna,
              ungdomar och barn. Jag vill i det sammanhanget särskilt understryka
              det ansvar jag anser att föräldrar har för barns användning av
              mobiltelefoner.
            </seg>
            <seg n="96fcfd47">
              Jag kommer att aktivt bevaka SSI:s arbete med att utarbeta informationsmaterial
              om möjligheterna för användarna att minimera exponeringen för
              onödig strålning.
            </seg>
            <seg n="589445c8">
              Det finns i dag inte vetenskapliga belägg för att exponering
              från mobiltelefoner eller basstationer skulle ge upphov till skadliga
              hälsoeffekter, om man inte överskrider rekommenderade gränsvärden
              för exponeringsnivåer. Men mobiltelefoner har inte använts i någon
              större skala under särskilt lång tid. Även om det i dag inte finns
              belägg för att exponering från mobiltelefoner kan vara skadlig
              går det inte att helt utesluta att det kan finnas hälsoeffekter
              av flerårig användning av mobiltelefoner. Det är därför viktigt
              att forskningen om hälsoeffekter av EMF från mobiltelefoner fortsätter.
            </seg>
          </u>
          <note type="speaker" n="9b667ad0">
            Anf. 28 CHATRINE PÅLSSON (kd):
          </note>
          <u who="chatrine_palsson_7a74c7" xml:id="i-e049d24c21d4308b-0" n="84553a9d">
            <seg n="3e7241ec">
              Herr talman! Tack miljöministern för svaret. Jag känner ett behov
              av att inledningsvis uttrycka mig ödmjukt i den här frågan. När
              jag har tagit del av andra rapporter har jag blivit orolig.
            </seg>
            <seg n="4d31c9e6">
              Någon känd man har sagt att var tid har sin blinda fläck. Jag
              känner en oro för att det här är en fara som vi under många år
              har underskattat.
            </seg>
            <seg n="e6821709">
              Herr talman! Jag vill hänvisa till några rapporter och information
              som jag har fått fram. Den brittiska regeringen avrådde redan
              år 2000 barn från att använda mobiltelefoner och rekommenderade
              en varningstext på telefonerna avseende deras hälsofarlighet.
              Nu har en helt ny rapport släppts där det engelska strålskyddsinstitutet
              ånyo konstaterar att mobiltelefoner kan vara farliga för barn
              och att föräldrarna ska ta sitt ansvar.
            </seg>
            <seg n="bed66660">
              Före jul kom en europeisk studie där tolv forskargrupper har
              fått fram chockerande resultat som visar att mobilstrålning orsakar
              skador på arvsmassan i form av DNA-brott. Enligt uppgift från
              Hugo Rüdiger i Wien har industrin de senaste månaderna gjort massiva
              försök att mörklägga resultatet.
            </seg>
            <seg n="81a44391">
              Jag som har varit med i politiken ganska länge känner att det
              här är jämförbart med när tobaken började diskuteras i det svenska
              samhället huruvida den var farlig eller inte. Då var det mycket
              starka krafter från tobaksindustrin som hävdade att det inte var
              alls någon fara med detta. Men trots många engagerade eldsjälar
              på området kom det mer och mer fram hur farlig tobaken är. Det
              är väl alla glada för i dag.
            </seg>
            <seg n="ca555304">
              När det gäller en så använd vara som en mobiltelefon, där nästan
              varje barn har sin egen mobiltelefon, är det självklart ett utomordentligt
              svårt ämne att ta upp. Varken jag eller någon annan som tar upp
              det blir populär. Det går lite grann emot.
            </seg>
            <seg n="2ad597dd">
              Min oro för våra barn är oerhört stor. När de dessutom exponeras
              för andra elektromagnetiska fält, inte minst vid datorn, blir
              den totala strålningsrisken ofantligt mycket större än vid ett
              enda fält. Det är detta som oroar mig.
            </seg>
            <seg n="e60b270f">
              Det finns en svensk studie. En man som heter Lennart Hardell
              i Örebro har bevisat att det finns en ökad risk för hörselnervstumörer
              hos mobilanvändare. Jag ger mig inte ut för att ha rätt, men jag
              blev glad när justitieministern innan han gick sade att det bara
              finns en verklighet och en sanning. Vem har rätt? Om vi tittar
              på olika studier i Europa, i Sverige och så vidare ser vi att
              mycket talar för att det finns all anledning för oss att vara
              oroliga.
            </seg>
          </u>
          <note type="speaker" n="336e00fb">
            Anf. 29 Statsrådet LENA SOMMESTAD (s):
          </note>
          <u who="unknown" xml:id="i-5e9917d1ed320cce-14" n="38fee872">
            <seg n="e47ca0d8">
              Herr talman! Ja, jag tror att det finns skäl att vara ödmjuk
              i den här frågan. Var tid har sin blinda fläck. Men vi kan nog
              säga att det här i dag inte är någon blind fläck i det avseendet,
              utan det pågår ett massivt arbete och en väldigt omfattande diskussion
              kring den icke-joniserande strålningen.
            </seg>
            <seg n="1addc919">
              Vad vi kan göra som politiker är att ta till oss forskningen
              och försöka sammanställa resultaten. Det gör våra myndigheter,
              och det gör också de internationella organ som arbetar med det
              här. De strålvärden som vi har i dag inbegriper en försiktighetsprincip.
              Jag känner mig trygg med den, men jag tycker att det är väldigt
              viktigt att vi följer forskningen.
            </seg>
            <seg n="6d757e03">
              De studier som nämns är välkända, självklart för mig och för
              alla som arbetar med den här typen av forskning. De analyseras
              av våra myndigheter. Bland de enstaka studier som fortfarande
              finns är till exempel EU-studien. Jag tycker att det är oerhört
              viktigt att den nu följs upp och publiceras i vetenskapliga tidskrifter,
              och att vi ser vad förändringarna i materialet kan betyda. Vi
              har inget bevis för att strålning när den används i mobiler är
              farlig. Det är en väldigt viktig studie.
            </seg>
            <seg n="69a4e73b">
              När det gäller slutsatser om vad vi bör göra och hur vi bör varna
              vill jag göra klart att Stewartrapporten, som kom för ett par
              år sedan i Storbritannien, inte har några andra vetenskapliga
              underlag än de vi har, och inte heller den rapport som man lämnade
              för någon tid sedan. I Storbritannien var det en vändpunkt när
              Stewartrapporten kom. Dessförinnan hade man inte alls diskuterat
              de här frågorna.
            </seg>
            <seg n="03e0ea77">
              Vi har ingen annan syn på försiktigheten när det gäller barn
              och mobiltelefoner. Jag anser att när det handlar om mobiltelefoner
              har vi anledning att verkligen vara försiktiga. Det var därför
              som jag gav Strålskyddsinstitutet i uppdrag att se om vi skulle
              ha informationstexter på mobiltelefoner. Det arbetet pågår nu,
              och där ingår naturligtvis också att informera om att man har
              ansvar för barn och på vilket sätt man enkelt kan minska exponeringen.
            </seg>
            <seg n="97befbe4">
              Vad vi i dag inte kan ha, och som man inte heller har i Storbritannien
              såvitt jag känner till, är varningstexter. För att ha varningstexter
              måste vi ha ovedersägliga vetenskapliga bevis för att det finns
              påvisade hälsoeffekter. Det vetenskapliga underlaget har vi inte
              i dag. Det vetenskapliga underlaget har vi när det gäller tobak.
              Där har vi också riktiga varningstexter. De är varningstexter
              som finns i hela EU och som alltså är möjliga att ha på den inre
              marknad vi har.
            </seg>
            <seg n="e2b4dd32">
              Vi får acceptera att vi ibland måste leva med osäkerhet, att
              vi måste invänta ny forskning. Medan vi gör det ska vi agera så
              klokt som möjligt. Jag anser att vi agerar klokt i dag. Vi följer
              forskningen, vi är uppmärksamma och vi informerar om vad vi vet
              men också om vad vi inte vet. Det tycker jag är det rätta sättet
              att agera.
            </seg>
          </u>
          <note type="speaker" n="26203913">
            Anf. 30 CHATRINE PÅLSSON (kd):
          </note>
          <u who="chatrine_palsson_7a74c7" xml:id="i-e049d24c21d4308b-1" n="84553a9d">
            <seg n="ed969f01">
              Herr talman! Självklart ska vi vara så sanna som möjligt i vår
              information från statliga myndigheter. Men enligt mitt sätt att
              se har vi så pass mycket på fötterna att vi redan nu borde kunna
              bestämma om varningstexter. Enligt den uppgift jag har rekommenderade
              just britterna varningstexter redan 2000. Varningstexter är inte
              någonting obligatoriskt, men de är ändå ett bevis för att vi ser
              allvarligt på det.
            </seg>
            <seg n="a3eba929">
              Jag tillhör också dem som har arbetat aktivt för att få varningstexter
              på alkohol, och nu finns det i varje fall en acceptans för det
              utifrån det här synsättet. Jag tror att det är väldigt bra. Precis
              som miljöministern sade finns det varningstexter på tobaken.
            </seg>
            <seg n="a8e234d5">
              Jag ska ställa ett par frågor i detta inlägg. Den första frågan
              är: Har miljöministern i EU aktivt tagit upp frågan hur man tillsammans
              ska kunna arbeta med det här?
            </seg>
            <seg n="0e7ef6b7">
              Den andra frågan som jag vill ställa är: Vem tar ansvaret för
              framtida skador? Om det ansvaret ligger på oss ska vi naturligtvis
              så snabbt som möjligt fördjupa oss och söka ännu mer kunskap,
              kanske till och med vidta åtgärder för att vara på den säkra sidan.
              I fråga om barn och mobiltelefoner verkar det inte finnas några
              som helst olika åsikter, så långt jag förstår.
            </seg>
            <seg n="410eb249">
              Jag ställde tre frågor i min interpellation, och en gällde forskningsprogrammen.
              Vad vill miljöministern? Är man aktiv i fråga om den här forskningen
              från regeringens och Miljödepartementets sida? Jag tycker att
              det är en väldigt viktig signal. Världshälsoorganisationen uppmanar
              ju alla länder att nationellt satsa på de här forskningsprogrammen.
            </seg>
            <seg n="9d7ca879">
              En fråga handlade om att se en helhet i den strålningsutsatta
              miljö där våra barn finns, inte minst med datorer, så att man
              får en riktig bedömning. Jag vet att man har gjort en del bedömningar,
              och det ser jag också här. Men det är inte förrän förra året som
              det har blivit så vanligt att i princip alla familjer har flera
              mobiltelefoner. Det är inte alls många år sedan det möjligtvis
              fanns en mobiltelefon i varje familj. Det är likadant med datorerna;
              de har ökat oerhört mycket enligt statistiken. Vi vet att våra
              barn sitter framför datorer och spelar dataspel många timmar varje
              dag.
            </seg>
            <seg n="060375cf">
              Det är därför som jag uttrycker att vi borde se lite bredare
              på det här, för våra barns skull. Då är min fråga: Är det något
              aktivt arbete på väg för att uppdatera detta nu?
            </seg>
          </u>
          <note type="speaker" n="869231c2">
            Anf. 31 Statsrådet LENA SOMMESTAD (s):
          </note>
          <u who="unknown" xml:id="i-5e9917d1ed320cce-15" n="38fee872">
            <seg n="1a7cb845">
              Herr talman! Låt mig först säga när det gäller EU att vi är mycket
              aktiva i EU. Som minister har jag framför allt varit aktiv i arbetsmiljösammanhang.
              I övrigt är det framför allt expertarbete. Vi deltar i mycket
              forskning. Flera av de forskningsprojekt som nämns är just EU-projekt
              och andra internationella projekt. Vi deltar också i de internationella
              organisationer som arbetar med strålskydd. Vi arbetar även i Världshälsoorganisationen,
              vilket kanske är det mest intressanta i det här sammanhanget när
              vi diskuterar hälsofrågor. Det är alltså därifrån som man nu har
              tagit initiativ till en fortsatt gemensam forskningsinsats.
            </seg>
            <seg n="b7e8311e">
              Min bedömning är att det viktiga är att vi deltar i de stora
              internationella forskningsinsatserna. Vi kan inte lösa dessa problem
              här hemma på egen hand. Däremot är det viktigt att vi deltar.
            </seg>
            <seg n="5c18c806">
              Självklart har vi från Miljödepartementet drivit de här frågorna
              och varit aktiva, för att få analysen av Vetenskapsrådet. Den
              analysen har också gått in i den forskningspolitiska proposition
              som just nu förbereds.
            </seg>
            <seg n="3a14a40c">
              När det gäller vem som tar ansvar har vi självfallet alla ett
              ansvar. Men vi har också ett ansvar för att vi har en god vetenskaplig
              grund för vår miljöpolitik. Vi kan vara oroliga, men om vi inte
              har vetenskapliga belägg är vi ute på hal is om vi tar till skarpa
              åtgärder, om vi lägger regleringar och restriktioner och om vi
              lägger ut varningstexter när vi inte har tillräckligt underbyggda
              fakta. Då öppnar vi oss nämligen för kritik från andra intressen.
            </seg>
            <seg n="e0591ebf">
              För oss har det varit oerhört viktigt att alltid ha goda vetenskapliga
              underlag i miljöpolitiken. Jag törs säga att det också är detta
              som har gjort svensk miljöpolitik så framgångsrik. Jag menar att
              vi måste jobba på samma sätt när det gäller elektromagnetiska
              fält. Det forskningsmässiga läget jag vill upprepa det är fortfarande
              sådant att det finns ett fåtal studier som visar på oroväckande
              resultat framför allt när det gäller mobiltelefoner, alltså exponering
              väldigt nära örat. Men i det sammanvägda resultatet och där ser
              vi en enighet i det internationella samarbetet och i WHO:s och
              EU:s riktlinjer kan vi inte påvisa att det finns vare sig tydliga
              effekter eller framför allt farliga hälsoeffekter. Så länge vi
              inte har de underlagen kan vi inte heller gå fram på det sätt
              som kanske många skulle önska när man känner denna oro.
            </seg>
            <seg n="7c5b929a">
              Vem tar alltså ansvar? Ja, vi har alla ett ansvar. När det gäller
              den totala strålningen tror jag att det är väldigt viktigt att
              vi trots allt försöker minimera den överallt, att vi har en försiktighetsprincip.
              Det arbetet pågår nu. När det gäller våra datorer minskar strålningen
              från dessa. När det gäller mobiltelefonerna har jag själv träffat
              branschen och sagt att de måste satsa på den produktutveckling
              som konsumenterna väntar sig, en produktutveckling som innebär
              den minskade strålning från telefonerna som vi vill ha. Detta
              har hittills inte varit en prioriterad fråga. Ett fortsatt arbete
              för att i alla sammanhang alltid försöka minimera strålningen
              från alla strålkällor tror jag alltså är viktigt.
            </seg>
            <seg n="6af634a3">
              Sedan har vi den uppföljning jag nämnde. Vi vet ungefär vilka
              strålningsnivåer vi har i våra bostadslägenheter, ungefär 0,1
              mikrotesla. Självklart är det viktigt att vi fortsätter att följa
              upp detta så att vi vet i vilka miljöer våra barn vistas.
            </seg>
            <seg n="eed2cff4">
              Jag tror dock också att vi tillsammans ska försöka bidra till
              att inte haussa upp oron kring den här strålningen. Det finns
              väldigt många andra miljöproblem som jag faktiskt känner betydligt
              större oro för.
            </seg>
          </u>
          <note type="speaker" n="36e633a9">
            Anf. 32 CHATRINE PÅLSSON (kd):
          </note>
          <u who="chatrine_palsson_7a74c7" xml:id="i-e049d24c21d4308b-2" n="84553a9d">
            <seg n="6a1bb45a">
              Herr talman! Jag vill börja med att säga att det också är min
              ambition att inte överdriva eller haussa upp detta på något sätt.
              Samtidigt måste man här i riksdagens kammare få uttrycka vad ens
              hjärta är fullt av.
            </seg>
            <seg n="09c3ae72">
              Jag vet och är glad för att SSI redan har börjat sitt arbete
              med att ta fram detta material, precis som ministern säger, men
              man har också rekommenderat att barn och ungdomar, och även vuxna,
              ska använda handsfree . Jag vet inte, men i den miljö där jag
              lever har de flesta barn och ungdomar ingen handsfree. Det har
              vi gamla. Jag har nu också alltid handsfree därför att mina barn
              har sagt till mig det. Jag har också slarvat med det. Då måste
              det ju finnas något som underbygger det, eftersom man har bestämt
              sig för att rekommendera det. Det hade man ju inte gjort annars.
              Kanske man ska börja med en kampanj om att barn bör använda handsfree
              i större utsträckning. Det kanske hittills inte har varit så häftigt.
            </seg>
            <seg n="7b24a216">
              Jag är naturligtvis också glad att miljöministern har med den
              här frågan i forskningsproppen. Den är oerhört viktig.
            </seg>
            <seg n="51f1e0fc">
              Jag vill avsluta med en fråga som kanske inte riktigt är miljöministerns,
              men ni har ju fördelat ert arbete i regeringen så. Det gäller
              läkarnas kunskap om detta. Om en sjuåring kommer till doktorn
              och talar om att han eller hon har koncentrationssvårigheter,
              är yr och har svårt att hänga med i skolan måste denna kunskap
              finnas hos doktorn för att rätt diagnos ska kunna ställas. Att
              det i dag finns ett antal barn som har sådana här problem vet
              vi i alla fall efter alla folkhälsorapporter vi har fått. Ingen
              vet väl riktigt vad de står för, men jag vet många människor som
              i dag känner sig negligerade och nonchalerade när de kommer till
              den vanliga doktorn.
            </seg>
            <seg n="0d2bf919">
              Jag tror att vi skulle behöva mer sådan här utbildning i läkarutbildningen.
              Vad säger miljöministern om det?
            </seg>
          </u>
          <note type="speaker" n="9b98d283">
            Anf. 33 Statsrådet LENA SOMMESTAD (s):
          </note>
          <u who="unknown" xml:id="i-5e9917d1ed320cce-16" n="38fee872">
            <seg n="4d4a5ff2">
              Herr talman! När det gäller barn och ungdomar har SSI påbörjat
              en informationskampanj som bland annat handlar om att informera
              ungdomar om att det är bra att använda handsfree. Jag vill också
              notera att det pågår en positiv utveckling när det gäller mobiltelefonerna.
              Det finns numera många man har i handen och jobbar med inte nära
              örat utan framför sig. Det kanske är en bra utveckling som kan
              hjälpa oss att undvika att ha mobiltelefonen mot huvudet i onödan.
            </seg>
            <seg n="406aeaa6">
              När det gäller läkares kunskap om detta är det naturligtvis så
              att så länge vi inte har påvisat att det finns tydliga samband
              kan vi heller inte säga att läkarna ska leta efter diagnoser som
              påvisar att det är på det här sättet. Det finns väldigt många
              olika orsaker som kan bidra till den typ av tillstånd som Chatrine
              Pålsson här nämner, när man är okoncentrerad och har den här typen
              av problem.
            </seg>
            <seg n="f896c970">
              Jag tror däremot att det kan vara viktigt att be läkare att ha
              med detta i underlaget, i det man frågar om: Hur ser din vardag
              ut? Ibland kanske det inte är den elektromagnetiska strålningen
              vid datorn som gör att man mår dåligt om man sitter där hela dagarna.
              Det kan vara hela situationen att vara inomhus mycket, att sitta
              stilla och att ha den här koncentrationen och värmen på sig som
              inte är nyttig.
            </seg>
            <seg n="744d94af">
              När det gäller forskningen om detta kan jag konstatera att Karolinska
              Institutet är den institution som framför allt har framträtt på
              det här området. Där har man självklart också en koppling till
              medicinvetenskapen som jag tror är väldigt betydelsefull och som
              vi kommer att ha nytta av i takt med att resultaten kommer fram,
              åt vilket håll de än kommer att peka.
            </seg>
          </u>
          <note n="0c805773">
            Överläggningen var härmed avslutad.
          </note>
          <note n="146d3182">
            8 § Svar på interpellation 2004/05:417 om Östersjöns ekosystem
          </note>
          <note type="speaker" n="4545fa26">
            Anf. 34 Statsrådet LENA SOMMESTAD (s):
          </note>
          <u who="unknown" xml:id="i-5e9917d1ed320cce-17" n="38fee872">
            <seg n="2a3181e8">
              Herr talman! Sven Gunnar Persson har ställt ett stort antal frågor,
              och min talartid är begränsad.
            </seg>
            <seg n="65ebcb78">
              Jag vill inledningsvis säga att jag är överens med Sven Gunnar
              Persson om att vi måste satsa resurser på det internationella
              miljösamarbetet för att åtgärda problemen i Östersjön. Vi är nio
              kuststater kring Östersjön, och det bor drygt 80 miljoner människor
              i avrinningsområdet. Åtta av dessa stater är numera medlemmar
              i EU, och jag ser stora miljöfördelar med att länderna nu ska
              tillämpa gemensamma EU-regler. Efter beslut som togs under det
              svenska ordförandeskapet kommer EU-kommissionen att i år presentera
              ett förslag till en gemensam europeisk marin strategi. Från svensk
              sida arbetar vi för att strategin ska bli stark och få stor genomslagskraft.
            </seg>
            <seg n="c2f252e5">
              Sveriges samarbete med Ryssland är av stor betydelse och sker
              både genom bilateral samverkan och i internationella forum. Arbetet
              i den svensk-ryska kommittén för miljösamarbete är av stor vikt,
              och Sverige deltar och bidrar i ett flertal konventioner och processer
              rörande Östersjön. Den 3 mars lämnade Sverige tillsammans med
              övriga Östersjöländer in ett gemensamt förslag till FN:s sjöfartsorganisation
              IMO om hur skyddet för Östersjön ska kunna förbättras genom regleringar
              av sjötrafiken. Ryssland har deltagit som observatör i samarbetet
              och har inte framfört några invändningar mot förslagen.
            </seg>
            <seg n="1c22944f">
              På frågan när regeringen kommer att lämna en proposition med
              skarpa åtgärder till riksdagen enligt Havsmiljökommissionens förslag
              vill jag understryka att regeringen i vår kommer att överlämna
              en miljömålsproposition som behandlar ett antal av kommissionens
              konkreta åtgärdsförslag.
            </seg>
            <seg n="ad58c976">
              Havsmiljöfrågan är dock så viktig att vi nu arbetar med att ta
              fram en särskild sammanhållen havsmiljöstrategi, om man så vill
              en beredskapsplan, som lämnas till riksdagen senare i vår.
            </seg>
            <seg n="5225033b">
              Sven Gunnar Persson frågar mig vad jag avser att vidta för åtgärder
              för att förmå reningsverken att införa ny teknik samt om jag avser
              att ställa samma krav på rening i inlandsverk som i kustverk.
              Reningsverken är en av de stora utsläppskällorna av kväve, och
              det är därför angeläget att lämplig teknik finns för att reducera
              dessa utsläpp. När det gäller teknikutveckling på området ser
              jag stora fördelar med exempelvis den flexibla kväverening som
              prövas i Himmerfjärdens reningsverk. Det är dock vid tillståndsprövning
              enligt miljöbalken som ny reningsteknik kan bli aktuell, och denna
              prövning sker hos länsstyrelser.
            </seg>
            <seg n="294e042d">
              Vad gäller frågan om likvärdiga krav på rening i reningsverk
              i inlandet och vid kusten har regeringen uppfattningen att det
              är den mängd kväve som når havet som bör vara relevant vid beräkning
              av reningsgraden. Regeringen grundar sin uppfattning på de vetenskapliga
              fakta att havet i jämförelse med inlandsvattnen är betydligt mer
              känsligt för kvävetillförsel. En del av avloppsvattnets kväveinnehåll
              avgår genom naturliga processer på vägen från ett inlandsverk
              till havet. Det finns i dag reningsverk som inte uppfyller Naturvårdsverkets
              föreskrifter avseende kväverening. Naturvårdsverket har därför
              i sitt regleringsbrev för 2005 ett återrapporteringskrav som har
              till syfte att reningsverken i högre grad ska följa verkets föreskrift.
            </seg>
            <seg n="7dde175e">
              På frågan om vad jag avser att göra för att minska kväveläckage
              från jordbruket vill jag informera om att det nu pågår förhandlingar
              om en ny EU-förordning för landsbygdsutveckling för perioden 20072013.
              På nationell nivå har arbetet avseende både en nationell strategi
              för landsbygdsutveckling och kommande landsbygdsprogram påbörjats.
              Min avsikt är att i detta arbete verka för att de åtgärder som
              kommer att omfattas av programmet utformas på ett ur miljösynpunkt
              så effektivt sätt som möjligt för att skapa förutsättningar för
              att nå de av riksdagen uppsatta miljökvalitetsmålen.
            </seg>
            <seg n="f14cde1b">
              Slutligen vill jag sammanfatta med att säga att regeringen länge
              har prioriterat havsmiljöarbetet, men det är tydligt att de åtgärder
              som vi har genomfört inte har räckt till. Vi har byggt ut våra
              reningsverk, förändrat brukningsmetoder, anpassat gödslingen inom
              jordbruket, minskat utsläppen till luft av kväveoxider och åtgärdat
              en rad punktutsläpp. Vi har dessutom bidragit till utbyggnaden
              av reningsverk bland annat i de baltiska länderna och i Ryssland.
              Jag kommer att fortsätta att driva på det nationella och internationella
              miljöarbetet för att ytterligare minska källorna till övergödning.
              Nya angreppssätt kommer att krävas för att vi ska komma till rätta
              med problemen i våra hav. Jag är beredd att föreslå kraftfulla
              åtgärder för att komma till rätta med de stora problem som övergödningen
              i våra hav medför.
            </seg>
          </u>
          <note type="speaker" n="34ddc5e6">
            Anf. 35 SVEN GUNNAR PERSSON (kd):
          </note>
          <u who="sven_gunnar_persson_7bd9a0" xml:id="i-eddf64bbf2653573-0" n="67b41546" next="i-6f5716973aca695b-0">
            <seg n="5d1ab4cc">
              Herr talman! Tack för svaret, miljöministern. Rapporteringen
              efter Miljövårdsberedningens skrivelse till regeringen har varit
              ganska massiv i medierna. Den har följts upp senare. Så sent som
              i går och i dag på morgonen berättades det om att den sommar ligger
              framför oss kommer, om den blir riktigt varm och god som vi alla
              hoppas, att bjuda på de värsta algblomningar som vi har sett av
              giftalger till följd av att den fosfordeponering som ligger fast
              frigörs och bidrar.
            </seg>
            <seg n="42943cf1">
              Miljöministern oroar sig för att tiden att svara på frågorna
              inte ska räcka. Jag har ett litet tips, herr talman. Säg bara:
              Unge Persson har ju rätt, vi gör som Kristdemokraterna tycker,
              för de har bra förslag. Då tar det inte så lång tid. Det tar längre
              tid om man ska slingra sig lite runt frågorna, miljöministern.
            </seg>
            <seg n="2a1f6125">
              Som svar på den första frågan talas det om gemensamma kraftfulla
              åtgärder för att komma till rätta med problemen i Östersjön. Det
              är gott och väl, som miljöministern påpekar i svaret, att åtta
              av nio länder runt Östersjön nu är EU-medlemmar. Men såväl Havsmiljökommissionen
              som Miljövårdsberedningen pekade på behovet av en tydlig regional
              förvaltning som kan fatta bindande beslut för Östersjön. Jag vill
              fråga miljöministern varför hon inte vill gå vidare i den riktningen
              för att få tydlighet och kraft i arbetet.
            </seg>
            <seg n="17ffadc5">
              Vad ska man göra med Havsmiljökommissionens skarpa förslag? Där
              säger miljöministern att de kommer i miljömålspropositionen. Miljömålen
              har tyvärr, till dels i alla fall, reducerats till att vara vackra
              visioner som i det här fallet hamnat i förhandlingsmangeln med
              Miljöpartiet och Vänstern och är försenade. Vi väntar på propositionen.
              Det som behövs nu är konkreta kraftfulla åtgärder. Jag tycker
              att det är ett allvarligt misstag att miljöministern inte bröt
              ut havsmiljöfrågorna till en kraftfull proposition till följd
              av Havsmiljökommissionens olika slag för att ta ett samlat grepp
              på de här frågorna.
            </seg>
            <seg n="df048656">
              I stället annonserar miljöministern en skrivelse om en sammanhållen
              havsmiljöstrategi en skrivelse, inga skarpa förslag utan något
              slags vision. Det skulle också kunna utgöra något slags beredskapsplan
              som svar på Miljövårdsberedningens förslag om beredskapsplan.
              Den beredskapsplan som de vill se är beredskap för worst case
              , att det värsta scenariot ska träda till. Då menar man att det
              handlar om att se till att det blir nollutsläpp, att kraftfulla
              restaureringsåtgärder ska vidtas och att det behövs tydliga livstidsförändringar
              för att klara det värsta scenarioperspektivet. Det här vill man
              ha en utredning och olika åtgärdsförslag om. Avser ministern att
              tillsätta en utredning som tar fram en beredskapsplan om det allra
              värsta scenariot skulle inträffa?
            </seg>
          </u>
          <note n="f1565684">
            Anf. 36 SVERKER THORÉN (fp):
          </note>
          <u who="sven_gunnar_persson_7bd9a0" xml:id="i-6f5716973aca695b-0" n="67b41546" prev="i-eddf64bbf2653573-0">
            <seg n="f29a23e8">
              Herr talman! Folkpartiet liberalerna har begärt en särskild debatt
              just med anledning av den rapport som har levererats av Miljövårdsberedningen.
              Det har blivit avslag med hänvisning till att miljöministern inte
              kunde hitta tidpunkt att närvara. Det är en av de absolut viktigaste
              miljöfrågorna just nu.
            </seg>
            <seg n="b22f0e34">
              Det går att möta hoten mot havet och den speciellt utsatta Östersjön
              både lokalt, regionalt och internationellt. Det har varit Folkpartiet
              liberalernas budskap både i riksdagen och i EU-parlamentet. Vi
              har drivit linjen att det är inom EU som vi har de bästa förutsättningarna
              för ett samarbete för att få skarpa och bindande regler för havsmiljön.
              Vi tycker oss nu se att även regeringen, från att ha varit otydlig
              på den punkten, växlar in på EU-spåret. Det är bra; vi hälsar
              det med tillfredsställelse.
            </seg>
            <seg n="d0b12f37">
              Aftonbladet skrev nyligen att det är ofattbart varför regeringen
              inte driver viktiga sakfrågor hårdare i EU. Östersjöfrågan är
              ett bra tillfälle, och helt nödvändigt, att visa att Sverige vill
              någonting i EU. Min uppmaning till miljöministern är: Fortsätt
              på EU-spåret, växla upp takten. Det vore mycket bra om statsministern
              också tog det här som sin fråga.
            </seg>
            <seg n="2e902d91">
              Politiken för hållbar utveckling i allmänhet och havsmiljöpolitiken
              i synnerhet behöver samordnas och få politisk tyngd. Nationalkommittén
              för Agenda 21, Habitat och Havsmiljökommissionen har pekat på
              splittringen och ineffektiviteten på de här politikområdena. En
              samordning hos Regeringskansliet har efterlysts av både Folkpartiet
              och statliga utredningar och kommit till stånd, mycket tack vare
              miljöministerns arbete med den här frågan. Ett samordningskansli
              för hållbar utveckling bildades för något år sedan i Regeringskansliet.
              Det är bra, mycket bra. Nu flyttar det därifrån. Hur anser statsrådet
              att denna devalverade position kommer att påverka till exempel
              arbetet med att överbrygga splittringen i havsmiljöarbetet, där
              ju flera departement och myndigheter är inblandade? Det är min
              främsta fråga just nu som jag skulle vilja ha svar på.
            </seg>
          </u>
          <note type="speaker" n="eb18f652">
            Anf. 37 CLAES VÄSTERTEG (c):
          </note>
          <u who="claes_vasterteg_df1784" xml:id="i-09e438a527f7cc45-0" n="b027d8b4">
            <seg n="c3a2be9c">
              Herr talman! Det är med förskräckelse som vi alla följer utvecklingen
              i Östersjön och den effekt den miljöpåverkan som vi alla bidrar
              till får. Det verkar som att utvecklingen tyvärr pekar åt fel
              håll. Miljövårdsberedningens rapport är ytterligare ett exempel
              på att både dagens system med de beslutsstrukturer vi har och
              det vi gör inte är tillräckligt. Det är en alltför tandlös beslutsstruktur;
              det tar alltför lång tid att komma fram.
            </seg>
            <seg n="37d8ea97">
              Jag tycker att det svar som miljöministern har lämnat på Sven
              Gunnar Perssons utmärkta interpellation lämnar mycket övrigt att
              önska. Jag tycker att svaret alltför mycket handlar om att skjuta
              problemen framför sig, att återkomma med förslag och är en upprepning
              av vad man har gjort tidigare. Men den situation som vi har i
              dag kräver handling nu.
            </seg>
            <seg n="5353e494">
              Vi från Centerpartiet har sedan länge föreslagit att vi vill
              införa en Östersjöregering, i likhet med det som Kristdemokraterna
              för fram, en myndighet med bindande beslut. Den regeringen ska
              ha en möjlighet att ställa krav på transporter och gränsvärden
              för utsläpp gränsvärden och krav som ska vara bindande. För att
              det här ska kunna bli verklighet krävs att Sverige tar ett ansvar
              och att vi också i den här situationen är beredda att släppa ifrån
              oss makt och beslutsfogenheter, likväl som det krävs att EU lämnar
              ifrån sig befogenheter och makt. Enligt vår uppfattning är Östersjöns
              miljö ett överstatligt problem som kräver mycket tydligare överstatliga
              lösningar, med ett tydligt krav på bindande beslut. Jag vill i
              likhet med Sven Gunnar Persson ställa en fråga: Är miljöministern
              beredd att verka för ett system där vi har bindande beslut och
              där vi också har möjlighet att följa upp besluten med hårdare
              krav?
            </seg>
          </u>
          <note type="speaker" n="c63e0051">
            Anf. 38 Statsrådet LENA SOMMESTAD (s):
          </note>
          <u who="unknown" xml:id="i-5e9917d1ed320cce-18" n="38fee872">
            <seg n="ed607dd9">
              Herr talman! Havsmiljön har under många år varit en prioriterad
              fråga för regeringen. Vi tillkallade Havsmiljökommissionen. Jag
              har själv samarbetat nära med Miljövårdsberedningen och är mycket
              glad över deras förslag.
            </seg>
            <seg n="065a767b">
              Sven Gunnar Persson säger att det borde vara lätt för mig att
              säga att jag håller med Kristdemokraterna. Jag har inte hört ett
              enda förslag från den borgerliga sidan som inte redan finns med
              i de utredningsförslag som vi tagit fram från Havsmiljökommissionens
              och Miljövårdsberedningens sida. Det handlar om att vi ska ha
              en bättre förvaltning av Östersjön, om behovet av överstatliga
              lösningar och om behovet av samordning. Allt detta arbetar vi
              nu med. Vi har sedan lång tid tillbaka sagt att miljömålspropositionen
              kommer i vår. Detsamma gäller havsmiljöstrategin.
            </seg>
            <seg n="461c5cc5">
              Det känns lite förvånande och är nästan på gränsen till desinformation
              att ständigt hålla på och säga att de inte kommer, att det inte
              finns några skarpa beslut, att jag inte vill ta en debatt. Det
              är helt fel vill jag upplysa om, eftersom jag tackat ja till debatt
              och föreslagit flera tidpunkter. Däremot gick det inte att ordna
              för riksdagens del.
            </seg>
            <seg n="014dd297">
              Vi arbetar alltså lugnt och metodiskt med dessa frågor. Vi har
              planen helt klar. Jag tänker inte berätta om alla våra förslag
              i dag eftersom de kommer i propositionen och i skrivelsen. Det
              finns inga skäl för mig att föregå dem. Det viktigaste är att
              vi når resultat.
            </seg>
            <seg n="6f3fad02">
              Jag tror faktiskt att det kommer att slå tillbaka på de borgerliga
              partierna om de oavbrutet upprepar att det går för långsamt, att
              vi inte lägger fram förslag och inte tar saker på allvar när vi
              i själva verket har ett mycket gediget och systematiskt arbete
              som leder fram till ett tydligt mål, nämligen att lägga fram både
              en strategi och en proposition kring havsmiljön. Det är så vi
              har lagt upp arbetet.
            </seg>
            <seg n="c98a4cc4">
              Min bedömning är att vår uppläggning av arbetet är väl vald.
              Den är samordnad med det arbete som förs kring EU:s marina strategi.
              Vi är väl medvetna om behovet av lösningar, både regionala och
              europeiska. Det är därför jag i förra veckan besökte miljökommissionären
              och talade med honom om behovet av till exempel bindande regler
              och att vi vill se skarpa förslag från EU-kommissionen som hjälper
              oss att gemensamt lösa problemen i Östersjön. Jag påtalade också
              vikten av att lägga upp den strategin på ett sådant sätt att det
              underlättar ett regionalt samarbete inom de havsmiljökommissioner
              som vi har.
            </seg>
            <seg n="358637ec">
              Vi måste vara medvetna om inom vilka gränser vi arbetar. En Östersjöregering
              låter vackert. Vår bedömning är dock att det just nu är inom EU
              som vi ska samarbeta. Där vill jag instämma med Folkpartiet. Nu
              ingår åtta av nio länder kring Östersjön i EU. Det är där vi har
              redskapen. Det är där vi har möjligheterna till lagstiftning.
            </seg>
            <seg n="1b26807c">
              När det slutligen gäller samordningskansliet ligger det numera
              på Miljö- och samhällsbyggnadsdepartementet. Det är en praktisk
              lösning som beror på att samhällsbyggnadsministern har ansvaret
              för frågor om hållbar utveckling. Det ska absolut inte uppfattas
              som någon devalvering av de här frågorna. Tvärtom tycker jag att
              vi nu har allt på plats. Vi har vårt samordningskansli i Regeringskansliet.
              Vi har ett nationellt forum för hållbar utveckling i enlighet
              med det förslag som en enig parlamentarisk kommitté lade fram
              för Nationalkommittén för Agenda 21 och Habitat. Dessutom har
              vi en utomordentligt bra strategi för hållbar utveckling. Allt
              detta utgör en mycket bra grund för fortsatt arbete.
            </seg>
            <seg n="fdabe661">
              Jag känner mig alltså mycket lugn och mycket säker på att vi
              har en bra strategi, och jag är glad att Centern, Kristdemokraterna
              och Folkpartiet i likhet med oss tycker att Östersjöfrågorna är
              viktiga och också instämmer i många av de förslag som vi just
              nu bereder i Regeringskansliet.
            </seg>
          </u>
          <note type="speaker" n="3f5a83aa">
            Anf. 39 SVEN GUNNAR PERSSON (kd):
          </note>
          <u who="sven_gunnar_persson_7bd9a0" xml:id="i-dd02731c7fe05265-0" n="67b41546">
            <seg n="c596d242">
              Herr talman! Det känns som om det finns lite ömma tår kring frågorna
              om havsmiljöns situation när vi vill driva på och ta initiativ.
              Jag tror att miljöministern läst våra motioner dåligt när hon
              säger att vi inte har några egna förslag som inte finns någon
              annanstans. Men hon kan heller inte begära av oppositionspartierna
              att vi i våra små kanslier ska bedriva någon alternativ SOU-verksamhet
              när hon själv har hav av människor till förfogande för att ta
              fram de skarpa förslag som behövs.
            </seg>
            <seg n="34810703">
              När det gäller strategin och den skrivelse som miljöministern
              säger ska komma undrar jag: Vore det inte smartare att få en proposition
              där riksdagen är med och fattar beslut om den inriktning, den
              strategi och de konkreta åtgärder som krävs för havsmiljön, inte
              minst för Östersjön?
            </seg>
            <seg n="10c417d3">
              Det är EU-spåret som gäller. Javisst, men Ryssland är en stor
              aktör som står utanför EU, och vi måste ju förhålla oss till dem.
              Jag tror att EU är jättebra för många frågor, men ibland måste
              man också hitta andra samarbetsformer, till exempel EU och den
              regionala nivån när det gäller fiskeriansträngningarna.
            </seg>
            <seg n="31d831f8">
              Jag vill också kommentera ministerns svar beträffande reningsverken.
              Havsmiljökommissionen föreslog ju två utredningar när det gäller
              reningsverken. Det gällde dels de kommunala reningsverkens anpassning
              till dagens kemikaliesamhälle det fanns ett förslag att man skulle
              utreda detta och komma med förslag till åtgärder dels en utredning
              som skulle ta fram olika strategier för information om kemikalieanvändning,
              läkemedel och sådant, och hur den skulle kunna minskas genom information
              till allmänheten. Hur kan man utforma den så att belastningen
              på våra reningsverk blir mindre?
            </seg>
            <seg n="70c264e1">
              Jag tycker att miljöministern i svaret tar lite för lätt på frågan
              om inlandsreningsverken och den fosfordeponering som byggts upp
              på vägen ut till haven. Var finns resonemangen om avrinningsområden?
              Stora områden präglas ju av att vattnet på väg ut till haven för
              med sig allt möjligt. Detta gäller inte minst i ljuset av det
              som de senaste dagarna sagts om syreförbrukning och blomning som
              vi riskerar att få denna sommar.
            </seg>
            <seg n="ab25a3f7">
              När det gäller möjligheterna för jordbruket att använda sig av
              landsbygdsutvecklingsprogrammen säger miljöministern att dessa
              program är oerhört viktiga och hon vill påverka dem så att de
              miljömässigt blir så bra som möjligt. Samtidigt sitter hon i en
              regering som vill minska avgifterna till EU och därmed, enligt
              de allra flestas mening, minska resurserna till LBU-programmen.
            </seg>
            <seg n="3a179d72">
              Dessutom ska LBU-pengarna enligt regeringen räcka till fler områden,
              räcka till mera. Prioriteringarna mellan de områden som finns,
              de tre axlarna, förskjuts då från miljöåtgärder till de andra
              två axlarna. Hur stämmer detta med talet om att vilja satsa på
              miljön i LBU och lantbrukarnas möjligheter?
            </seg>
            <seg n="fb7172af">
              Miljöministern avslutar med att säga att hon vill vidta kraftfulla
              åtgärder för att komma till rätta med de stora problem som övergödningen
              i våra hav medför. Vilka är dessa kraftfulla åtgärder när miljöministern
              samtidigt säger nej eller vi får se till de förslag till kraftfulla
              och tydliga åtgärder som vi från Centern, Kristdemokraterna och
              Folkpartiet föreslår?
            </seg>
          </u>
          <note n="f330de95" type="speaker">
            Anf. 40 SVERKER THORÉN (fp):
          </note>
          <u who="sverker_thoren_9c748d" xml:id="i-95a277b93d0edd36-0" n="91404937">
            <seg n="924e2bfa"/>
            <seg n="4b678372">
              Herr talman! Miljöministern vet att förslagen finns. Senast förra
              året lade vi fram en rapport som heter Östersjön kan inte vänta.
              Det finns många förslag, som också Sven Gunnar var inne på.
            </seg>
            <seg n="b7e079e8">
              Att flytta ett samordningskansli för hållbar utveckling från
              själva centrum ut i periferin är en praktisk lösning, säger miljöministern.
              Det är hon nog ganska ensam om att tycka. Det är många fler än
              jag som ser det som en devalvering. Det blir då till att springa
              som polis och jaga de olika förslagen och se vad som är på gång
              i stället för att ha den centrala kollen och vara en del av det
              som brukar kallas bygget av det gröna folkhemmet. Så det är nog
              inte någon speciellt praktisk lösning. Vi noterar och beklagar
              detta.
            </seg>
            <seg n="99bdc5ca">
              Jag skulle vilja ställa ett par frågor till. Jag ställde en ganska
              kort fråga om detta vid frågestunden förförra veckan. Det gäller
              alltså det som Miljövårdsberedningens promemoria talar om, nämligen
              att nå det politiska genombrott som vi behöver för arbetet med
              Östersjön. Miljöministern fick då inte tillräckligt med tid att
              vidareutveckla hur hon förbereder sig och tänker agera vid Polenmötet
              när både jordbruks- och miljöministrar sammanträder om just Östersjöpolitiken.
              Vilka fortsatta allianser avser hon att bygga? Vilka strategier
              har hon för att vi ska kunna möjliggöra detta? Vi hörde någon
              antydning om det då. Jag är tacksam om detta kan utvecklas i nästa
              inlägg.
            </seg>
          </u>
          <note type="speaker" n="9cfe34c6">
            Anf. 41 CLAES VÄSTERTEG (c):
          </note>
          <u who="claes_vasterteg_df1784" xml:id="i-09e438a527f7cc45-1" n="b027d8b4">
            <seg n="71f8d5d5">
              Herr talman! Jag är fullt medveten om att åtta av nio länder
              runt Östersjön är medlemmar i EU. Men den felande länken, det
              nionde landet, är ett stort problem. Det har inte mycket av kuststräckor
              runt Östersjön, men det har en betydande påverkan. Det är därför
              som jag är så övertygad om att det behövs ett regionalt organ
              där man kan ta bindande beslut och vidta kraftfulla åtgärder.
              Men jag är också medveten om att det inte är särskilt enkelt att
              tampas med Ryssland i de här frågorna.
            </seg>
            <seg n="04f68e86">
              Det handlar om att visa ledarskap. Det handlar om att visa att
              man är beredd att vidta de här kraftfulla åtgärderna. Jag kan
              lova att sluter miljöministern och regeringen upp kring ett regionalt
              samarbetsorgan ska vi inte ropa och säga att ingenting händer,
              utan då det kan jag garantera sluter vi upp bakom det.
            </seg>
            <seg n="1cd0fe06">
              Det är väl gott att det finns ett antal utredningsförslag som
              bereds och att det finns förslag från beredningar. Men enligt
              min uppfattning tar det tyvärr för lång tid att komma till skott.
              Det här är ytterligare en av de frågor på miljöområdet där det
              tar för lång tid. Men slutligen är det väl upp till väljarna att
              avgöra vem som har de bästa förslagen och vem som har den största
              trovärdigheten när det gäller att komma fram till konkreta förslag
              och att vara beredd att vidta kraftfulla åtgärder.
            </seg>
          </u>
          <note type="speaker" n="0201eaee">
            Anf. 42 Statsrådet LENA SOMMESTAD (s):
          </note>
          <u who="unknown" xml:id="i-5e9917d1ed320cce-19" n="38fee872">
            <seg n="2425f6f8">
              Herr talman! Låt mig först när det gäller detta med ett samordningskansli
              för hållbar utveckling säga att Miljö- och samhällsbyggnadsdepartementet
              inte är någon periferi i Regeringskansliet tvärtom! Hela idén
              med att inrätta det här departementet är att sätta de gröna frågorna
              centralt i regeringens politik.
            </seg>
            <seg n="c287823a">
              När det gäller debatten om Östersjön är det väl ett problem att
              vi har en väldigt tydlig plan. Vi har länge talat om exakt hur
              vi arbetar. Vi har lagt fram våra utredningar. Vi har remissbehandlat
              förslagen, och vi har angett när vi tänker återkomma till riksdagen
              med förslag. Det är klart att det i längden kan bli lite tröttsamt
              att mer eller mindre varje vecka få frågor om varför inte den
              här propositionen kommer en månad tidigare eller varför vi inte
              gör det här två månader tidigare. Vi har en plan, och den följer
              vi.
            </seg>
            <seg n="299652e7">
              Jag vill understryka att det inte alltid är det som kommer snabbast
              som är det bästa. Förra året hade vi en stor debatt här om Östersjön
              som ett särskilt skyddat område. De borgerliga partierna drev
              då intensivt att vi var försenade, att någonting skulle ha lagts
              fram tidigare och att vi skulle agera på egen hand. Den gången
              fanns det ingenting av insikten om behovet av regionalt samarbete,
              utan Sverige skulle agera på egen hand.
            </seg>
            <seg n="d752acd6">
              Vi gjorde vad vi hade tänkt ett grundligt arbete. Vi sökte tillsammans,
              och det gick bra. Det är samma sak den här gången. Vi arbetar
              lugnt och systematiskt, och vi lägger fram våra propositioner
              och strategier när vi har planerat att göra det. Det blir lite
              senare i vår, och då tar jag väldigt gärna en debatt om de förslag
              som vi lägger fram.
            </seg>
            <seg n="8f1e42d0">
              När det gäller de förslag som vi lägger fram kan jag konstatera
              att huvuddelen och inriktningen på de förslag som vi diskuterar
              är väldigt lika. De ligger i linje med Havsmiljökommissionens
              förslag och med Miljövårdsberedningens diskussion. Det tycker
              jag är bra. Det innebär att det finns en bred enighet i Sveriges
              riksdag om vad som behöver göras och om att det behövs en nystart.
            </seg>
            <seg n="67855df1">
              När det gäller hur vi som regering väljer att lägga fram våra
              förslag tror jag att det är bra att vi får avgöra det själva.
              Det finns väldigt mycket uppfattningar här om att det vore bättre
              att kombinera de här frågorna på ett annat sätt. Vi har gjort
              bedömningen att det är ett bra sätt att lägga vissa havsmiljöfrågor
              i miljömålspropositionen tillsammans med övriga miljömål. Tillsammans
              med den breda uppföljning vi gör av miljömålen lägger vi fram
              vissa förslag. Därutöver lägger vi en strategi. Vi kan väl vänta
              och se om ni när det här arbetet är klart tycker att ni fick ut
              vad ni ville ha.
            </seg>
            <seg n="08df4141">
              För min del handlar det om att göra en god bedömning av hur vi
              bäst presenterar och arbetar med de här frågorna. Detta är den
              bedömning som vi har gjort.
            </seg>
            <seg n="ce485be6">
              Övergödningen, reningsverken och avrinningsområdena är ett område
              där det absolut behövs mer kunskap. Vi lär oss mer och mer, inte
              minst när det gäller balansen mellan kväve och fosfor i Östersjön.
            </seg>
            <seg n="55b33607">
              När det gäller fosforföroreningar har vi en mycket hög utbyggnadsgrad
              i Sverige. Vi var mycket tidiga med det och har över 90 % rening
              av fosfor. Vad diskussionen har handlat om är kvävereningen i
              inlandet. Där har vi initierat en lång diskussion där vår bedömning
              varit att det inte har varit kostnadseffektivt, inte rimligt,
              att införa storskalig kväverening i alla inlandsverk. Vi måste
              ju också se var vi bäst använder våra pengar.
            </seg>
            <seg n="407d2097">
              Vad vi nu inser är att vi kommer att behöva en större flexibilitet.
              Vi kommer att initiera ett arbete för att se till att det här
              fungerar så bra som möjligt, i takt med att vår kunskap ökar om
              hur vi ska balansera mellan kväve och fosfor.
            </seg>
            <seg n="c3962245">
              När det gäller miljö- och landsbygdsprogrammet finns det inte
              något direkt samband mellan den övergripande budgetpolitik som
              vi för avseende EU:s nästa finansiella perspektiv, som det heter.
              Vi anser att EU-medlen ska användas på ett effektivt och bra sätt
              och att vi inte ska använda stora medel till redan rika och välmående
              länder. Det går mycket väl att förena också med en grön jordbrukspolitik.
              Men jag tror att det är bättre att Sven Gunnar Persson där tar
              en debatt med jordbruksministern som är mera väl införstådd med
              just de nuvarande förhandlingarna om LBU-programmet.
            </seg>
          </u>
          <note type="speaker" n="e99bba64">
            Anf. 43 SVEN GUNNAR PERSSON (kd):
          </note>
          <u who="sven_gunnar_persson_7bd9a0" xml:id="i-dd02731c7fe05265-1" n="67b41546">
            <seg n="ea3810a2">
              Herr talman! Miljöministern säger lite snarstucket: Det nog är
              bäst att vi själva får avgöra om vi ska lägga fram en skrivelse
              eller en proposition.
            </seg>
            <seg n="e86c469a">
              Det är klart att ni ska få bestämma det själva; det missunnar
              vi er inte på något sätt. Däremot, miljöministern, är det riksdagens
              uppgift, roll och funktion att vara granskande, att ha synpunkter
              och att komma med kompletterande förslag eller med invändningar
              och alternativ.
            </seg>
            <seg n="f2673500">
              När Miljövårdsberedningen presenterar en skrivelse till regeringen
              som innebär att man säger att det kan ha inträffat ett regimskifte
              i Östersjön ordet regimskifte är ett skönt ord är det absolut
              inte ett skönt innehåll. Man har nått point of no return . Då
              behövs det en beredskapsplan för att kunna möta en sådan situation.
              Miljöministern säger då: Vi vill själva avgöra om vi ska komma
              med en skrivelse eller med en proposition som eventuellt kan utgöra
              en beredskapsplan. Så säger hon i svaret.
            </seg>
            <seg n="1f7ea7d7">
              Jag menar nog att om situationen är så allvarlig som de här rapporterna
              ger signaler om att den kan vara ska man nog ta på riktigt allvar
              de stackars riksdagsledamöter som vågar ha frågor och synpunkter
              till miljöministern om hur just frågan om Östersjöns situation
              rattas. Jag tror att allvaret i situationen kräver det, miljöministern!
            </seg>
            <seg n="2b2b47be">
              Jag ifrågasätter dock inte miljöministerns engagemang och vilja
              när det gäller att jobba med de här frågorna. Vatten och hav väcker
              ett starkt engagemang, och så har det varit alltifrån vår tillkomsts
              historia till nu. Jag hoppas att vi fortsättningsvis tillsammans
              kan driva de frågorna framåt och att vi ömsesidigt lyssnar på
              varandra.
            </seg>
          </u>
          <note type="speaker" n="a87ea74f">
            Anf. 44 Statsrådet LENA SOMMESTAD (s):
          </note>
          <u who="unknown" xml:id="i-5e9917d1ed320cce-20" n="38fee872">
            <seg n="a003b9be">
              Herr talman! Det som jag ser som problem när vi nu diskuterar
              i vilken form regeringen presenterar förslagen är kanske att vi
              lite grann diskuterar frågor som flyter omkring därför att vi
              inte riktigt vet vad vi talar om. Ni har ju ännu inte sett vad
              vi presenterar. Därför tror jag att det kan bli ganska mycket
              missförstånd som är av det slaget att vi inte skulle ta riksdagen
              eller engagemanget från övriga partier på allvar. Jag försäkrar
              att vi gör det, och jag hoppas att ni har förtroende för att vi
              tar de här frågorna på allvar. Annars hade vi ju inte tillsatt
              någon havsmiljökommission och inte heller bearbetat förslagen
              så noggrant som vi nu gör.
            </seg>
            <seg n="85d3cbdf">
              När det gäller den framtida inriktningen har jag i dag sagt att
              vi inte kan gå in på alla konkreta förslag. Men jag har också
              både tidigare i debatten och här angett en del av det vi anser
              är viktigt. Vi anser att det är viktigt att vi får en bättre gemensam
              förvaltning av Östersjön. Det är därför som jag i fredags med
              kommissionär Stavros Dimas tog upp frågan om den vikt vi fäster
              vid att lägga fram en grund i den marina strategin som ger utrymme
              för bindande regler för Östersjön.
            </seg>
            <seg n="4253deda">
              Vi tog också upp den regionala aspekten. Den regionala aspekten
              ingår i EU-arbetet till exempel via Helcom, som är en del, och
              ska fungera tillsammans med EU:s marina strategi. I EU-konceptet
              måste vi alltid ha med Ryssland; det är en utgångspunkt för mig.
            </seg>
            <seg n="ed4af7ad">
              Jag har angett att jag ser ett behov av en ökad samordning av
              det slag som Havsmiljökommissionen föreslår. Jag har också talat
              om att jag anser att den analys som Miljövårdsberedningen gör
              av ett eventuellt regimskifte i Östersjön och som redan Havsmiljökommissionen
              tog upp självklart är väldigt allvarlig och reser frågorna om
              behovet av att få en ny inriktning på politiken.
            </seg>
            <seg n="941b9f07">
              När vi nu går fram har vi en lång rad åtgärdsförslag. Men vi
              har också en bredare strategi där just frågan om den nya inriktningen
              på politiken tas upp. Vad är det för nystart som vi behöver i
              ljuset av det vi nu har lärt oss?
            </seg>
          </u>
          <note n="0c805773">
            Överläggningen var härmed avslutad.
          </note>
          <note n="cbc22c37">
            9 § Svar på interpellation 2004/05:413 om blyhagel vid sportskytte
          </note>
          <note type="speaker" n="2b7254c5">
            Anf. 45 Statsrådet LENA SOMMESTAD (s):
          </note>
          <u who="unknown" xml:id="i-5a1330891c630d7c-1" n="38fee872">
            <seg n="99b3e2c3">
              Herr talman! Jan-Evert Rådhström har frågat mig om jag avser
              att arbeta för att dispenser för användning av blyhagel vid sportskytte
              omgående införs i Sverige.
            </seg>
            <seg n="02aeeea1">
              Bly är en metall som är skadlig för miljö och hälsa. Regeringen
              och riksdagen tog därför redan genom propositionen Svenska miljömål
              1997/98:145 ställning till att all användning av bly på sikt bör
              avvecklas. Enligt ett delmål under miljökvalitetsmålet Giftfri
              miljö ska nyproducerade varor så långt det är möjligt vara fria
              från bly senast år 2010.
            </seg>
            <seg n="81e326a9">
              Avvecklingen av bly kan ske på olika sätt, både genom frivilliga
              åtaganden och genom tillämpning av miljöbalkens regler, till exempel
              genom införande av förbud. När det gäller användning av ammunition
              som innehåller bly kulor och hagel innebär den en spridning av
              bly, som är relativt stor i förhållande till andra användningsområden
              för metalliskt bly. Den innebär dessutom till skillnad från de
              flesta andra användningar en direkt spridning i miljön.
            </seg>
          </u>
          <note n="daf994f2">
            Som ett led i avvecklingen av bly beslutade regeringen 2002 om
            ett förbud mot bly i ammunition som införs stegvis till och med
            2007 genom Förordning (1998:944) om förbud m.m. i vissa fall i
            samband med hantering, införsel och utförsel av kemiska produkter
            . Av förordningen framgår att blyhagel inte får användas vid övning
            och tävling i sportskytte efter den 31 december 2004.
          </note>
          <note n="f4503358">
            I förordningen finns också en möjlighet för Naturvårdsverket
            att meddela föreskrifter om undantag från förbuden bland annat
            såvitt avser ammunition för användning vid skytte i de sportskyttegrenar
            som Jan-Evert Rådhström nämner, trap, dubbeltrap och skeet. Naturvårdsverket
            handlägger för närvarande en begäran från Sportskytteförbundet
            om undantag från förbuden.
          </note>
          <u who="unknown" xml:id="i-ce4efc7f2572aef6-1" n="38fee872">
            <seg n="458e6a85">
              Frågan om ammunition som innehåller bly innefattar många olika
              aspekter och engagerar många människor. Jag tycker därför att
              det är viktigt att frågeställningen blir ordentligt belyst. Möjligheten
              att genomföra förbudet mot bly i ammunition har ifrågasatts, bland
              annat i skrivelser till regeringen från Svenska Jägareförbundet,
              Skogsindustrierna, Lantbrukarnas Riksförbund och Jägarnas Riksförbund.
              Skrivelserna har remissbehandlats. Under våren 2005 avser regeringen
              att ta ställning till behovet av ändringar i regelverket, bland
              annat med ledning av remissinstansernas synpunkter.
            </seg>
          </u>
          <note type="speaker" n="ed045295">
            Anf. 46 JAN-EVERT RÅDHSTRÖM (m):
          </note>
          <u who="jan-evert_radhstrom_74bf7f" xml:id="i-1992e06df4d984bd-0" n="33667b84">
            <seg n="793368c2">
              Herr talman! Jag har diskuterat och drivit frågan om blyammunition
              under många år vid det här laget. Vi vet att vi i dag har ett
              förbud mot sportskytte i Sverige, så den frågan kanske borde ha
              beretts betydligt tidigare.
            </seg>
            <seg n="9d57d130">
              Jag finner ingen vägledning i miljöministerns svar på om hon
              anser att det bör bli möjligt att arrangera internationella skyttetävlingar
              i Sverige eller inte. Skyttetävlingar är en del i en mycket stor
              fråga när det gäller blydiskussionen. Jag ska inte ta upp de problem
              som blyförbudet ger ur djuretisk synpunkt. Jag ska inte ta upp
              vad det innebär för jakten i övrigt och allt elände regeringens
              beslut kommer att innebära för sågverksindustrin. Ministern kan
              däremot vara övertygad om att jag återkommer i blyförbudsfrågan
              i dessa delar framöver.
            </seg>
            <seg n="6a0b832b">
              Jag skulle dessutom önska att prestigen från regeringens sida
              inte var så stor att det är prestigen som kvarstår som argument
              för att behålla den här lagstiftningen om blyförbud i ammunition.
            </seg>
            <seg n="5933c843">
              Herr talman! Jag vill koncentrera dagens debatt till just sportskytte.
              Jag hade en debatt med statsrådets företrädare Kjell Larsson den
              28 november år 2000. Jag var redan då oroad av de konsekvenser
              lagstiftningen skulle kunna komma att få för sportskyttet. Jag
              vill gärna citera vad statsrådet Kjell Larsson då sade när jag
              var orolig för det framtida svenska sportskyttet. Han sade som
              regeringsföreträdare: Sammanfattningsvis kan jag säga att jag
              uppmärksammat att ett förbud mot användning av blyad ammunition
              skulle kunna innebära problem för vissa tävlingsskyttegrenar och
              att min avsikt är att se till att inte någon tävlingsskyttegren
              försvinner.
            </seg>
            <seg n="a77c6c91">
              Han fortsatte: Självfallet är det så att jag som så många andra
              känner en stor uppskattning när det gäller de framgångar som inte
              minst det svenska tävlingsskyttet hade i Sydney. Jag kommer naturligtvis
              inte att på något sätt försvåra för dem eller medverka till att
              de svenska skyttarnas konkurrensvillkor försämras. Tvärtom ser
              jag fram emot att gratulera till nya stora framgångar vid kommande
              olympiader och kommande stortävlingar. Det var mycket fina ord
              av dåvarande statsråd!
            </seg>
            <seg n="5a0fe51f">
              Herr talman! Min fråga till statsrådet från interpellationen
              kvarstår egentligen. Jag är givetvis övertygad om att statsrådet
              vet att Sverige är en framgångsrik skyttenation. Jag är lika övertygad
              om att statsrådet vet att alla andra länder tävlar med blyammunition
              vid internationella tävlingar och att det krävs att man tränar
              och tävlar under samma förutsättningar. Så min fråga är mycket
              berättigad. Den är om statsrådet omedelbart tänker arbeta för
              att dispenser ges för internationella skyttetävlingar i Sverige.
              Jag har koncentrerat mig på dispenser i dag, och det är just för
              att jag helst naturligtvis vill att den här lagstiftningen rivs
              upp, men i avvaktan på att det felaktiga beslut som tidigare fattats
              tas tillbaka kan man ge en dispens. Jag vet också att det pågår
              ett arbete inom Näringsdepartementet, men ministern kan ge en
              tydlig signal om vad ministern tycker i den här frågan. Det skulle
              kunna vara en god vägledning.
            </seg>
          </u>
          <note type="speaker" n="57008a4e">
            Anf. 47 Statsrådet LENA SOMMESTAD (s):
          </note>
          <u who="unknown" xml:id="i-5e9917d1ed320cce-21" n="38fee872">
            <seg n="613ff006">
              Herr talman! På den direkta frågan om dispenser för sportskytte
              är mitt svar att jag är övertygad om att den dispensmöjlighet
              inom ramen för Naturvårdsverkets område som i dag finns och som
              Naturvårdsverket kan ge var det sätt som Kjell Larsson förberedde
              det här arbetet på. Kjell Larsson var mycket sportintresserad,
              och det var roligt att höra det långa citatet med hans engagemang
              för sportskyttet. Jag minns själv när jag kom till departementet
              att han var väldigt engagerad i det. Vi har alltså nu en begäran
              från Sportskytteförbundet om undantag från förbuden hos Naturvårdsverket.
              Det är på det sättet som vi har lagt upp det här i nuvarande lagstiftning.
              Naturvårdsverket har denna möjlighet.
            </seg>
            <seg n="e8fe4cd5">
              När det sedan gäller lagstiftningen i stort kommer jag omedelbart
              att börja arbeta med de remissvar vi nu har fått med anledning
              av skrivelserna från Svenska Jägareförbundet och andra. Jag ska
              med stort intresse ta del av de remissyttrandena. Bakgrunden till
              det förbud vi har var oro för spridning av bly i naturen. Sedan
              dess har det kommit många kritiska synpunkter. Det som har tagits
              upp i dag när det gäller sportskyttet är en av dem. Det finns
              också säkerhetsaspekter när det gäller skytte i skogen. Vi har
              en lång diskussion kring detta.
            </seg>
            <seg n="83de2382">
              Vi tar denna diskussion på allvar. Jag kommer omgående att påbörja
              ett arbete och återkomma med de slutsatser vi drar. Däremot kan
              jag inte i dag föregå de slutsatserna, utan jag tycker att det
              är viktigt att ta del av remissinstansernas synpunkter innan vi
              eventuellt går till förslag i den här frågan.
            </seg>
          </u>
          <note type="speaker" n="b5107bd1">
            Anf. 48 JAN-EVERT RÅDHSTRÖM (m):
          </note>
          <u who="jan-evert_radhstrom_74bf7f" xml:id="i-1992e06df4d984bd-1" n="33667b84">
            <seg n="5666f55e">
              Herr talman! Jag var också mycket glad när vi tidigare hade ett
              statsråd som var sportintresserad och skytteintresserad. Jag funderar
              lite personligt om nuvarande statsråd har samma entusiasm för
              svenskt sportskytte. För det verkar ju ändå som om tiden med svenska
              framgångar i internationellt sportskytte när det gäller olympisk
              trap och skeet och så vidare är förbi. Vad det här handlar om
              är ju att omedelbart få till stånd en dispens för att vi ska kunna
              få internationella tävlingar. Jag skäms som riksdagsledamot när
              jag hör att sportskytteföreningar i vårt land försöker arrangera
              internationella GP-tävlingar och bjuder in utländska gäster, norrmän
              och finländare. De tackar nej. De vill inte tävla i Sverige, för
              de har inte övat med stålhagel utan skjuter med bly.
            </seg>
            <seg n="ef378c58">
              Vi får ställa in internationella tävlingar i Sverige på grund
              av att vi inte kan åstadkomma en dispens när det gäller sportskyttet.
              Vi är det enda land i världen som har denna situation, statsrådet.
            </seg>
            <seg n="7b8ab488">
              Skulle statsrådet kunna säga i samma mening att hon är intresserad
              av svenskt sportskytte och att hon tror på svenska framgångar
              i internationella tävlingar i skytte, då skulle jag gärna vilja
              ha en vidareutveckling av hur det resonemanget hänger ihop.
            </seg>
          </u>
          <note type="speaker" n="89ebdde8">
            Anf. 49 BENGT-ANDERS JOHANSSON (m):
          </note>
          <u who="bengt-anders_johansson_8af42b" xml:id="i-01e36ac918ba010c-0" n="87224e94">
            <seg n="3250b04b">
              Herr talman! Jag har med stort intresse lyssnat på de svar som
              miljöministern har lämnat på Jan-Evert Rådhströms utmärkta interpellation
              i den här frågan. Jag delar hans skamsenhet över att vi i Sverige
              ska utmärka oss på detta sätt. Jag tror ändå att miljöministern
              med handen på hjärtat anser att det specifika som vi nu diskuterar
              är en mycket obetydlig del av ett miljöproblem. Man är näst intill
              inbilsk om man påstår att internationella tävlingar i Sverige
              skulle utgöra ett miljöproblem när de dessutom sker på ett koncentrerat
              ställe där eventuell uppfångning skulle kunna vara fullt ut möjlig.
            </seg>
            <seg n="c1ef7c15">
              Då är min fråga: Vad är egentligen skillnaden jämfört med det
              nuvarande statsrådet i förhållande till det förutvarande när det
              gäller att vara tydlig? I det citat som Jan-Evert Rådhström läste
              upp fanns det åtminstone en viljeinriktning. Jag tror att miljöministern
              har en vilja och det kunde vara intressant att veta: Vad är miljöministerns
              personliga uppfattning i frågan? Jag utgår ifrån att den inte
              behöver styra Naturvårdsverket.
            </seg>
            <seg n="eeccee17">
              Sedan lyssnade jag med stort intresse på att man omedelbart ska
              sätta i gång med att läsa remisserna. Ja, det utgår jag ifrån,
              men min fråga är: När kan vi förvänta oss någon form av resultat?
            </seg>
          </u>
          <note type="speaker" n="8eafc43e">
            Anf. 50 Statsrådet LENA SOMMESTAD (s):
          </note>
          <u who="unknown" xml:id="i-5e9917d1ed320cce-22" n="38fee872">
            <seg n="f4ae86ea">
              Herr talman! Jag ska inte tävla med Kjell Larsson om att vara
              mest intresserad av sportskytte. Han var tveklöst den som var
              mest intresserad av det. Likväl var han också väldigt intresserad
              av svensk kemikaliepolitik. Det var ju den som förberedde den
              lagstiftning som vi i dag har. Med det engagemang som han hade
              såg han också till att det fanns dispensmöjligheter i lagstiftningen.
            </seg>
            <seg n="0da457e2">
              Vi har under lång tid vetat att det här skulle inträffa i slutet
              av 2004. Men det har inte, såvitt jag vet, kommit in några dispensansökningar
              till Naturvårdsverket. Inte heller har man fått nej på några.
              Nu ligger det en dispensansökan inne. Men jag beklagar att det
              inte har kommit in några dispensansökningar tidigare, om det är
              så att detta är ett allvarligt hinder för sportskyttet och de
              tävlingar som behöver genomföras. Det är nog ingen som vill förhindra
              svensk sports utveckling, icke heller jag.
            </seg>
            <seg n="10153258">
              I dagsläget kan jag se att det finns en lösning på dispensfrågan
              som kan fungera. Vi har anledning att se över hela blyförbudet,
              och det ska vi göra. Jag kan inte på stående fot lova exakt när
              vi kan återkomma, men jag kommer som minister att göra mitt bästa
              för att vi ska hantera detta så snabbt som möjligt och komma fram
              till ett bra beslut om ifall vi behöver se över detta, om det
              behövs en större betydlighet och om dispensmöjligheterna inte
              har utnyttjats eller om de har uppfattats som problematiska på
              något sätt.
            </seg>
            <seg n="84a42d20">
              I det här läget är det viktigaste att vi ser över hela frågan
              ordentligt och sedan återkommer, och det ska jag göra så snart
              som möjligt.
            </seg>
          </u>
          <note type="speaker" n="aae658ec">
            Anf. 51 JAN-EVERT RÅDHSTRÖM (m):
          </note>
          <u who="jan-evert_radhstrom_74bf7f" xml:id="i-1992e06df4d984bd-2" n="33667b84">
            <seg n="e1187d28">
              Herr talman! Jag känner mig ändå rätt nöjd. Statsrådet säger
              och det är en tydlig signal till Naturvårdsverket att det borde
              finnas en öppning i frågan om dispensmöjligheter. Jag kommer naturligtvis
              att delge Naturvårdsverkets handläggare denna debatt och detta
              inlägg under morgondagen.
            </seg>
            <seg n="b25e91a3">
              Det gläder mig också alldeles utomordentligt att prestigen uppenbarligen
              inte är det enda som kvarstår. Miljöministern tycker att det finns
              anledning att se över blyförbudet. Det är inte alltför ofta som
              man hör den öppenheten i interpellationsdebatter och den insikten
              om att ett tidigare beslut var felaktigt. Statsrådet öppnar nu
              för att man ska se över det beslutet. Det gläder mig, och jag
              tackar för detta.
            </seg>
          </u>
          <note type="speaker" n="ef000bfe">
            Anf. 52 BENGT-ANDERS JOHANSSON (m):
          </note>
          <u who="bengt-anders_johansson_8af42b" xml:id="i-01e36ac918ba010c-1" n="87224e94">
            <seg n="c6472030">
              Herr talman! Jag noterade speciellt att ministern sade att hon
              inte ville förhindra svenskt sportskytte. Skulle vi inte kunna
              lägga till att hon inte vill förhindra svenskt eller internationellt
              sportskytte i Sverige?
            </seg>
          </u>
          <note type="speaker" n="9f31d9a5">
            Anf. 53 Statsrådet LENA SOMMESTAD (s):
          </note>
          <u who="unknown" xml:id="i-5a1330891c630d7c-2" n="38fee872">
            <seg n="bf57d5ea">
              Herr talman! När det gäller internationella tävlingar handlar
              det väl också om besök i Sverige. Självklart handlar det även
              om internationellt sportskytte i Sverige.
            </seg>
            <seg n="b2c90876">
              Det finns en dispensmöjlighet ordnad. Det är viktigt att organisationerna
              använder sig av de möjligheter som finns. Sedan är det upp till
              myndigheten att göra bedömningen.
            </seg>
            <seg n="9f0455cf">
              Jag öppnar upp för en översyn. Jag har däremot inte sagt att
              detta var ett felaktigt beslut. Nu ska vi se om det var det, om
              det finns brister i beslutet eller om det finns skäl att utveckla
              det. Det är detta som vi nu öppnar upp för.
            </seg>
            <seg n="39eacbb5">
              Jag är medveten om att Sverige har gått före i det här avseendet,
              och det har vi gjort också på väldigt många områden i fråga om
              kemikaliepolitiken. Det har vi ett brett stöd för i Sveriges riksdag,
              kanske inte från Moderata samlingspartiet, men från de flesta
              partier.
            </seg>
            <seg n="153a55e7">
              Vi arbetar tillsammans i EU, men vi går också före i vissa fall,
              och det är jag stolt över. Ibland visar det sig att det är svårare
              än vad man har trott att ersätta de ämnen som man fasar ut. Så
              har visat sig vara fallet med blyhagel och blykulor. Det har varit
              en större diskussion om ersättningarna än vad man kanske anade
              i början. På andra områden går det alldeles utmärkt. Väldigt ofta
              visar det sig att det är först när vi fattar ett skarpt beslut
              om att fasa ut någonting som alternativen kommer fram.
            </seg>
            <seg n="4a793671">
              Jag tycker att det är bra att vi vågar vara offensiva också på
              det sättet.
            </seg>
          </u>
          <note n="0c805773">
            Överläggningen var härmed avslutad.
          </note>
          <note n="25b8c78c">
            Ajournering
          </note>
          <note n="062b0e22">
            Kammaren beslutade kl. 15.58 på förslag av talmannen att ajournera
            förhandlingarna till kl. 18.00.
          </note>
          <u who="unknown" xml:id="i-ce4efc7f2572aef6-2" n="38fee872">
            <seg n="3ffc2249">
              Återupptagna förhandlingar
            </seg>
          </u>
          <note n="4fdd64e9">
            Förhandlingarna återupptogs kl. 18.00.
          </note>
          <note n="80d96494">
            10 § Svar på interpellation 2004/05:414 om bidragsfusket
          </note>
          <note type="speaker" n="a6d4d1b6">
            Anf. 54 Statsrådet HANS KARLSSON (s):
          </note>
          <u who="unknown" xml:id="i-1379cda88e2a22bb-0" n="38fee872">
            <seg n="3269efcf">
              Herr talman! Jan-Evert Rådhström har frågat socialminister Berit
              Andnor vilka initiativ hon avser att vidta för att det alltid
              ska löna sig att arbeta för alla som vill och kan. Jan-Evert Rådhström
              har också frågat Berit Andnor vilka initiativ hon avser att vidta
              för att de rapporter som Riksrevisionen tagit fram om sjukpenningen
              respektive sysselsättningsstödet ska kunna behandlas av riksdagen
              i sedvanlig ordning.
            </seg>
            <seg n="57916dd6">
              Arbetet inom regeringen är så fördelat att det är jag som ska
              svara på frågor om arbete och arbetsmarknaden.
            </seg>
            <seg n="b2c1a9ec">
              Jag vill först poängtera att jag anser att det är mycket viktigt
              att arbete alltid ska löna sig. Det är också av yttersta vikt,
              både för den enskilde och för samhället i stort, att alla som
              vill och kan också ska få möjlighet att arbeta. Arbetslinjen är
              av högsta prioritet och gäller alltjämt.
            </seg>
            <seg n="7198adef">
              Våra gemensamma trygghetssystem kan ge olika former av ekonomiskt
              stöd till enskilda när dessa är berättigade till det under olika
              omständigheter. Till dessa omständigheter hör exempelvis sjukdom
              som reducerar arbetsförmåga och arbetslöshet. Jag vill betona
              att det är viktigt att det i ett välfärdssamhälle finns fungerande
              ekonomiska skydd vid dessa för individen utsatta tillfällen. Inte
              minst av denna anledning ser regeringen mycket allvarligt på fusk
              inom bidrags- och försäkringssystemen. För att inte systemens
              legitimitet ska äventyras och för att vi inte ska tvingas acceptera
              försämringar i välfärden i framtiden är det av fundamental betydelse
              att bidrag och försäkringsersättning av olika slag utbetalas endast
              till den som är berättigad till det och då till rätt belopp.
            </seg>
            <seg n="2d28b594">
              Ersättningsnivåerna i våra trygghetssystem varierar. Sjukförsäkringen
              bygger exempelvis på inkomstbortfallsprincipen, vilken innebär
              att den försäkrade som vid sjukdom får en nedsatt arbetsförmåga
              ska kompenseras för den inkomstförlust som personen gör när hon
              eller han inte kan arbeta. För att kunna kompensera för denna
              inkomstförlust bedömer regeringen att sjukpenningen ska uppgå
              till 80 % av den sjukpenninggrundande inkomsten. Utöver det stöd
              som de offentliga trygghetssystemen kan ge kan även olika avtalslösningar
              mellan arbetsmarknadens parter kompensera den enskilde. Detta
              sammantaget påverkar vilka ersättningsbelopp de förvärvsarbetande
              erhåller vid exempelvis sjukdom som sätter ned arbetsförmågan.
            </seg>
            <seg n="843deb7c">
              Till sist är Riksrevisionen, som Jan-Evert Rådhström säkert redan
              känner till, en myndighet under riksdagen och dess verksamhet
              närmast en fråga för riksdagen att hantera. Men det kan upplysningsvis
              framhållas att det inte finns något som hindrar ledamöter eller
              allmänhet från att ta del av de rapporter om sjukpenning och sysselsättningsstöd
              som Jan-Evert Rådhström nämner i sin fråga.
            </seg>
          </u>
          <note type="speaker" n="b6262d6e">
            Anf. 55 JAN-EVERT RÅDHSTRÖM (m):
          </note>
          <u who="jan-evert_radhstrom_74bf7f" xml:id="i-1992e06df4d984bd-3" n="33667b84">
            <seg n="e02cacba">
              Herr talman! Jag tackar statsrådet för svaret. Men vad är det
              egentligen arbetsmarknadsminister Hans Karlsson säger? För det
              första säger statsrådet att han vill poängtera att det är mycket
              viktigt att arbete alltid ska löna sig. Men hur ser det ut i verkligheten?
            </seg>
            <seg n="af02aab2">
              För nio av tio kvinnor som uppbär sjukersättning lönar det sig
              inte att återgå till arbete. För sju av tio sjukskrivna respektive
              fem av tio arbetslösa lönar det sig knappast alls, enligt Finansdepartementets
              långtidsutredning, att återgå i yrkesarbete.
            </seg>
            <seg n="54bcd205">
              Varför ser det ut så här? Vad har regeringen och dess stödpartier,
              miljöparti och kommunister, gjort de senaste tio åren för att
              ändra på detta faktum?
            </seg>
            <seg n="7bff3a76">
              För det andra säger statsrådet att arbetslinjen är av högsta
              prioritet och gäller alltjämt. Men återigen: Hur ser statsrådets
              bild ut av den verkligheten? Arbetslösheten ökar, sysselsättningen
              sjunker, var fjärde vuxen människa arbetar inte en vanlig vardag.
              Varför ser verkligheten ut så, statsrådet? Snart är 550 000 människor
              förtidspensionerade i Sverige. Omkring 264 000 personer uppbär
              sjukpenning. Det handlar faktiskt om 800 000 människor. Varför
              ser verkligheten ut så, statsrådet Karlsson?
            </seg>
            <seg n="827cb159">
              Sex av tio sjukskrivna och sex av tio förtidspensionerade är
              kvinnor. Samtidigt anser 60 % av dessa sjukskrivna kvinnor att
              de kan arbeta en viss tid, men de gör det inte. Varför ser verkligheten
              ut så, statsrådet Karlsson?
            </seg>
            <seg n="7930ae80">
              För det tredje säger statsrådet att regeringen ser mycket allvarligt
              på fusk inom bidrags- och försäkringssystemen. Men än en gång:
              Vad görs, och hur ser verkligheten ut?
            </seg>
            <seg n="a795e639">
              Regeringen har under lång tid underlåtit, enligt mitt sätt att
              se, att ta krafttag mot fusk. De allra flesta i Sverige vill se
              hårdare tag mot fusk, helt enkelt därför att fusk drabbar dem
              som har det allra sämst allra hårdast.
            </seg>
            <seg n="608300f0">
              Herr talman! Problemet är att det lönar sig alldeles för dåligt
              att arbeta i dagens Sverige. Många till och med förlorar på att
              gå från bidragsförsörjning till yrkesarbete. Det är därför verkligheten
              ser ut som den gör.
            </seg>
            <seg n="224a613a">
              Vi moderater för en konsekvent arbetslinje: Det ska alltid löna
              sig bättre att arbeta än att leva på bidrag, och man ska kunna
              leva på sin lön. Ansvar, trygghet och frihet är nyckelorden. Man
              ska kunna känna trygghet genom förmågan till egen försörjning.
              Då kan man ta ansvar för sig själv och sin familj. Då upplever
              man en verklig frihet. Arbete åt alla är väl en bra målsättning,
              statsrådet Karlsson?
            </seg>
          </u>
          <note type="speaker" n="42a10beb">
            Anf. 56 Statsrådet HANS KARLSSON (s):
          </note>
          <u who="unknown" xml:id="i-1379cda88e2a22bb-1" n="38fee872">
            <seg n="71444238">
              Herr talman! Jan-Evert Rådhström har skrivit i sin interpellation
              att Socialdemokraterna värnar om bidragsberoendet. Det där är
              ett politiskt ord. Det kan man, och kanske till och med ska, använda
              i den politiska retoriken för att belysa sin egen uppfattning.
              Men det är likafullt ett ord som styr tanken i någon riktning.
              Att en stor mängd människor lever på bidrag är den bild som Moderaterna
              vill frammana.
            </seg>
            <seg n="e7a55379">
              När Jan-Evert Rådhström räknar upp hur många som är sjukskrivna
              och hur många som är förtidspensionerade får han det att låta
              som att varje dag är dessa individer sjukskrivna dag ut och dag
              in, månad ut och månad in, år efter år. Så är det inte. Det är
              skillnad om en person är sjukskriven ett år eller om tolv personer
              är sjukskrivna varsin månad eller om 24 personer är sjukskrivna
              14 dagar. Alltihop summerar till helårstal.
            </seg>
            <seg n="11fb2142">
              Vet Jan-Evert Rådhström när bidragsberoendet, som Moderaterna
              kallar det, var som högst? Ja, det var inte 2002, och det var
              inte 1997. Det var 1994, när Moderaterna och de andra borgerliga
              partierna hade regerat. Då var flest människor räknat i så kallade
              helårstal beroende av bidrag, med Moderaternas vokabulär. Så var
              det, Jan-Evert Rådhström. Ni var värst.
            </seg>
            <seg n="2d1a49b1">
              Bidragsberoende tror jag inte att Jan-Evert Rådhström skulle
              säga om en företagare vars fabrik brunnit ned när fabriksägaren
              får ut pengarna från försäkringsbolaget. Han skulle inte kalla
              den fabriksägaren för bidragsberoende. Han har fått ersättning
              från en försäkring för att han har råkat ut för en skada. På samma
              sätt är det för den som är sjuk. Den personen får ersättning från
              ett socialförsäkringssystem, som man ska ha när man har drabbats.
              Det får den arbetslöse. Det är inte bidrag, det är en försäkringsersättning
              som man får när man har drabbats.
            </seg>
            <seg n="43315e40">
              Vi har satt upp målet att halvera sjukskrivningarna till 2008.
              Det ska vi göra, det har jag sagt många gånger, genom att medverka
              till att människor blir friskare, inte fattigare som de blir med
              Moderaternas förslag om sänkta ersättningsnivåer.
            </seg>
            <seg n="5e8c989d">
              Vi är på god väg att lyckas. Inflödet till sjukskrivningarna,
              alltså personer som blir sjukskrivna, har gått ned så kraftigt
              att vi nu är på 1997 års nivå, det år då vi alla tyckte att det
              var ganska rimliga tal i sjukskrivningarna. Där är vi nu. Det
              är färre personer som kommer in i sjukskrivning än det har varit
              på mycket länge. Det kommer naturligtvis att påverka de andra
              förloppen, hur många som blir långtidssjukskrivna och hur många
              som blir förtidspensionerade.
            </seg>
            <seg n="742fdf74">
              Långtidssjukskrivningarna går ned. Det gjorde de inte för ett
              år sedan. Då fick jag stå i den här talarstolen och svara för
              varför i hela världen det inte hände någonting med långtidssjukskrivningarna.
              Ett år senare kan jag nu redovisa att ungefär 40 000 färre är
              långtidssjukskrivna. Några har gått till förtidspensionering,
              det är sant. Det beror på två saker. Den ena är att många har
              varit just långtidssjukskrivna. Den andra är att vi har en kraftig
              demografisk effekt. Det är få som går ur förtidspensioneringarna.
              Många kommer in just nu.
            </seg>
          </u>
          <note type="speaker" n="6fbee287">
            Anf. 57 JAN-EVERT RÅDHSTRÖM (m):
          </note>
          <u who="jan-evert_radhstrom_74bf7f" xml:id="i-1992e06df4d984bd-4" n="33667b84">
            <seg n="92165af2">
              Herr talman! Statsrådet ägnade sig som jag förmodade åt att säga
              saker om Moderaternas politik som inte stämmer. Och han svarade
              givetvis inte heller på mina frågor. Varför lönar det sig inte
              att arbeta? Varför ökar arbetslösheten och minskar sysselsättningen?
            </seg>
            <seg n="cd7c649e">
              Vi moderater har en offensiv och modern politik för att få fler
              människor i arbete. Socialdemokraterna har ingen lösning på Sveriges
              allvarligaste problem, att för få arbetar och för många tvingas
              att leva på bidrag. Ena dagen ska socialdemokrater höja skatterna,
              företrädesvis genom höjda kommunalskatter, fick vi höra i medierna.
              Nästa dag ska de inte det utan i stället höja andra skatter. Vilka
              andra skatter ska ni höja, statsrådet?
            </seg>
            <seg n="7c5666e7">
              Vid årsskiftet infördes friår, och regeringen höjde bensin- och
              fordonsskatter ihop med Miljöpartiet. Är det kanske dessa skatter
              som står för dörren och ska höjas än en gång?
            </seg>
            <seg n="2a9350c7">
              Den här politiken går inte ihop. Den fungerar inte. Jag tycker
              att det visas tydligt. För att fler ska arbeta krävs det för det
              första att det lönar sig att arbeta, för det andra att antalet
              jobb växer, inte minskar i Sverige och för det tredje att det
              blir enklare att driva företag i Sverige. Jag älskar Sverige,
              och mycket är bra här. Men vi har verkligt stora problem att lösa
              eftersom handlingsförlamningen enligt mitt sätt att se är ganska
              total.
            </seg>
            <seg n="53797afd">
              Statsrådet vet säkert att var sjunde skattekrona används till
              att betala sjukpenning och förtidspension. Det motsvarar mer än
              väl de samlade kostnaderna för alla landets grundskolor, gymnasieskolor
              och fritidshem. Så här kan det inte få fortsätta. Vi måste göra
              en satsning på skolan, vården och omsorgen. Därför vill vi moderater
              satsa 5 miljarder kronor mer än regeringen på detta. Jag funderar
              på om statsrådet tycker att det är en bra avvägning att satsa
              för framtiden på skolan och på vården.
            </seg>
            <seg n="79633b18">
              Låt oss sänka skatten på arbete. Låt oss hjälpa alla ensamstående
              mammor och pappor att kunna leva på sina löner. Låt oss se till
              att det lönar sig att återgå i arbete när man är arbetslös. Låt
              oss vara rädda om alla jobb som vi har i Sverige.
            </seg>
            <seg n="e9eb3deb">
              När man läser regeringens egna mål för 2005 i budgetpropositionen
              kan man ju se att det blir lite knepigt. Man förstår människor
              som befinner sig i den situation som de gör när man kan läsa att
              det för ett par med två barn krävs en månadslön på minst 24 400
              kr för att arbetet ska ha någon kortsiktig privatekonomisk avkastning.
              Människor som i dag är arbetslösa och ska försöka få ett jobb
              måste alltså tjäna 24 400 kr för att det ska vara lönsamt att
              gå från bidrag till arbete.
            </seg>
            <seg n="fc88b853">
              Det krävs många åtgärder, och vi har förslag, exempelvis sänkta
              arbetsgivaravgifter för långtidsarbetslösa. Det är dags att vi
              kommer till handling i den här frågan.
            </seg>
          </u>
          <note type="speaker" n="058904c0">
            Anf. 58 Statsrådet HANS KARLSSON (s):
          </note>
          <u who="unknown" xml:id="i-1379cda88e2a22bb-2" n="38fee872">
            <seg n="70c30e90">
              Herr talman! Jan-Evert Rådhström återkommer till frågan om att
              det ska löna sig att arbeta. Jag håller med om det.
            </seg>
            <seg n="cb2bda1f">
              Jan-Evert Rådhström har på i varje fall tre ställen i interpellationen
              åberopat att Karolinska Institutet har kommit med en undersökning
              som på något sätt visar att det inte skulle löna sig för några
              grupper att arbeta. Jag vill vara försiktig med den rapporten.
              Karolinska Institutet har i vart fall starkt distanserat sig från
              den av det jag har hört i medierna. Om de inte har tagit helt
              avstånd så har de i alla fall starkt distanserat sig och ifrågasatt
              slutsatserna i rapporten. Jag ska inte recensera den, men det
              känns i varje fall för mig inte bra att åberopa den som en forskningssanning
              i den delen.
            </seg>
            <seg n="2ac4c896">
              Vi tycker att 80 % är en bra nivå. Det är ett skydd mot inkomstbortfall
              som gör att vanligt folk har möjlighet att leva ett hyggligt liv
              också när de drabbas av arbetslöshet eller sjukskrivning. Man
              kan lägga på ytterligare 10 procentenheter och få ett bättre skydd
              genom avtal. Man kan inte få högre. Därefter finns det en minskningsregel
              som innebär att man slår i taket. Det är också rimligt, och det
              fungerar.
            </seg>
            <seg n="dc65ae4b">
              Jag tror inte att sjukskrivna undersköterskor, tvätteriarbetare,
              städare eller vilka grupper man nu tar, handelsanställda som har
              låga löner, tycker att de är överkompenserade när de är sjuka.
              Jag tror inte att de tycker det. Frågan är om ens Moderaterna
              tycker det. Gör ni det känns det konstigt.
            </seg>
            <seg n="a4fdbf8c">
              Möjligen gör ni det, därför att när Jan-Evert Rådhström pratar
              om nödvändigheten av skattesänkningar känner vi till vilka förslag
              Moderaterna lägger fram. Det är sänkta skatter. Vi vet det. Men
              sättet att finansiera är att ta just från de grupper som har det
              allra knepigast, de som är sjukskrivna, de som är förtidspensionerade
              och de som är arbetslösa. De får se ersättningsnivån sjunka från
              80 % ned till 65 %, för någon grupp också ned till 60 %.
            </seg>
            <seg n="beb1ba77">
              Det drabbar dem, men det drabbar också dem som inte har blivit
              sjuka. Att försämra tryggheten på det dramatiska sättet innebär
              stora konsekvenser också för dem som för ögonblicket är i arbete
              men som känner oro för att jobben ska försvinna, att ens arbetsplats
              ska läggas ned eller att jobben ska reduceras och man riskerar
              att bli arbetslös. Det kommer att skapa otrygga människor som
              kommer att vara mindre benägna att vara med om de förändringar
              som är nödvändiga på arbetsplatserna och i arbetsuppgifterna för
              att vi ska kunna utveckla våra jobb, stå oss väl i konkurrensen
              och vara etta på de nya jobb som hela tiden kommer att efterfrågas.
              Det är där vi ska hämta vår framtida tillväxt. Det är i de nya
              jobben. Trygga människor kommer att vilja medverka till det. I
              Moderaternas Sverige är det rädda människor på arbetsplatserna
              som ska gå in i framtiden. Jag tror inte att det är en bra politik.
            </seg>
          </u>
          <note type="speaker" n="6edac95d">
            Anf. 59 JAN-EVERT RÅDHSTRÖM (m):
          </note>
          <u who="jan-evert_radhstrom_74bf7f" xml:id="i-1992e06df4d984bd-5" n="33667b84">
            <seg n="f5038079">
              Herr talman! Om statsrådet inte över huvud taget litar på Karolinska
              Institutets rapport är det väl nog skrämmande att läsa regeringens
              egen rapport. Där konstateras att det finns människor, ensamstående,
              822 % av dem som arbetar, som har inkomster som inte når upp till
              socialbidragsnivån. Det krävs en inkomst på 24 400 kr för att
              kunna gå från bidragsberoende till att ta ett jobb. Det är väl
              nog så skrämmande.
            </seg>
            <seg n="d94b901f">
              Jag förstår att det ligger i statsrådets retorik att skrämma
              med moderat politik, men jag tror inte att det går hem. Svenska
              folket ser tydligt vad Moderaterna vill ha för politik. Vi ser
              det i dagens opinionssiffror. Människor vet att vi vill ha ett
              samhälle där fler jobbar för den framtida välfärden, inte färre.
              Vi måste bli fler. Vi satsar mer pengar än regeringen på rehabilitering
              och så vidare. Vi vill att folk ska komma tillbaka i jobb och
              inte fastna i dagens situation.
            </seg>
            <seg n="81f15ad6">
              Vi måste bli fler som arbetar om vi ska klara den framtida välfärden,
              om vi ska få en bra skola för våra unga, om vi ska få en anständig
              vård som är bra för alla sjuka, om vi ska få ett tryggt rättssamhälle
              så att var och en kan gå på gator och torg. Problemet, statsrådet,
              är att med den cementerande politik som i dag förs blir vi färre
              och färre som kan vara med och bidra och ge resurser till den
              gemensamma välfärden.
            </seg>
          </u>
          <note type="speaker" n="c91bd70e">
            Anf. 60 Statsrådet HANS KARLSSON (s):
          </note>
          <u who="unknown" xml:id="i-1379cda88e2a22bb-3" n="38fee872">
            <seg n="f2ec2912">
              Herr talman! Jag möter, som jag förmodar också Jan-Evert Rådhström
              gör, många människor ute i vardagslivet, på arbetsplatser och
              på andra ställen. Jag möter numera rätt ofta människor som är
              oroliga och ibland inte alldeles nöjda med den socialdemokratiska
              politiken.
            </seg>
            <seg n="b980b9ec">
              De jag träffar på arbetsplatserna säger inte att det är moderat
              politik de vill ha. Jag träffade skogsarbetare i går i Hultsfred.
              De säger inte att de vill ha mera av Moderaternas politik. Vad
              säger de? De säger att de vill ha mera av socialdemokratisk politik.
              De vill ha mera av åtgärder i arbetsmarknadspolitiken. De vill
              att fler ska delta i utbildning. De vill ha bättre arbetsmiljö.
              De vill att arbetsgivarna engagerar sig mer i arbetsmiljöarbetet.
              Jag får krav på mig att sätta press på arbetsgivarna så att deras
              arbeten blir så anständiga att de kan arbeta ett helt yrkesliv.
              Det möter jag. De människor jag träffar vill ha mer av socialdemokratisk
              politik, inte mer av moderat politik.
            </seg>
          </u>
          <note n="0c805773">
            Överläggningen var härmed avslutad.
          </note>
          <note n="68487d94">
            11 § Svar på interpellation 2004/05:426 om resursbrist på den
            svenska arbetsmarknaden
          </note>
          <note type="speaker" n="cb3c1cae">
            Anf. 61 Statsrådet HANS KARLSSON (s):
          </note>
          <u who="unknown" xml:id="i-1379cda88e2a22bb-4" n="38fee872">
            <seg n="a3ac3184">
              Herr talman! Margareta Andersson har frågat mig vilka åtgärder
              jag avser att vidta för att minska trycket på den svenska arbetsmarknaden
              från så kallade svartjobb, för att underlätta för utländska företag
              att ta jobb i Sverige när det inte finns tillräckligt med svenska
              resurser att möta behoven på bland annat byggmarknaden och, slutligen,
              för att underlätta för människor att ta ansvar för att vara anställbara
              under hela sitt arbetsliv.
            </seg>
            <seg n="1c555d8d">
              När det gäller frågan om svartjobb beslutade i våras riksdagen
              i enlighet med regeringens förslag att tilldela Skatteverket 20
              miljoner kronor för att förbättra kontrollen av dem med F-skattsedel.
              Regeringen gav 2004 också Skatteverket i uppdrag att se över vissa
              frågor rörande tillämpningen av reglerna om F-skattsedel. Skatteverket
              föreslog i sin slutrapport bland annat en möjlighet för Skatteverket
              att under vissa omständigheter utfärda tidsbegränsade F-skattsedlar.
              Rapporten bereds för närvarande inom Regeringskansliet.
            </seg>
            <seg n="f6e4a2fc">
              För att hindra svartjobb i byggbranschen har vidare ett förslag
              med ett så kallat byggentreprenadavdrag presenterats i en departementspromemoria
              utarbetad av Finansdepartementet. Promemorian har varit ute på
              remiss och bereds nu inom Finansdepartementet.
            </seg>
            <seg n="51bebe77">
              Inom mitt eget politikområde har insatserna för ungdomar förstärkts
              eftersom en svag etablering på den riktiga arbetsmarknaden är
              en inkörsport till den svarta ekonomin. Mellan den 1 februari
              och den 31 december 2005 finns ett förstärkt anställningsstöd
              för åldersgruppen 20 till 24 år. Kvaliteten i ungdomsprogrammen
              har förstärkts genom mer vägledning och jobbsökaraktiviteter.
              Långtidsarbetslösheten bland ungdomar har halverats.
            </seg>
            <seg n="35ab6d3d">
              Avseende frågan om underlättande av utländska företag att ta
              jobb i Sverige är det självfallet så att utländska företag är
              välkomna att verka i Sverige. Vi välkomnar fri och öppen konkurrens.
              Det var bland annat mot denna bakgrund regeringen inte bara stödde
              EU:s utvidgning utan också var drivande för att få den till stånd,
              bland annat under det svenska ordförandeskapet 2001. Utvidgningen
              innebär att företag i de nya medlemsstaterna får tillgång till
              den svenska marknaden och att svenska företag får tillgång till
              deras marknader. Det är positivt.
            </seg>
            <seg n="397bc27a">
              Men alla företag ska konkurrera på lika villkor. Lönedumpning
              och annan social dumpning är inte acceptabla sätt att konkurrera
              på i Sverige. Vi vill slå vakt om den svenska arbetsmarknadsmodellen,
              som fungerar bra. Därför har regeringen bland annat tillsatt en
              utredning som ska se över om de fackliga kollektivavtalsbärande
              organisationerna har de verktyg de behöver för att bättre kunna
              bevaka att företag som tecknat kollektivavtal också följer dem.
            </seg>
            <seg n="ad44e709">
              Jag håller alltså inte med Margareta Andersson när hon säger
              att andra EU-länders företag stängs ute från den svenska arbetsmarknaden.
              De är varmt välkomna hit, men det får inte leda till en social
              dumpning. Jag kan också tillägga att förhindrande av social dumpning
              är ett av syftena med EG:s utstationeringsdirektiv. Jag stöder
              den målsättningen.
            </seg>
            <seg n="469b873f">
              När det gäller frågan om anställbarhet antar jag att det är individuell
              kompetensutveckling Margareta Andersson avser att träffa med sin
              fråga. Regeringen har i en bilaga till budgetpropositionen för
              år 2005 (prop. 2004/05:1 Utgiftsområde 14 bil. 1) utförligt förklarat
              de tekniska problem förslaget medfört och motiverat sitt handlande.
              Riksdagens konstitutionsutskott har i december 2004 i sitt granskningsärende
              2004/05:22 ställt tre frågor till regeringen. Ett svar är sänt
              till riksdagen i januari i år. Svaret behandlas nu, såvitt jag
              förstår, i konstitutionsutskottet. Jag kan inte föregripa detta
              arbete.
            </seg>
            <seg n="65a466ad">
              Kompetensutveckling är primärt individens och arbetsgivarens
              ansvar. Staten kan dock understödja kompetensutveckling. Här måste
              det understrykas att kompetensutveckling av arbetslösa är en av
              hörnstenarna i arbetsmarknadspolitiken. För närvarande deltar
              28 000 personer i arbetsmarknadsutbildning inklusive förberedande
              utbildning.
            </seg>
            <seg n="66bc8b3a">
              Genom ett riktat statsbidrag till kommunerna finansierar staten
              46 000 helårsplatser inom den kommunala vuxenutbildningen. Myndigheten
              för kvalificerad yrkesutbildning finansierar 12 000 helårsplatser.
              Det finns därutöver goda möjligheter att finansiera studietiden
              inom studiemedelssystemet. Sedan 2003 finns dessutom ett särskilt
              rekryteringsbidrag för vuxenstuderande som läser på grund- eller
              gymnasienivå. Regeringen kommer inom kort att lägga fram förslag
              om utökade möjligheter för äldre studerande att få studiemedel
              och om ett särskilt stöd till studerande med barn.
            </seg>
          </u>
          <note type="speaker" n="4ba946ff">
            Anf. 62 MARGARETA ANDERSSON (c):
          </note>
          <u who="margareta_andersson_5c141b" xml:id="i-89c9e4aa25925657-0" n="19d2e585">
            <seg n="226aa24e">
              Herr talman! Jag tackar statsrådet för ett utförligt svar. Det
              är många frågor som snurrar i tiden. Jag anser att det här är
              allvarligt. Det behövs många kraftfulla åtgärder för att få den
              svenska arbetsmarknaden att fungera bättre och för att fler människor
              ska komma in på den igen. Det är många som har blivit utslagna,
              både med arbetslöshet och för att de har blivit sjukskrivna och
              förtidspensionerade.
            </seg>
            <seg n="3816b40c">
              Jag ser inte de kraftfulla åtgärder som verkligen kommer att
              göra det lättare för bland annat kvinnor att starta företag. Inom
              den svarta sektorn är det en väldigt stor andel kvinnor som jobbar
              som städare och med att ta hand om hus och hem. Att införa ett
              ROT-avdrag var inte något större problem, men ett RUT-avdrag,
              där man underlättar för kvinnor att skapa sig en ny företagsmarknad
              och att komma bort från svartmarknaden, har regeringen inte kommit
              med några stora förslag om. Jag skulle välkomna att man kom med
              sådana förslag.
            </seg>
            <seg n="a1d73839">
              Vad gäller ungdomarnas svarta arbetsmarknad är det viktigt att
              de får stöd och handledning, som ministern säger. Men vad jag
              också har upplevt är att många ungdomar som har en färdig akademisk
              utbildning i dag saknar stöd från arbetsförmedlingen. De hamnar
              kanske också på den svarta marknaden. De kör svarttaxi eller tar
              underliga jobb som finns på olika ställen på marknaden. Jag anser
              att det behöver göras mer där än vad ministern här föreslår.
            </seg>
            <seg n="a3e4b644">
              När det gäller utländska företag som har det besvärligt att komma
              in på den svenska arbetsmarknaden är vi helt överens om att vi
              inte ska ha en social dumpning eller lönedumpning. Det är väldigt
              viktigt att vi är överens om det och att vi verkligen ser till
              att så inte är fallet. Men då måste man också se till att både
              tjänstedirektivet och utstationeringsdirektivet blir mycket tydligare.
              I dag finns det alltså skillnader som gör att man inte riktigt
              vet. Framför allt är tjänstedirektivet fortfarande uppe till diskussion,
              och det behöver förtydligas och förklaras.
            </seg>
            <seg n="e5a95dc4">
              Man är väldigt ömsint när det gäller företag som finns i Sverige,
              men vad händer när företagen flyttar ut från Sverige? Då är det
              ingen som kan göra någonting, för företagen hamnar i ett annat
              land. Tekoindustrin flyttade ut, och det händer i dag också det
              är massor med jobb som flyttar. Kanske måste vi göra förändringar
              i det svenska systemet också, för att det inte ska bli så stora
              skillnader och också för att vi ska kunna behålla de jobben.
            </seg>
            <seg n="dc07d919">
              Svenska företag stängs i dag ute från utvecklingen i andra länder,
              eftersom vi inte har ett fungerande tjänstedirektiv i EU. Jag
              hoppas verkligen att man ska hitta en bra lösning på det här,
              så att de kan få möjligheter att arbeta på olika länders arbetsmarknader
              och att vi på det viset får en positiv utveckling i Sverige, där
              vi behöver en förnyelse på många områden.
            </seg>
            <seg n="c93d9dc9">
              Kompetensutvecklingen är det oerhört viktigt att vi kan genomföra
              på ett bra sätt. Arbetslivet förändras, och livssituationer förändras.
              Vi behöver många gånger möjlighet att göra något annat än det
              vi håller på med. I Lissabonprocessen talar man väldigt mycket
              om det livslånga lärandet, och det är jätteviktigt. De insatser
              som statsrådet här föreslår är bra, men de räcker inte. Det finns
              människor som inte är arbetslösa och som egentligen bara behöver
              kunna spara så att de kan få möjligheten att vidareutveckla sig
              även om de inte råkar vara arbetslösa.
            </seg>
            <seg n="ea8514a0">
              Hur löser statsrådet Lissabonprocessens krav på det livslånga
              lärandet? Det finns inget förslag i det här svaret. Jag undrar:
              Vad avser ministern att göra på det här området?
            </seg>
          </u>
          <note type="speaker" n="22e10992">
            Anf. 63 Statsrådet HANS KARLSSON (s):
          </note>
          <u who="unknown" xml:id="i-1379cda88e2a22bb-5" n="38fee872">
            <seg n="25fa4981">
              Herr talman! Det var väldigt många frågor som Margareta Andersson
              tog upp i sin interpellation, och nu har hon lagt till ytterligare
              några. Jag försökte fånga upp de flesta i mitt svar, men jag ska
              återkomma till ett par som togs upp i interpellationen och där
              jag har ett par undringar.
            </seg>
            <seg n="7d23c80d">
              Margareta Andersson säger att det finns ett utstationeringsdirektiv
              i EU och att det måste börja tillämpas så snart som möjligt för
              att tillgodose svenska behov av bland annat billiga bostäder.
              Hur menar Margareta Andersson att det blir billigare bostäder
              om man tillgodoser behovet av att utländska företag kommer till
              Sverige? Hur tänker ni då?
            </seg>
            <seg n="85d3379a">
              Sedan säger Margareta Andersson att jag säger ja och amen till
              att andra EU-länders företag stängs ute från den svenska marknaden
              samma dag som Ams efterfrågar mera resurser för att se till att
              svenskar ska utbildas till det arbete som ska utföras i Sverige.
              Vi har ingen som helst längtan efter att stänga ute företag från
              andra länder tvärtom. Kom hit och arbeta, och konkurrera med svenska
              företag i Sverige! Men gör det på lika konkurrensvillkor när det
              gäller löne- och anställningsvillkor i varje fall!
            </seg>
            <seg n="d4385faa">
              Jag har tidigare försökt och försöker även nu förstå Margareta
              Andersson och Centerpartiet, men det finns en tvetydighet i deras
              budskap. Å ena sidan säger du både här och tidigare att vi är
              överens om att svenska avtal ska gälla i Sverige. Samtidigt säger
              Centerpartiet ofta men det ska bli möjligt att anlita billigare
              arbetskraft, eller det ska i varje fall inte vara avtal från första
              dagen. Då blir min fråga: På vilket sätt vill Centerpartiet underlätta
              för företag att arbeta i Sverige?
            </seg>
            <seg n="f6dcc6ef">
              Anledningen till att jag återkommer till detta som Margareta
              Andersson har med i sin interpellation är att det finns en oro
              bland många tusentals löntagare i Sverige som tycker att Centerpartiet
              och kanske alla de borgerliga partierna, men nu diskuterar jag
              med Centerpartiet inte är pålitligt i frågan om just svenska kollektivavtal
              i Sverige.
            </seg>
            <seg n="563b1812">
              På torsdag kommer både byggnadsarbetare, målare med flera för
              att manifestera sin tro på det svenska kollektivavtalet och uppmärksamma
              riksdagens partier på nödvändigheten av att vi inte tillåter social
              dumpning i Sverige.
            </seg>
            <seg n="1c7adb51">
              Får jag då vara ofin nog att ställa frågan också till Margareta
              Andersson: På vilket sätt vill ni i förhållande till dagens regler
              underlätta för företag att komma hit? Kan vi lita på Centerpartiet
              när det gäller kollektivavtalsfrågan? Kan vi lita på Centerpartiet
              när det gäller att motsätta sig försämringar av konfliktreglerna,
              såsom andra borgerliga partier föreslår? Kan vi lita på Centerpartiet
              när det gäller arbetsmarknadsregelverket?
            </seg>
          </u>
          <note type="speaker" n="464efbd1">
            Anf. 64 MARGARETA ANDERSSON (c):
          </note>
          <u who="margareta_andersson_5c141b" xml:id="i-89c9e4aa25925657-1" n="19d2e585">
            <seg n="c5f39510">
              Herr talman! Det är ju ett sätt att debattera, att ställa motfrågor.
              Några ska jag försöka svara på.
            </seg>
            <seg n="ecfa608a">
              Vad vi behöver i det här landet är också tydligare regler. Våra
              regler är inte riktigt anpassade till EU:s, eftersom vi inte har
              några fastställda minimilöner. Därför tror jag att det är viktigt
              att vi via de fackliga organisationerna och arbetsgivarorganisationerna
              hittar något sätt att fastställa lägstalöner. Många gånger innebär
              det att lägstalönerna i Sverige har en annan funktion än vad de
              har i andra länder, och vi behöver få regler som fungerar i samarbetet
              mellan andra länders företagare och arbetstagare, med tanke på
              hur det ser ut i Sverige. En social dumpning är definitivt ingenting
              som vi vill ha det vill ingen ha.
            </seg>
            <seg n="ce03c253">
              Jag kan ställa en fråga till det. Det är många som är oroliga
              för sina jobb här i Sverige som kan utsättas för press. Men de
              som blir avskedade på grund av att företaget flyttar ut, vem ska
              trösta dem? Det är många människor jag ser det inte minst hemma
              i Jönköpings län som upplever att man lägger ut produktionen till
              andra länder. De får en konkurrens som är ännu värre än den som
              vi kan få här i Sverige. Det är klart att priserna skulle gå ned
              om vi hade en annan konkurrens än vad vi har. Vi har en oerhört
              stor konkurrens på många områden. Det är alltså tekoindustrin,
              men det finns ingen tekoindustri att tala om i Sverige. Vi kan
              se det även på jordbrukssidan men också på många andra områden.
            </seg>
            <seg n="d3185537">
              De företag som måste ha sin verksamhet i Sverige, bland andra
              byggföretagen, är inte utsatta för samma prispress och samma konkurrensvillkor
              som till exempel bilindustrin. Vi ser vad som hände när Saab inte
              fick den tillverkning som vi alla hade hoppats på, eftersom man
              kunde förändra de tyska reglerna på ett annat sätt än de svenska.
            </seg>
            <seg n="bb71e88a">
              Vi kan hantera de här frågorna på olika sätt. Vi kan gå in i
              framtiden med förbundna ögon och hoppas att det ska gå bra eller
              också kan vi se sanningen i vitögat. Sanningen är inte enkel.
              Sanningen är förmodligen att oavsett vad vi vill och vad vi hoppas
              måste vi anpassa våra regler och vårt system efter hur det ser
              ut i andra delar av Europa och andra delar av världen.
            </seg>
            <seg n="7ac669ee">
              Det kanske är bättre att vi förbereder oss för det och hittar
              nya sätt att samarbeta och nya sätt att lösa problemen så att
              vi inte blir överraskade och plötsligt upptäcker att botten har
              gått ur den svenska arbetsmarknaden ännu mer än vad som sker i
              dag.
            </seg>
            <seg n="52dda561">
              Jag fick inget svar på frågan om kompetensutveckling. Ett stort
              ansvar är lagt på länderna i Lissabonprocessen att komma vidare
              med det livslånga lärandet. Människor ska kunna ta ett eget ansvar.
              Om man ska ta ett eget ansvar måste man ha resurser. Man kan inte
              bara lägga på människor ansvar, man måste också ge dem befogenheter.
              I dag har inte människor befogenheter i form av pengar, om man
              känner att man behöver vidareutveckla sig och skaffa sig ny utbildning
              under livets gång. Den möjligheten finns inte i dag.
            </seg>
            <seg n="24a397de">
              Det vore bra om statsrådet kunde komma med en förklaring till
              hur man ska få det att fungera på ett bättre sätt än vad det gör
              i dag. Det finns många, både män och kvinnor, i 4550-årsåldern
              som i dag inte har en chans att förnya sin utbildning eller göra
              något annat när man kanske är utsliten, inte trivs längre eller
              känner att det vore roligt att satsa på något annat och behöver
              en portion mer utbildning. Den möjligheten finns inte om man inte
              råkar vara arbetslös. Vi ska väl hoppas att färre människor blir
              det, inte fler än vad det är i dag.
            </seg>
          </u>
          <note type="speaker" n="4eeb55b4">
            Anf. 65 ANDERS G HÖGMARK (m):
          </note>
          <u who="anders_g_hogmark_1a3b7b" xml:id="i-57eeb5eedfb32c9d-3" n="292e6e74">
            <seg n="eb78debb">
              Herr talman! Det brukar sägas att socialdemokratiska statsråd
              är stolta, men inte nöjda, på nästan alla områden. Det skulle
              vara intressant att inledningsvis få höra hur statsrådet Karlsson
              kommunicerar stolthetens budskap om han nu är stolt. Han har ju
              möjlighet att tala om att han just på sitt fögderi inte känner
              någon stolthet. På något sätt skulle man tycka att det vore mer
              naturligt, men jag anar att han ändå är stolt, inte bara över
              att vara statsråd utan över att föra någon form av politik.
            </seg>
            <seg n="3b687ef2">
              Hur kommunicerar statsrådet stolthetens budskap till de flera
              hundra tusen människor som nu inget hellre vill än att komma in
              på arbetsmarknaden och på något sätt försörja sig själva och genom
              skatt bidra till andras försörjning?
            </seg>
            <seg n="4bb8ac5c">
              Det är ju en kuslig bild. Vi hade i dag i arbetsmarknadsutskottet
              en ganska intressant genomgång av framtidens arbetsmarknad. Försörjningskvoten
              är ju inga nyheter, inte ens för statsrådet. Förhållandet mellan
              dem som blir försörjda och dem som försörjer är ju en dramatiskt
              kuslig utveckling med mycket stora otäcka regionala variationer.
            </seg>
            <seg n="f6930e0f">
              Det skulle vara intressant att höra hur man kommunicerar stoltheten
              över att möta och presentera detta för de flera hundra tusen människor
              som på goda grunder det måste vi moderater säga, och jag tror
              att det är en allmän uppfattning hos de partier som ingår i alliansen
              tycker att regeringen har ett gott uppsåt, vilket jag är övertygad
              om att man har, men skändligen misslyckas på det här området.
            </seg>
            <seg n="07edd900">
              Margareta Andersson säger att det är märkligt att när vi i kammaren
              debatterar de här frågorna, liksom många andra frågor, är det
              ofta små detaljer vi nagelfar. Vi säger att det inte går att göra
              si eller så och att vi anslår det ena eller andra. De stora greppen
              och visionerna saknas. Statsrådet borde egentligen känna frustration
              över att flera hundra tusen människor man kan summera det till
              miljonen, beroende på hur man räknar står utanför arbetsmarknaden
              och tvingas bli försörjda av andra.
            </seg>
            <seg n="3972a34a">
              Var är de stora djärva greppen? Det gäller ju nu att diskutera
              outnyttjade resurser på arbetsmarknaden. Var är de stora djärva
              greppen för att dra nytta av de människor som faktiskt vill göra
              något? Det skulle vara utomordentligt intressant att höra.
            </seg>
            <seg n="e66c23cc">
              Jag delar uppfattningen Margareta Andersson var också inne på
              detta att det är ett strategiskt misstag att med hänvisning till
              ett antal ganska komplicerade regelsystem och avtalssystem hänvisa
              till att vi inte får ha social dumpning och inte får släppa in
              företag och arbetskraft på några andra villkor än de vi av tradition
              genom årtionden haft i Sverige.
            </seg>
            <seg n="6147091b">
              Jag säger inte, statsrådet, att vi ska slopa något och skrota
              kollektivavtalen. Det har jag också gett uttryck för i den debatt
              vi hade om kollektivavtalen före juluppehållet. Jag tror att det
              är ett historiskt misstag om vi inte under de kommande åren bejakar
              de möjligheter och utmaningar som rörligheten över nationsgränserna
              innebär. Där kan vi inte bara dra nytta av likheterna utan också,
              vilket egentligen är mest charmigt, av vissa olikheter. Annars
              leder det fram till, precis som Margareta Andersson säger, att
              den produktion som praktiskt och rationellt kan flyttas utanför
              nationens gränser kommer att förläggas där. Verksamheter som av
              olika skäl inte kan flyttas kommer att bedrivas här, och vi får
              svårare och svårare att hävda oss kostnadsmässigt.
            </seg>
            <seg n="640d1822">
              Jag tror att det är en utomordentligt farlig väg. Den är framför
              allt väldigt fantasilös och bejakar inte integrationens möjligheter.
              Det finns många exempel i historien på att man har försökt skydda
              sig med regelsystem där man i stället borde bejaka och öppna upp.
              Jag delar helt Margareta Anderssons uppfattning om fördelarna
              med öppenhet och större frihet och rörlighet över nationsgränserna
              där man också bejakar varandras olikheter.
            </seg>
          </u>
          <note type="speaker" n="9a4c778b">
            Anf. 66 Statsrådet HANS KARLSSON (s):
          </note>
          <u who="unknown" xml:id="i-1379cda88e2a22bb-6" n="38fee872">
            <seg n="a56efbd7">
              Herr talman! Anders G Högmark överskattar vad man kan hinna svara
              på på fyra minuter, men underskattar vad vi uträttat i regeringsställning
              de senaste hundra åren. Jag ska göra ett försök.
            </seg>
            <seg n="c3ec6288">
              Jag börjar med Margareta Anderssons frågor. Vi brukar beskylla
              varandra för att aldrig ge några svar. Jag vill ändå att Margareta
              Andersson säger något om på vilket sätt hon tycker att det finns
              hinder för utländska företag att komma till Sverige och konkurrera.
              Vilka hinder finns? Jag ser inte dem.
            </seg>
            <seg n="90189a65">
              Jag vill också utveckla en annan fråga. Det gäller synen på våra
              regelverk i Europa. Enligt min och regeringens uppfattning innebär
              de regler vi har och omfattas av, som utstationeringsdirektivet
              som vi har implementerat här i Sverige, inte att det ska finnas
              en rättighet för företag att komma till Sverige och konkurrera
              med lägre löner och sämre anställningsvillkor än man har i Sverige.
            </seg>
            <seg n="71a4e5ca">
              Däremot innebär reglerna att det finns en skyldighet för Sverige
              att leva upp till att garantera skydd mot sämre villkor än vad
              man har i Sverige för arbetskraft som kommer från andra länder
              och jobbar i Sverige. Sverige har skyldighet att se till att de
              inte blir sämre behandlade än löntagare på den svenska arbetsmarknaden.
              Det är det som är innebörden av utstationeringsdirektivet.
            </seg>
            <seg n="8e9acf43">
              Det är mycket prat om detta. Vi får debattera juridiskttekniskt
              svåra saker. Det finns två delar i utstationeringsdirektivet som
              man anvisar. Den ena är minimiregler. Den andra är allmängiltigförklaring.
              Vi har nu fått en debatt om huruvida det är tillämpligt i Sverige
              eller inte. Regeringen har redovisat sin uppfattning.
            </seg>
            <seg n="0c850e30">
              Låt mig komma med ett tankeexperiment. Allmängiltigförklaring
              anges som ett sätt att implementera och följa EU-regelverket.
              Det innebär att vi med lag skulle ha kunnat höja Byggnads avtal
              i den omtalade Vaxholmskonflikten till lag. Om vi hade gjort det
              innan företaget kom hit från Lettland hade det lettländska företaget
              varit skyldigt att följa Byggnads avtal just det kollektivavtal
              som Byggnads med den svenska modellen, med stridsåtgärder, försökte
              förmå företaget att tillämpa. Det hade inte blivit något annat
              avtal om vi hade haft en allmängiltigförklaring av avtalen.
            </seg>
            <seg n="87da9b0d">
              Det finns alltså inget hinder för Sverige att använda de regler
              vi har så fick jag det sagt.
            </seg>
            <seg n="5bb095c8">
              Individuell kompetensutveckling kallas ju IKU. IKU är nu i KU,
              om skämtet tillåts. Därför vill jag inte fördjupa mig i det. Låt
              mig bara säga att vi inte saknar politik när det gäller kompetensutveckling.
              Det är framför allt tre nivåer. Det är den individuella nivån,
              där utbildningsväsendet ska tillgodose möjligheten och rättigheten
              för människor att utbilda sig. Här finns studiestöden och komvuxutbildningen
              som individer kan använda sig av. Det är arbetsplatsen, med kollektivavtal
              och arbetsgivarens skyldigheter. Det är arbetsmarknadspolitiken,
              vilken vi också utvecklar.
            </seg>
          </u>
          <note type="speaker" n="595fdc95">
            Anf. 67 MARGARETA ANDERSSON (c):
          </note>
          <u who="margareta_andersson_5c141b" xml:id="i-89c9e4aa25925657-2" n="19d2e585">
            <seg n="167d9b0f">
              Herr talman! Jag tycker visst att man kan ha lite skämtsamheter
              i den här salen. Annars kan vi bli alldeles för allvarliga.
            </seg>
            <seg n="c96f77a6">
              Jag kan respektera att vi inte får någon stor debatt om individuellt
              kompetenssparande, kompetensutveckling eller vad vi nu talar om.
              Men jag tycker ändå inte att jag har fått något bra svar på det
              här med svartjobben. Frågan om RUT-avdraget som skulle öka kvinnors
              arbetsmarknad, som skulle se till att de hade möjligheter att
              starta fler företag, som skulle göra detta till en vit marknad
              har ministern fortfarande inte svarat på.
            </seg>
            <seg n="7c34692d">
              Sedan var det detta med utstationeringsdirektiv och tjänstedirektiv.
              Mina frågor om tjänstedirektiv har ministern inte heller svarat
              någonting på.
            </seg>
            <seg n="1acc97b6">
              Vad jag har upplevt är att andra länders företrädare, till exempel
              i de nya EU-länderna, är väldigt oroliga och tycker att det är
              väldigt flummiga regler. De är osäkra på vilka regler som gäller.
              De blir väldigt upprörda när de hör en del av de ställningstaganden
              som kommer från den svenska regeringen och undrar vad detta kommer
              att innebära för deras företag.
            </seg>
            <seg n="595ced9e">
              En fråga som kan vara värd att fundera över är vilken lönenivå
              som ska gälla. Är det medellönen, och ska det i så fall vara för
              hela Sverige eller för regionen där det händer? Medellönen i Helsingfors
              är definitivt högre än medellönen i Jönköpings län; det vet jag.
              Det finns det statistik på. Det är likadant med lägstalönen. Är
              det den regeln som ska gälla?
            </seg>
            <seg n="8f7229eb">
              Det finns fortfarande en hel del saker som man måste lösa för
              att detta ska fungera snabbt och bra i EU-samarbetet. De nya medlemsstaterna
              har också rätt att kräva att vi ska vara ganska tydliga. Sedan
              tycker jag fortfarande att kollektivavtal är ett väldigt bra sätt
              att lösa problem på arbetsmarknaden, men ibland får vi kanske
              hitta nya sätt även för hur människor ska få kollektivavtal att
              fungera.
            </seg>
          </u>
          <note type="speaker" n="30ca8ec7">
            Anf. 68 ANDERS G HÖGMARK (m):
          </note>
          <u who="anders_g_hogmark_1a3b7b" xml:id="i-57eeb5eedfb32c9d-4" n="292e6e74">
            <seg n="797ae719">
              Herr talman! Jag begärde inte av statsrådet att han skulle ge
              en fullödig redovisning av hundra års politik. Inte ens denna
              kammare skulle känna någon större dragning till detta, tror jag.
              Däremot tycker jag fortfarande att det skulle vara väldigt intressant
              om han på något sätt, om inte annat så för protokollets skull,
              kunde redovisa vad han speciellt är stolt över under denna mandatperiod
              med tanke på den målsättning man hade att kraftfullt reducera
              den öppna arbetslösheten och få betydligt fler människor i arbete.
            </seg>
            <seg n="cc547623">
              Vi kan hålla på med detaljer, som jag sade i mitt förra inlägg,
              men den storstilade bilden av Sverige både statistiskt och hur
              människor i olika delar av landet upplever det hela är ju att
              Socialdemokraterna, som ändå haft ansvaret sedan 1994, inte har
              förmått skapa fler arbetade timmar som faktiskt är det som skapar
              välståndet.
            </seg>
            <seg n="13703056">
              Frågan är: Vad vill man förmedla att man är stolt över i dialog
              med de människor som står utanför? Har statsrådet någon idé om
              vad han har lyckats bäst med när det gäller avsikten att sänka
              arbetslösheten och få fler människor i arbete?
            </seg>
            <seg n="72e05fe3">
              Jag fick ingen kommentar mer än att det var svårt att redovisa
              hundra års arbete, men jag vill också ytterligare markera det
              som Margareta Andersson säger: Jag är övertygad om att det är
              en historisk miss för Sverige, för svenskt välstånd och för svenska
              löntagare att inte kreativt försöka hitta nya former gärna inom
              kollektivavtalets former, tankar och anda så att man i vissa branscher,
              där vi bevisligen har flaskhalseffekter, kan dra större nytta
              av den arbetskraft som skulle kunna komma till Sverige och måhända
              få en väsentligt bättre försörjning här än i sina hemländer. Då
              kan man också tala om en relativ social dumpning. Det upplever
              man ju inte om man kan få det bättre här i Sverige än i sitt hemland.
              Vi gör här ett historiskt misstag, och jag är övertygad om att
              domen kommer att bli mycket hård på den punkten.
            </seg>
          </u>
          <note type="speaker" n="a3cc6572">
            Anf. 69 Statsrådet HANS KARLSSON (s):
          </note>
          <u who="unknown" xml:id="i-1379cda88e2a22bb-7" n="38fee872">
            <seg n="9ab610dd">
              Herr talman! Jo, Anders G Högmark, jag är stolt som en tupp,
              men inte nöjd. Så är det. Jag är stolt därför att vi har en modell
              som fungerar bättre än de allra flesta modeller trots allt.
            </seg>
            <seg n="2b97affa">
              Anders G Högmark har en poäng när han attackerar mig och den
              socialdemokratiska regeringen för en för hög arbetslöshet. Mandatperioden
              är dock inte slut än. Låt mig få summera den och redovisa hur
              stolt och nöjd jag är när den är slut!
            </seg>
            <seg n="56f615df">
              Vi har en modell som möjliggör en stark omvandling av svensk
              arbetsmarknad och svenskt näringsliv som människor deltar i. Människor
              deltar i förnyelse av arbetsplatser och verksamheter. Vi har en
              förmåga att kombinera trygghet och utveckling på ett sätt som
              vinner respekt i andra länder. Jag är stolt över att vi har en
              modell som ger högre sysselsättning totalt sett än praktiskt taget
              något annat land i Europa, även om jag inte är nöjd med den vi
              har i Sverige just nu. Jag är stolt därför att vi har en ekonomisk
              tillväxt som är högre än i många andra länder. Jag är stolt därför
              att vi har en sysselsättningsgrad bland kvinnor som man bara trånar
              efter i många andra länder. Vi har ett samhälle som har byggts
              utifrån dessa grundprinciper och som har blivit ett av de allra
              mest jämlika samhällena i världen.
            </seg>
            <seg n="099acbbf">
              Detta är vi stolta över, men inte nöjda. Det kan bli mycket bättre.
            </seg>
          </u>
          <note n="0c805773">
            Överläggningen var härmed avslutad.
          </note>
          <note n="5bde8786">
            12 § Svar på interpellation 2004/05:431 om Ams
          </note>
          <note type="speaker" n="f971f4b1">
            Anf. 70 Statsrådet HANS KARLSSON (s):
          </note>
          <u who="unknown" xml:id="i-1379cda88e2a22bb-8" n="38fee872">
            <seg n="8f04e1ab">
              Herr talman! Stefan Attefall har frågat mig
            </seg>
            <seg n="ecfdfa84">
              Jag vill inledningsvis slå fast att arbetsmarknadspolitiken i
              stort fungerar väl utifrån det konjunkturläge vi befinner oss
              i. Sedan finns det alltid inslag som behöver förändras av olika
              skäl.
            </seg>
            <seg n="44cd5d27">
              Det är viktigt att vara tydlig med vad arbetsmarknadspolitiken
              och i förlängningen arbetsförmedlingarna kan göra och bidra med.
              Verktygen som arbetsmarknadspolitiken förfogar över ska bidra
              till att förenkla och snabba på matchningen mellan arbetssökande
              och arbetsgivare, utbilda arbetslösa så att de kan ta de arbeten
              som efterfrågas men också kunna bidra till att personer som av
              någon anledning inte efterfrågas av arbetsgivare kan få arbete
              till exempel genom anställningsstöd eller lönebidrag.
            </seg>
            <seg n="d8500e69">
              Det är utifrån denna inriktning som arbetsmarknadspolitikens
              mål har formulerats och dess bidrag till att öka sysselsättningen
              och antalet arbetade timmar. Jag ser därför ingen anledning till
              att arbetsmarknadspolitikens mål ska formuleras om enligt Stefan
              Attefalls förslag.
            </seg>
            <seg n="239b1a9b">
              När det gäller arbetsmarknadsutbildningen är det riktigt att
              volymerna varit låga. Detta beror bland annat på att efterfrågan
              på arbetskraft har varit låg, och därmed har inga bristyrken på
              nationell nivå uppstått. När efterfrågan ökar måste givetvis fler
              arbetslösa få yrkesinriktad arbetsmarknadsutbildning.
            </seg>
            <seg n="4cab1fa6">
              Det finns kvalitetsbrister i aktivitetsgarantin. Det är naturligtvis
              inte acceptabelt. När kvalitetsbrister uppstår i programmen ska
              de korrigeras, vilket också Ams gör i sin kontinuerliga uppföljning
              med länsarbetsnämnderna.
            </seg>
            <seg n="48325072">
              Jag ser ingen som helst anledning till att reformera Arbetsmarknadsverket
              utifrån de tidningsartiklar som Stefan Attefall refererar till.
            </seg>
            <seg n="7d6b711e">
              Stefan Attefall påstår att arbetsmarknadspolitiken endast är
              statistikpolitik. Detta tycker jag är mycket nedvärderande mot
              de arbetslösa, men också mot en hel yrkeskår av arbetsförmedlare.
              Dagligen bidrar arbetsförmedlingen till att många arbetslösa via
              till exempel utbildning eller anställning med anställningsstöd
              hittar en lösning på en svår situation, som ju arbetslöshet innebär.
            </seg>
            <seg n="5f3e4a8d">
              Den som förringar arbetsförmedlarnas insatser till att endast
              vara av administrativ art bör besöka en arbetsförmedling. Besökaren
              kommer då att få en annan bild.
            </seg>
            <seg n="ae799182">
              Bakom varje siffra i arbetslöshetsstatistiken finns en person
              med unika förutsättningar och behov. För att kunna ta till vara
              individens egenskaper måste insatserna granskas och ifrågasätts
              så att eventuella kvalitetsbrister kan rättas till. Sådan uppföljning
              och korrigering görs kontinuerligt.
            </seg>
          </u>
          <note type="speaker" n="072d6f0e">
            Anf. 71 STEFAN ATTEFALL (kd):
          </note>
          <u who="stefan_attefall_226f00" xml:id="i-0c4a6e3f293a4256-0" n="7cb9f51c">
            <seg n="0ab5e9bf">
              Herr talman! Jag tackar statsrådet Hans Karlsson för svaret.
              Jag noterade att statsrådet var stolt men inte nöjd i den förra
              interpellationsdebatten. I svaret säger statsrådet att arbetsmarknadspolitiken
              i stort fungerar väl utifrån det konjunkturläge vi befinner oss
              i. Vi befinner oss i en högkonjunktur. Ändå har vi 8,5 % av arbetskraften
              som är öppet arbetslösa eller i åtgärder. Vi är på elfte plats
              bland de gamla, 15, EU-länderna i förmåga att skapa nya jobb under
              Göran Perssons och Socialdemokraternas regeringsperiod. 1,3 miljoner
              svenskar i arbetsför ålder försörjs av bidrag på olika sätt. Bara
              fyra av tio har försörjning från heltidsarbete. Socialbidragen
              ökar. Man kan peka på många siffror, många kurvor.
            </seg>
            <seg n="c76eade8">
              Hur kan du säga, Hans Karlsson, att arbetsmarknadspolitiken i
              stort fungerar väl? Hade det varit en djup lågkonjunktur i vår
              omvärld hade jag bättre kunnat förstå detta. Men svaret säger
              just att utifrån det konjunkturläge vi befinner oss i fungerar
              det väl.
            </seg>
            <seg n="3d46cfe0">
              Vi vet att det finns omfattande kritik mot hur arbetsmarknadspolitiken
              fungerar. Och det är inte så att det är de enskilda arbetsförmedlarna
              som är problemet. Problemet är det regelverk och den politik som
              de tvingas förhålla sig till. Arbetsförmedlarna själva klagar
              på att det är för mycket krångel, för mycket blanketter, för mycket
              byråkrati. Man hinner inte besöka företag. Arbetet med friårsreformen
              beräknas sysselsätta 800 tjänstemän. Ett ärende tar mellan fem
              och tio timmar att bereda. Det är 60 000120 000 arbetstimmar inom
              arbetsförmedlingen i Sverige. Och inte en enda person mer har
              blivit sysselsatt jo, i statistiken. Men i praktiken har vi inte
              fått fler arbetade timmar.
            </seg>
            <seg n="108fa0ba">
              Det är bland annat därför som vi kristdemokrater säger att vi
              måste ha ett mål som fokuserar på antal arbetade timmar i relation
              till befolkningen. Det är det som är intressant, inte olika statistiska
              kolumner att flytta människor mellan som alltför mycket har präglat
              arbetsmarknadspolitiken både under Hans Karlssons ledning och
              under tidigare arbetsmarknadsministrar.
            </seg>
            <seg n="77504591">
              Det är inte bara vi kristdemokrater som klagar. 13 fackavdelningar
              inom LO, som totalt sett samlar 70 000 LO-medlemmar, säger att
              arbetsmarknadspolitiken har havererat. I uppropet konstaterar
              man bland annat att behandlingen av de arbetslösa är förnedrande.
              Man kräver Amschefens avgång. Bo Bayard, ordförande i en Sekoklubb
              i Skaraborg, säger att det finns en växande kritik bland arbetsförmedlarna.
              Många är förtvivlade för att de inte kan hjälpa de arbetslösa.
              De är bakbundna. Om de sköter alla uppgifter de är ålagda finns
              ingen tid över för de arbetssökande.
            </seg>
            <seg n="8333d860">
              Vittnesbörd på vittnesbörd visar att det system som Hans Karlsson
              är ansvarig för inte fungerar. Det är det vi menar med att det
              finns för mycket av statistikpolitik. Vi vill frigöra arbetsförmedlarna.
              Vi vill ge dem mer möjligheter att ha närkontakt med företagen.
              Vi vill pröva nya aktörer som hjälper till med att skapa jobb
              och förmedla jobb. Vi vill flytta fokus från kolumnen öppet arbetslös
              till antal arbetade timmar. Sätter du ett sådant fokus på politiken,
              på myndigheterna, kommer du också att få fram förslag som faktiskt
              leder till arbetade timmar, vilket Sverige behöver, och inte till
              olika åtgärder. Det finns många exempel på att just statistiken
              får ta över framför konstruktiva lösningar. Det är det vi efterlyser
              svar på i den här interpellationen.
            </seg>
          </u>
          <note type="speaker" n="0805519c">
            Anf. 72 Statsrådet HANS KARLSSON (s):
          </note>
          <u who="unknown" xml:id="i-1379cda88e2a22bb-9" n="38fee872">
            <seg n="051b1f0f">
              Herr talman! Stefan Attefall får i gång mig på de här frågorna
              i interpellationen. På tre ställen i interpellationen kallar Stefan
              Attefall vår politik för statistikpolitik. Så här skriver han:
              Att regeringen, eller deras myndigheter, håller på med statistikpolitik
              är ingen nyhet. Det är dock allvarligt eftersom det går ut över
              de arbetslösa, de som är utslagna från den svenska arbetsmarknaden.
              Det där, Stefan Attefall, är oförskämt. Det är okunnigt och det
              är oseriöst. Det säger jag. Jag har tagit fram några exempel,
              och jag ska plåga dig med dem. Lyssna en stund och begrunda! Det
              är fingerade namn.
            </seg>
            <seg n="1ffa60ce">
              Det är Lisa. Hon har jobbat som assistent sedan hon slutade gymnasiet
              för tio år sedan. Hon behövde komplettera sin yrkeserfarenhet
              med arbetsmarknadsutbildning. Arbetsförmedlingen hjälper henne
              med en vägledande insats. Nu bättrar hon på sin yrkeserfarenhet
              med utbildning i ekonomi. I dag har Lisa och 17 000 andra personer
              förberedande utbildning och 10 000 har en yrkesinriktad arbetsmarknadsutbildning.
              Arbetsmarknadspolitiken ger över 27 000 människor möjlighet till
              utbildning och bättre möjligheter till jobb. Det är inte statistikpolitik.
            </seg>
            <seg n="f9feabbe">
              Så tar vi exemplet Mustafa. Han har nyligen kommit till Sverige.
              Han har utbildning och yrkeserfarenheter från Irak som arbetsgivarna
              inte känner till. Arbetsförmedlingen hjälper Mustafa att få kontakt
              med arbetsgivare genom arbetsplatsintroduktion. Denna vecka har
              Mustafa och nio andra denna möjlighet till arbetsplatsintroduktion.
              Det är inte statistikpolitik.
            </seg>
            <seg n="cf5cc35a">
              Vi tar exemplet Karin. Hon har jobbat i många år. Hon har ryggproblem
              och svårt att få ett nytt jobb. Genom lönebidrag får Karin ett
              jobb med avtalsenlig lön. Nu har Karin och 55 000 andra personer
              ett jobb med lönebidrag. Det är individer som får en chans i livet.
              Det är inte statistikpolitik.
            </seg>
            <seg n="327064ae">
              Vi har exemplet Mattias. Han har en färsk högskoleutbildning
              men ingen yrkeserfarenhet. Arbetsförmedlingen hjälper honom att
              få praktik. Under den här veckan har Mattias och 17 000 andra
              praktik. Det är inte statistikpolitik.
            </seg>
            <seg n="9eba1781">
              Så har vi exemplet Lena. Hon är 62 år. Hon har svårt att få ett
              jobb på grund av åldern. Genom aktivitetsgarantin får hon kontakt
              med en arbetsgivare som anställer henne. Genom anställningsstöd
              kan hon konkurrera med många andra och yngre. Den här veckan har
              Lena och 23 000 andra, yngre som äldre, fått ett jobb med just
              anställningsstöd.
            </seg>
            <seg n="5020f071">
              Sedan är det exemplet Viktor. Han har jobbat som hantverkare
              på en liten firma som fått lägga ned. Nu vill han starta eget.
              Viktor och 6 800 personer får starta-eget-bidrag den här veckan.
              Det är inte statistikpolitik.
            </seg>
            <seg n="527099c4">
              Arbetsmarknadspolitikens insatser omfattar den här veckan 130
              000 personer. Jag tycker att det är förnedrande mot de arbetslösa
              att påstå att vår arbetsmarknadspolitik, som handlar om att rusta
              och stötta arbetslösa till att få ett nytt jobb, handlar om statistisk.
              Vår arbetsmarknadspolitik, Stefan Attefall, ökar människors möjligheter
              att få jobb.
            </seg>
          </u>
          <note type="speaker" n="dc1b5fbc">
            Anf. 73 STEFAN ATTEFALL (kd):
          </note>
          <u who="stefan_attefall_226f00" xml:id="i-0c4a6e3f293a4256-1" n="7cb9f51c">
            <seg n="4d3e120e">
              Herr talman! Jag har inte, som Hans Karlsson säger, påstått
            </seg>
            <seg n="8a0871b6">
              i interpellationen att allt endast är statistikpolitik. Jag har
              sagt att det är ett stort inslag av statistikpolitik i det som
              Hans Karlsson och hans företrädare sysslat med.
            </seg>
            <seg n="a8783bbd">
              Det kan jag ge ett par bra exempel på. För det första: Hur kom
              aktivitetsgarantin till? Det var en stor reform som skulle genomföras
              med försöksverksamhet. Den 1 april drogs försöksverksamheten i
              gång. I april månad kom propositionen. Man permanentade systemet
              från den 1 augusti. I maj fattade vi beslutet om fullskaligt genomförande
              från den 1 augusti med en månads försöksverksamhet som bakgrund.
            </seg>
            <seg n="625de715">
              Under fyra månader byggdes aktivitetsgarantin upp från nästan
              noll, från 2 000, till nästan 40 000 platser. Det var samma termin
              som Hans Karlssons regering sade att nu skulle de nå 4 % öppen
              arbetslöshet, och tack vare denna kraftiga uppbyggnad av en helt
              ny reform lyckades de precis klara den gränsen.
            </seg>
            <seg n="81f33e02">
              Sedan ökade arbetslösheten igen, och vi vet att om det finns
              något som lidit av stora kvalitetsproblem så är det just aktivitetsgarantin.
              Jag säger inte att idén var dum i sig, men jag säger att dess
              genomförande, dess kraftiga volymökning och dess offrande av just
              statistikhänsyn gjorde den till en i stora delar misslyckad reform.
              Där finns mycket goda inslag, men där finns också många misslyckanden.
            </seg>
            <seg n="0fdb08f9">
              Friåret som jag nämnde, som tar så oerhört mycket resurser från
              handläggarna, ska fullt utbyggt ge 12 000 platser. Det innebär
              att de som går på friåret registreras som sysselsatta eftersom
              de har tjänster som de är tjänstlediga från och vikarien får då
              en plats i deras ställe. Men det ger inga fler arbetade timmar,
              så visst är det också ett trollande med statistiken för att det
              ska se snyggare ut.
            </seg>
            <seg n="090c2105">
              Om man tittar på olyckstalen, det vill säga lägger ihop kostnaden
              för arbetsmarknadspolitiken, a-kassan, sjukskrivningarna och förtidspensioneringarna,
              ser man att sedan Hans Karlsson och hans kamrater tog över regeringsmakten
              1995 har den kurvan hela tiden stigit. Arbetslösheten har sjunkit
              något i början mycket och sedan ökat lite grann igen. Däremot
              har sjukskrivningarna stigit under samma period.
            </seg>
            <seg n="e2d1eb6a">
              Människor har alltså gått mellan olika system, och den totala
              effekten är att vi har över en miljon människor som, omräknade
              på helårsbasis, är försörjda av bidrag i olika former. Det är
              ett gigantiskt misslyckande, men många av dem räknas som sysselsatta
              för att de är lediga från ett arbete. Sätt i stället fokus på
              antalet arbetade timmar så får du bort mycket av de avarter som
              ni hållit på med under åren i regeringsställning.
            </seg>
            <seg n="baf3b0cf">
              Om man tar bort många av de saker som ni hållit på med, och som
              definitivt kan hänföras till statistikpolitik eller statistikhänsyn,
              kommer det att skapa ett ökat utrymme för arbetsförmedlarna att
              syssla med det som de verkligen vill göra, nämligen hjälpa de
              arbetslösa. Om ni dessutom släpper in fler aktörer nya idéer,
              nya grepp, nya arbetsmetoder kommer ni att kunna hjälpa de arbetslösa
              mycket bättre.
            </seg>
            <seg n="8ff93e28">
              Problemet är att Hans Karlsson och hans regering är fixerade
              vid siffran 4 % öppet arbetslösa, och för att nå det målet före
              valet 2006 kommer Hans Karlsson att offra ett antal arbetslösas
              väl och ve eftersom det viktigaste är att klara det politiska
              målet, inte att få människor i arbete. Det är det beklagliga,
              och det tycker jag inte att Hans Karlsson ska vara stolt över.
            </seg>
          </u>
          <note type="speaker" n="3257a96d">
            Anf. 74 ANDERS G HÖGMARK (m):
          </note>
          <u who="anders_g_hogmark_1a3b7b" xml:id="i-57eeb5eedfb32c9d-5" n="292e6e74">
            <seg n="9bc44fcc">
              Herr talman! Som framgick av mina inlägg i den förra interpellationsdebatten
              är jag djupt oroad över att vi i ett läge med en gedigen högkonjunktur,
              mitt uppe i en sådan, har en så utomordentligt hög arbetslöshet
              och så många människor som av olika anledningar står utanför arbetsmarknaden.
            </seg>
            <seg n="baec08ca">
              Jag kan ställa frågan om statsrådet själv funderat på ett scenario
              som innebär att vi inom ett halvår eller ett år ser tecken på
              nedgång i konjunkturen och vi om ett år noterar att det finns
              en minskad efterfrågan inom vissa sektorer. Då kunde man blicka
              tillbaka och säga att någon gång på våren eller sommaren 2005
              nådde vi höjdpunkten i konjunkturen och ändå stod en miljon människor
              utanför arbetsmarknaden. Jag tror inte att man skulle kunna vara
              stolt då.
            </seg>
            <seg n="7b8cf29b">
              Jag är alltså genuint orolig över att vi i ett sådant här läge
              har en så hög arbetslöshet som vi har. Om man ser sig omkring
              lite grann, statsrådet, och lyssnar på debatten blir frågan: Vad
              är det som gör att så många uttalar sitt missnöje med Ams? Stefan
              Attefall har tidigare beskrivit mångfalden av kritiker. De har
              lite olika infallsvinklar, men det gemensamma temat är att den
              stora mängden önskemål de har på Ams inte uppfylls.
            </seg>
            <seg n="23991466">
              Nu tillhör som bekant inte jag ett parti som vill slänga ut Ams,
              och även det man inte älskar vill man gärna vårda. På samma sätt
              har vi inställningen att det behövs många aktörer när det gäller
              den viktigaste av alla uppgifter, nämligen matchningsfunktionen
              mellan arbetsutbudet och dem som efterfrågar arbete. Ams behövs
              och arbetsförmedlingarna behövs i konkurrens och fruktbar samverkan
              med andra. Det behövs en mångfald av andra aktörer där man kan
              dra nytta av varandras specialkompetens så att man kan erbjuda
              de arbetssökande en mycket bred palett av tjänster.
            </seg>
            <seg n="c45b9a3d">
              Därför vill jag fråga: Vad är det som inte fungerar? Varför är
              så många kritiska? Det kan ju inte vara så att alla har orealistiska
              förväntningar på arbetsförmedlingarna och Ams? Vad är det som
              är fel i grunden? Är det ett systemfel? Är det ett konstruktionsfel?
              Några finner alltid tröst i att man kan hälla in mer pengar i
              systemet. Man kan jämföra detta med motorkonstruktörerna i dag.
              De har aldrig krav på att använda mer bensin i motorn, utan man
              brukar tala om att det gäller att hitta en högre verkningsgrad
              i systemet.
            </seg>
            <seg n="2750798f">
              Om man överför det resonemanget till Amsdebatten kan man fråga
              sig: Vad är det som saknas i verkningsgrad? Hur kan man få en
              högre verkningsgrad? Måhända kan inte alla kritiker bli lika nöjda,
              men kritiken kan åtminstone dämpas något. Det är nämligen påtagligt
              att alla känner en frustration och ett växande missnöje med Ams.
            </seg>
            <seg n="c9c90168">
              Arbetsmarknadsutskottet har vid ett antal tillfällen givetvis
              träffat gd:n för Ams, Anders L Johansson. För honom framstår möjligheten
              att organisera om genom att införa enmyndigheten som en modell.
              Ser statsrådet några givna fördelar med att organisera om Ams
              på det sättet? Frågan är, som sagt: Vad är det som är fundamentalt
              fel och som gör att verkningsgraden i systemet upplevs som så
              dålig? Eller tror Hans Karlsson att det är mer pengar som ska
              lösa detta?
            </seg>
            <seg n="edcdbc5c">
              Självfallet, herr talman, kan mer pengar för olika typer av upphandling
              av arbetsmarknadsutbildning vara en tillgång om det fungerar väl.
              Då är det viktigt att de åtgärder man kan erbjuda är av hög klass
              och har hög verkningsgrad gentemot de sökande.
            </seg>
          </u>
          <note type="speaker" n="e0662d0e">
            Anf. 75 Statsrådet HANS KARLSSON (s):
          </note>
          <u who="unknown" xml:id="i-1379cda88e2a22bb-10" n="38fee872">
            <seg n="f3b8acaa">
              Herr talman! Ja, hög klass, hög kvalitet och hög verkningsgrad
              är vi överens om.
            </seg>
            <seg n="ce6da371">
              Stefan Attefall talar om kurvan som hela tiden stiger, kurvan
              som visar den sammanlagda arbetslösheten, förtidspensionen, sjukpenningen,
              socialbidragen. Vet ni när kurvan var som högst? Jag nämnde det
              i min första interpellationsdebatt i kväll. Det var 1994. Det
              var åren efter det att ni hade regerat. Då var den som högst.
            </seg>
            <seg n="2b774487">
              Ni frågar vad det är för fel med dagens arbetsmarknadspolitik.
              Det skulle väl ni kunna svara på som var ännu sämre på det. Vad
              var det som var så kapitalt fel den gången?
            </seg>
            <seg n="ceea4eb5">
              Ja, Anders G Högmark, om det värsta händer då blir det inte bra.
              Nu tror vi inte att det värsta händer. För bara några timmar sedan
              kom Riksbanken med en väldigt optimistisk rapport om utvecklingen
              på arbetsmarknaden framöver. Den var så optimistisk att de inte
              tycker att de behöver sänka räntan. De tror att jobben kommer
              och att det blir ytterligare tryck i svensk ekonomi. Det finns
              anledning att reflektera över det.
            </seg>
            <seg n="76f3cd12">
              Herrarna blir väldigt uppiggade av fackens och Aftonbladets kritik.
              Ni blir så uppiggade att ni glömmer vad de egentligen säger. Ni
              glömmer vad de kritiserar. Kritiken mot Ams och regeringen är
              att det är för lite av traditionell socialdemokratisk arbetsmarknadspolitik.
              De vill ha mer. Facken skriver inte i tidningarna att det är Kristdemokraternas
              politik de vill ha, det vill säga att lägga ned Ams. De vill ha
              mer stöd till arbetslösa. De vill ha fler förmedlare. De vill
              ha fler människor i utbildning. De vill ha bättre och mer Amspolitik.
              Det är vad de frågar efter.
            </seg>
            <seg n="a4749522">
              De frågar inte efter Kristdemokraternas förslag som är att lägga
              ned eller att förstatliga a-kassorna. Det är inte det som de vill
              ha. De frågar inte heller efter att vi ska försämra lagen om anställningsskydd
              och anställningstryggheten eller att inskränka konflikträtten,
              som är vad Kristdemokraterna vill. Det är inte det som de frågar
              efter. De frågar efter mer socialdemokratisk politik.
            </seg>
            <seg n="5904afea">
              De är stolta men inte nöjda, och det förstår vi. Men, sorry ,
              Stefan Attefall, det var inte mer av kd:s politik de ville ha
              utan mer av socialdemokratisk politik.
            </seg>
            <seg n="5321e29e">
              Dessutom vet vi inte, herr talman, vad det är vi får, om det
              är kd:s politik vi får eller om det är Moderaternas politik vi
              får. Då blir det ännu tyngre för många på arbetsmarknaden. Inte
              nog med att man då kan vara arbetslös. Dessutom kommer man att
              ha bara 65 % ersättningsnivå plus en bortre parentes och ytterligare
              en karensdag. Det frågar de inte efter, och jag träffar dem ofta
              men mindre ofta Aftonbladet och oftare de fackliga organisationerna.
            </seg>
          </u>
          <note type="speaker" n="b0db06c9">
            Anf. 76 STEFAN ATTEFALL (kd):
          </note>
          <u who="stefan_attefall_226f00" xml:id="i-0c4a6e3f293a4256-2" n="7cb9f51c">
            <seg n="76d53963">
              Herr talman! Hans Karlsson undrade vad vi får med en borgerlig
              regering. Ja, vi vet i alla fall vad vi nu har. Vi har tydligen
              Miljöpartiets friårspolitik, inte socialdemokratisk arbetsmarknadspolitik
              som dina vänner tydligen efterlyser. Hans Karlsson administrerar
              tydligen en icke socialdemokratisk arbetsmarknadspolitik. Det
              kan ju vara intressant att veta.
            </seg>
            <seg n="fd5ddee3">
              När man läser kritiken från de fackliga organisationerna ser
              man att det bland annat handlar om fler förmedlare, det vill säga
              om mera tid för de arbetssökande. Jag menar att en del av problemet
              är just att man låser fast arbetsförmedlarna. Man lägger över
              på dem för mycket av regelverk och också onödiga saker, till exempel
              friåret så som detta har utformats. Man skapar mycket av sådant
              som låser förmedlarna och lägger för lite fokus vid att vara ute
              och ha närkontakt med företagen.
            </seg>
            <seg n="3ce4e3f2">
              Det finns många fantastiskt fina projekt inom Ams ram där sådant
              görs Vaggerydsmodellen etcetera men de förblir just projekt och
              positiva inslag i ett system som inte förmår att ta till vara
              den här typen av arbetssätt.
            </seg>
            <seg n="f48a1188">
              Vad säger då Aftonbladet? Ja, Aftonbladet säger precis det jag
              har sagt: att de arbetslösa flyttas mellan olika kategorier, klassificeras
              om och får kort praktik eller aktivitet så att de kan räknas in
              i måluppfyllelsen. De blir alltså offer för statistikpolitik,
              inte för reella, riktiga, åtgärder.
            </seg>
            <seg n="2ee4fc22">
              Vad som de facto hänt är att vi i dag har ungefär lika många
              som försörjs genom olika typer av bidrag a-kassa, sjukförsäkring
              och socialbidrag som vi hade under den värsta lågkonjunkturen,
              ungefär år 1993. Det är det dystra. Vi har flyttat om mellan olika
              kolumner. Det klassificeras olika i dag. Detta är ett gigantiskt
              misslyckande från Hans Karlssons och Socialdemokraternas sida.
            </seg>
            <seg n="48b9cf1a">
              Jag tror att Hans Karlsson får jättesvårt att summera sin tid
              som arbetsmarknadsminister och att vara stolt, men vi får utvärdera
              det när vi närmar oss valrörelsen. Jag är rädd att alltför många
              arbetslösa kommer att uppleva sig icke hjälpta fram till dess.
            </seg>
          </u>
          <note type="speaker" n="34c2a51d">
            Anf. 77 ANDERS G HÖGMARK (m):
          </note>
          <u who="anders_g_hogmark_1a3b7b" xml:id="i-57eeb5eedfb32c9d-6" n="292e6e74">
            <seg n="0ae79043">
              Herr talman! Tänk om Hans Karlsson, med tanke på att statsrådet
              har väldigt mycket bekymmer med vilken politik som vi i alliansen
              framöver ska driva, kunde ägna en hel del av tiden åt att konstruktivt
              försöka hjälpa de hundratusentals människor som står utan jobb,
              åt att kunna få en bättre fungerande matchning mellan sökande
              och dem som behöver arbetskraft! Jag är alldeles övertygad om
              att han då skulle kunna känna viss stolthet när han möter just
              de stora grupperna. Sedan ska vi klara att redovisa vår politik
              som vi kontinuerligt gör.
            </seg>
            <seg n="7fd8ec24">
              Statsrådet säger att herrarna blir så uppiggade av kritiken från
              olika håll. Ja, uppiggade, men man kan ju konstatera att den kritik
              som vi av tradition från lite olika utgångspunkter har riktat
              identifieras nu från ett otal aktörer från enskilda arbetssökande
              som av olika skäl och mer eller mindre berättigat känner ett främlingskap,
              från organisationer och från avnämare, sådana som efterfrågar
              arbetskraft. Det måste väl ligga någonting i detta.
            </seg>
            <seg n="ad437737">
              Eftersom jag vill ha kvar slagkraftiga och riktigt effektiva
              arbetsförmedlingar i samverkan med privata aktörer är jag intresserad
              av att ta fasta på kritikerna. Vad har de att anföra? Vad är det
              som inte fungerar, och vad är det som kunde fungera bättre?
            </seg>
            <seg n="04a13d3e">
              Är man beredd att raljera över kritikerna kan man aldrig räkna
              med att dra till sig någonting av den kritiken och rimligtvis
              aldrig kunna reformera systemen på ett väl fungerande sätt. Jag
              tror att det finns anledning för statsrådet att noga fundera på
              just detta.
            </seg>
            <seg n="271d0530">
              I en tidigare interpellationsdebatt sade statsrådet att Moderaterna
              vill se skrämda arbetstagare, rädda arbetstagare. Nej, Moderata
              samlingspartiet vill se både stolta företagare och stolta löntagare
              som med sin kompetens möter framtiden. Då är det också väl och
              viktigt att ha ett utbildningssystem det gäller framför allt ungdomarna
              som är sådant att de stolta kan gå från skolan med kunskaper,
              aptit på livet och en vilja att göra en insats för det framtida
              Sverige. Det är inte att bejaka detta med att ha rädda löntagare.
              Vi vill ha glada och stolta löntagare som känner en stolthet över
              sin kompetens.
            </seg>
          </u>
          <note type="speaker" n="9fadd348">
            Anf. 78 Statsrådet HANS KARLSSON (s):
          </note>
          <u who="unknown" xml:id="i-1379cda88e2a22bb-11" n="38fee872">
            <seg n="01952bf0">
              Herr talman! Jag börjar med att tacka för debatten. Också jag
              blir uppiggad av uppiggade motdebattörer.
            </seg>
            <seg n="882d94f2">
              Anders G Högmark, jag har inga bekymmer med er politik, men jag
              tror att många människor får bekymmer med er politik. Ni däremot
              blir bekymrade varje gång jag påminner om er politik: sänkta ersättningsnivåer
              i a-kassan samt sjukförsäkringen och förtidspensioneringarna.
              Lägger man ihop er två, som ju är en del av maktalliansen, handlar
              det om att försämra anställningstryggheten och om att försämra
              konfliktreglerna. Så är det. Jag kommer att fortsätta med att
              påminna om det. Jag är bekymrad å medborgarnas och löntagarnas
              vägnar.
            </seg>
            <seg n="8e861266">
              Om jag sade att jag tror att Moderaterna vill se skrämda löntagare
              tar jag tillbaka det. Nej, det tror jag inte, Anders G Högmark.
              Jag tror inte att ni vill det. Men ni kommer att få se rädda,
              skrämda, löntagare med den politik som ni vill införa. Men det
              återstår väl att se.
            </seg>
            <seg n="76693b46">
              Jag får tacka herrarna för en trevlig debatt.
            </seg>
          </u>
          <note n="0c805773">
            Överläggningen var härmed avslutad.
          </note>
          <note n="cc92ca15">
            13 § Svar på interpellation 2004/05:434 om ursprungsmärkning
            av kött
          </note>
          <note type="speaker" n="e8297c67">
            Anf. 79 Jordbruksminister ANN-CHRISTIN NYKVIST (s):
          </note>
          <u who="unknown" xml:id="i-5e9917d1ed320cce-23" n="38fee872">
            <seg n="b82c1b2c">
              Herr talman! Viviann Gerdin har frågat mig vilka åtgärder jag
              ämnar vidta för att konsumenterna ska få en fullständig information
              om köttets ursprung.
            </seg>
            <seg n="638b0005">
              Jag delar Viviann Gerdins åsikt att dagens regler om ursprungsmärkning
              kan förbättras och att det är viktigt dels att konsumenterna får
              information om livsmedlens ursprung, dels att informationen som
              ges inte är vilseledande.
            </seg>
            <seg n="477d7c6e">
              Förbättringsarbetet har redan påbörjats. I vitboken om livsmedelssäkerhet
              ingår ett förslag om en översyn av de generella märkningsreglerna.
              Kommissionen har nu påbörjat denna översyn och avser bland annat
              att se över reglerna om ursprungsmärkning där ett formellt förslag
              väntas i slutet av år 2006.
            </seg>
            <seg n="4fa56765">
              Medlemsstaterna har haft möjlighet att komma med inspel till
              kommissionen. Eftersom märkning av livsmedel är en viktig fråga
              har Sverige utnyttjat denna möjlighet att inkomma med synpunkter.
              Den svenska linjen går ut på att vi vill att översynen inte ska
              gälla enbart märkningsdirektivet utan all lagstiftning där regler
              om märkning ingår. Även i fråga om ursprungsmärkning är vi för
              ett horisontellt synsätt, det vill säga att samma regler ska gälla
              för samtliga livsmedel i stället för att det finns särskilda regler
              för nötkött, svinkött, kycklingkött och så vidare.
            </seg>
            <seg n="0812fcba">
              Ursprungsmärkning är en komplex frågeställning. Konsumenterna
              efterfrågar information om livsmedlens ursprung av många olika
              skäl. Jag anser därför att det är viktigt att först utarbeta precisa
              kriterier för hur ursprung ska anges, så att informationen inte
              vilseleder utan vägleder.
            </seg>
            <seg n="48d51acb">
              Sammanfattningsvis kan jag säga att jag delar Viviann Gerdins
              åsikt att dagens regler om ursprungsmärkning kan förbättras och
              att detta arbete redan har påbörjats. Jag anser att märkning av
              livsmedel är en viktig fråga, och Sverige kommer att delta aktivt
              i arbetet med att förbättra reglerna.
            </seg>
          </u>
          <note type="speaker" n="d5dfe320">
            Anf. 80 VIVIANN GERDIN (c):
          </note>
          <u who="viviann_gerdin_444e1c" xml:id="i-ff6df6916b54856c-0" n="75a32ea4">
            <seg n="bd1ea78b">
              Herr talman! Jag vill börja med att tacka för det positiva svar
              som jag har fått från jordbruksministern. Det gläder mig att fler
              och fler inser att ursprungsmärkning av livsmedel är viktigt.
              Men fortfarande återstår en hel del att göra.
            </seg>
            <seg n="5a281c39">
              Jag har valt att i min interpellation fokusera på ursprungsmärkning
              av kött.
            </seg>
            <seg n="2fd479ae">
              Anledningen är den senaste tidens larmrapporter om importerat
              salmonellasmittat kött men även oklarheter om varifrån olika köttpartier
              har kommit och antydan om att fusk förekommer.
            </seg>
            <seg n="ff143397">
              Vi äter mer kött än någonsin tidigare. Enligt Jordbruksverket
              har köttätandet ökat med hela 42 % sedan Sverige gick med i EU.
              En ökad konsumtion av kött och en ökad handel över nationsgränserna
              har medfört även ökad import av kött, och det från hela världen.
              Ju längre bort från oss konsumenter som djuren föds upp, desto
              mindre information känner konsumenterna att de får om både uppfödningsmetoder
              och tillsatser som har brukats. Utebliven märkning alternativt
              otydlig märkning om varifrån livsmedlen kommer har skapat oro
              och misstro.
            </seg>
            <seg n="8a944e85">
              I en Temoundersökning under hösten 2004 framkom att endast två
              av tio konsumenter litar på sin matbutik. Det främsta skälet anges
              vara den bristande ursprungsmärkningen i livsmedelsbutikerna.
              Konsumenternas brist på förtroende för handeln spiller även över
              på oss beslutsfattare. Engagemang och ansvar för bättre märkningssystem
              är inte bara en konsumentfråga, det är också en politisk fråga.
              Det finns goda förutsättningar för att verkligen gå vidare då
              det gäller ursprungsmärkningen.
            </seg>
            <seg n="b2026a45">
              Vi har redan i dag regler för ursprungsmärkning av nötkött, regler
              som mycket väl kan ligga till grund för att även ursprungsmärka
              svin- och fårkött med mera. Dagens konsumenter vill veta varifrån
              kött kommer, vilka uppfödningsmetoder som använts, och medvetna
              konsumenter vet också att djurens hälsa är en del i livsmedelskvaliteten.
              Hur våra livsmedel produceras påverkar den värld vi lever i, och
              det påverkar också vår hälsa.
            </seg>
            <seg n="c528da8f">
              Jag vill därför ställa några ytterligare frågor till jordbruksministern
              och knyta an till det vi har i dag. Vi har ursprungsmärkning redan
              införd på nötkött, och jag vill fråga ministern om regeringen
              kan tänka sig att följa den linjen så att det inom rimlig tid
              ska vara möjligt att utvidga ursprungsmärkningen till att omfatta
              även annat kött än nötkött. Den ursprungsmärkningen ska naturligtvis
              komma till stånd inom en rimlig tid, så att vi inte överlåter
              det till fortsatt översyn och ytterligare utredningar. Den frågan
              skulle jag mycket gärna vilja ha ett svar på.
            </seg>
          </u>
          <note type="speaker" n="b9ae8091">
            Anf. 81 SVEN GUNNAR PERSSON (kd):
          </note>
          <u who="sven_gunnar_persson_7bd9a0" xml:id="i-dd02731c7fe05265-2" n="67b41546">
            <seg n="11a02ca2">
              Herr talman! Som påpekats här vill konsumenterna ha säkra och
              trygga livsmedel. Man vill veta vad man stoppar i magen, varifrån
              det kommer och vad det innehåller. Viviann Gerdin för fram på
              ett bra sätt i sin interpellation den viktiga frågan om just ursprungsmärkning
              av kött, något som vi kristdemokrater lyft fram i motioner, interpellationer
              och frågor, inte minst i ljuset av att hundratals ton salmonellasmittat
              kycklingkött väller in över gränserna året runt. Man kanske ska
              säga: salmonellasmittad kyckling så att det inte blir en diskussion
              om vilket begrepp vi använder. Här handlar det om beredningar.
            </seg>
            <seg n="64b8ab8d">
              När vi ställt frågor och har fått svar har jag fått intrycket
              att vi jobbar åt samma håll i syfte att få en ursprungsmärkning
              av allt kött. Det är väl en ton av det också i det här interpellationssvaret.
              Men jag blev lite fundersam ändå när jag läste svaret, och det
              var därför jag tog till orda.
            </seg>
            <seg n="6a4200b8">
              Det här glöder ju inte av het vilja att få till stånd snabba
              förändringar på området, som är nödvändiga. Det talas om att reglerna
              kan förbättras. Ja, visst kan de det. I slutet av 2006 förväntas
              ett förslag från kommissionen. I det här arbetet ska Sverige delta
              med ett horisontellt synsätt där alla livsmedel ska märkas. Det
              är väl bra. Men hur lång tid kommer det att ta? Är jordbruksministern
              beredd att medverka till att köttet prioriteras när det gäller
              ursprungsmärkning? På vilket sätt kan Sverige gå före i arbetet
              med ursprungsmärkningen? Finns det skäl att utifrån hälsa och
              säkerhet, inte minst i salmonellaperspektivet och med folkhälsoaspekter,
              försöka få till stånd en märkning av den typ av köttberedningar
              som det här handlar om? Måste det ta så lång tid? Är ministern
              beredd att prioritera köttet innan hela systemet är på plats?
              Finns det möjligheter att gå före och snabba på, inte minst när
              det gäller områden där salmonellasmittade köttberedningar kommer
              in i vårt land?
            </seg>
          </u>
          <note type="speaker" n="5c840752">
            Anf. 82 Jordbruksminister ANN-CHRISTIN NYKVIST (s):
          </note>
          <u who="unknown" xml:id="i-5e9917d1ed320cce-24" n="38fee872">
            <seg n="88da5673">
              Herr talman! Vi har en stolt tradition i Sverige när det gäller
              säker mat. Vi har jobbat mycket för att se till att vi är salmonellafria.
              Vi har mervärden i den svenska produktionen både när det gäller
              matsäkerheten och när det gäller miljö, djurskydd och etik. Där
              har vi arbetat för att kunna behålla våra svenska regler. Vi har
              särregler i Sverige för bland annat salmonellakontrollen. Vi har
              arbetat för att påverka EU i övrigt och har lyckats i vissa stycken.
            </seg>
            <seg n="f63cc719">
              Jag vill vända mig mot bilden av att ton av smittat kött väller
              in över gränserna. Vi har ett bra system inom EU för kontroll
              av import och mat från tredjeland. Livsmedel med animaliskt ursprung
              kontrolleras alltid. Vi har speciella kontrollstationer för import.
              Om vi hittar mat som på olika sätt inte håller måttet från säkerhetssynpunkt
              kan vi stoppa import och se till att den maten inte kan saluföras.
            </seg>
            <seg n="d59eccac">
              Samtidigt håller jag med om att det finns ett behov av att hjälpa
              konsumenterna att göra bra val. Vi vet att konsumenterna vill
              ha information om ursprung särskilt när det gäller kött.
            </seg>
            <seg n="33c30221">
              Jag vill dock påminna om att det här är ett område som är harmoniserat
              inom EU. De bästa lösningarna finner vi ändå om vi undviker handelshinder
              samtidigt som vi lägger ribban väldigt högt för matsäkerheten.
              Det är så som vi i första hand vill arbeta.
            </seg>
            <seg n="67fe4e27">
              Det lite byråkratiska uttrycket att vi vill jobba horisontellt
              innebär att vi vill ha en ursprungsmärkning inte bara för nötköttet
              utan också för andra köttslag. Men jag vill i sammanhanget understryka
              att vi måste göra det enkelt för konsumenterna att välja. Det
              får inte bli krångliga system. Vi måste finna system som sammanfattar
              ganska komplicerade förhållanden på ett enkelt sätt, och konsumenterna
              måste känna en god vägledning.
            </seg>
            <seg n="ec95630e">
              Vi kan känna oss tämligen trygga med maten inom EU. Vi kan göra
              avsevärda förbättringar när det gäller märkningen av livsmedel,
              och det vill jag arbeta för, och jag vill i första hand arbeta
              för det på EU-nivå.
            </seg>
          </u>
          <note type="speaker" n="f959fc25">
            Anf. 83 VIVIANN GERDIN (c):
          </note>
          <u who="viviann_gerdin_444e1c" xml:id="i-ff6df6916b54856c-1" n="75a32ea4">
            <seg n="6620beec">
              Herr talman! Jordbruksministern nämnde att vi ska göra det enkelt
              för konsumenterna. Då vill jag ställa en fråga. Vi har redan i
              dag en ursprungsmärkning jag upprepar det jag sade tidigare för
              nötkött. Kan det ligga till grund, för då kan man vinna tid, för
              att utvidga märkningen till att gälla även andra köttslag? Det
              finns många skäl för att verkligen komma framåt på det här området.
              Det vill vi poängtera från Centerpartiets sida. Vi har under flera
              år i våra motioner påpekat vikten av att ursprungsmärka kött.
            </seg>
            <seg n="29ae9311">
              Det är upprörande att se att det, trots att det finns en märkning
              och förekommer kontroller, kommer in salmonellasmittat kött. Ganska
              nyligen uppdagades det att några importörer har för avsikt att
              manipulera med ursprunget genom att märka om importerat kött och
              ange att det är av svenskt ursprung. När man tar del av detta
              inser man att märkningen och kontrollen av köttet borde bli bättre.
              Man borde också förbättra och förfina metoderna för att komma
              till rätta med fusket och för att konsumenterna ska känna sig
              trygga när de väljer livsmedel.
            </seg>
            <seg n="11eb903a">
              Ett särskilt ansvar har naturligtvis regeringen som ska företräda
              Sverige inom EU. Ansvaret för att stärka konsumentmakten vilar
              väldigt tungt på regeringen när den agerar i Bryssel. Det som
              jag kan känna en viss tveksamhet inför är detta som konsumentministern
              hänvisar till, att det inte enbart är märkningsdirektivet som
              ska ses över, utan det gäller all lagstiftning där regler om märkning
              ingår.
            </seg>
            <seg n="77a23c6a">
              Jag skulle vilja ha ett förtydligande där, om regeringen avser
              att arbeta för att man ska ta ett steg i taget eller om avsikten
              är att all översyn ska ske först innan vi kan gå vidare med ursprungsmärkningen.
              Jag befarar att det kommer att göras en hel del översyn. Sedan
              kanske man skjuter på förslaget, och då ligger inte detta inom
              överskådlig tid.
            </seg>
            <seg n="92d5b9b8">
              Man ska ha ett horisontellt synsätt på ursprungsmärkning. Jag
              har tidigare påpekat att samma regler naturligtvis ska gälla,
              och jag hade inte alls någon tanke på något annat. Det är klart
              att det underlättar för konsumenterna om vi har samma regler för
              alla köttslag. Där bör tydligt ingå både uppfödning och eventuella
              tillsatser.
            </seg>
            <seg n="df5021e0">
              Det kanske är en tillfällighet att interpellationsdebatten om
              ursprungsmärkning hålls i dag eftersom det är världskonsumentdagen.
              Visserligen var temat ett annat än temat i dagens debatt, men
              det är värt att lyfta fram konsumentfrågorna och våra livsmedel
              inte bara när det är internationella konsumentdagar, utan vi bör
              diskutera dem kontinuerligt så att vi kan hjälpas åt i arbetet
              inom EU så att vi kan skicka med regeringen att vi måste komma
              längre och att det måste ske inom överskådlig tid.
            </seg>
          </u>
          <note type="speaker" n="a58b1c66">
            Anf. 84 SVEN GUNNAR PERSSON (kd):
          </note>
          <u who="sven_gunnar_persson_7bd9a0" xml:id="i-dd02731c7fe05265-3" n="67b41546">
            <seg n="bbfd0fb8">
              Herr talman! Jag tycker att det är bekymmersamt att jordbruksministern
              verkar vara nöjd med den takt som det här sker i. Det kommer ett
              förslag till beslut från kommissionen i slutet av 2006. Sedan
              ska Sverige behandla detta med sitt horisontella synsätt, det
              vill säga att samma regler ska gälla för samtliga livsmedel och
              jag uppfattar inte att jordbruksministern vill prioritera kött
              framför andra livsmedel och då lär det ta en hiskeligt lång tid.
            </seg>
            <seg n="011d1f06">
              Jag är också bekymrad över att jordbruksministern känner sig
              föranlåten att vända sig mot bilden av att det kommer in mycket
              dåligt kött i landet. Vill jordbruksministern förneka att det
              sker import av stora mängder hundratals ton av kyckling till det
              här landet som är salmonellasmittat?
            </seg>
            <seg n="b02b3afd">
              Dessutom är jag bekymrad över att jordbruksministern mer verkar
              rädas att det ska betraktas som handelshinder än att verka för
              ett snabbt införande av ursprungsmärkning av allt kött som konsumenterna
              efterfrågar.
            </seg>
            <seg n="a62e05e4">
              Detta är också en demokratifråga. Jordbruksministern, jag och
              Viviann Gerdin kan välja och vraka i affärerna. Vi har råd att
              köpa naturbeteskött från Kvismaren och andra bra ställen. Men
              människor på institutioner och barn i skolan är hänvisade till
              storköksberedda maträtter. Det är där som vi hittar den typen
              av importerade köttberedningar som jordbruksministern inte verkar
              särskilt angelägen om att stoppa från att de ska komma in i Sverige,
              och det tycker jag är bekymmersamt.
            </seg>
          </u>
          <note type="speaker" n="d321d553">
            Anf. 85 Jordbruksminister ANN-CHRISTIN NYKVIST (s):
          </note>
          <u who="unknown" xml:id="i-5e9917d1ed320cce-25" n="38fee872">
            <seg n="239ed485">
              Herr talman! Det förefaller inte som att Sven Gunnar Persson
              har noterat vad jag har gjort när det gäller bland annat kyckling
              som kan vara salmonellasmittad. Vi har hävdat de svenska salmonellagarantierna.
              Vi har gjort omfattande insatser för att se till att garantierna
              kan utökas.
            </seg>
            <seg n="9ffc20c2">
              Jag har sagt att om man vid de provtagningar som görs upptäcker
              salmonellasmittat kött kommer vi att stoppa importen från den
              anläggningen. Jag kommer inte att lägga fingrarna emellan i de
              situationerna.
            </seg>
            <seg n="947aaa08">
              Vi har också gett ett särskilt uppdrag till Livsmedelsverket
              att utöka kontrollerna. Vid det senaste tillfället, när vi fick
              redovisningen från Livsmedelsverket, kunde vi konstatera att utvecklingen
              hade gått åt rätt håll. Man hade påträffat betydligt färre salmonellasmittade
              partier.
            </seg>
            <seg n="9dbab254">
              Jag vill återigen framhålla att det inte bara handlar om märkning.
              Inom EU har man, med stark argumentation också från svensk sida,
              nyligen fattat beslut om att förändra regelverket. Vi ska få ett
              hygienpaket som ska genomföras från den 1 januari 2006. Det innehåller
              både bättre hygienregler och ett system för kontroll från jord
              till bord. Vi ska ha säkra livsmedel.
            </seg>
            <seg n="bfda59b7">
              Vi har också fattat beslut om en ny zoonoslagstiftning. Vi arbetar
              på gemensamma regler mot campylobacter. Där har Sverige varit
              ett pilotland eftersom vi har haft förmånen att utveckla regler
              som kommissionen har som förebild när den nu tar fram nya, gemensamma
              regler.
            </seg>
            <seg n="b5efa94d">
              Vi har också fattat beslut om att vi inte ska använda antibiotika
              i tillväxtfrämjande syfte inom unionen.
            </seg>
            <seg n="8b4da057">
              Det finns ett antal bra saker att peka på som förbättrar matsäkerheten
              och som ökar konsumenternas förtroende. Vi har lagt ribban betydligt
              högre inom unionen.
            </seg>
            <seg n="4b141ec5">
              Jag är för att vi också arbetar med märkningsreglerna. Jag kommer
              att arbeta för att vi ska få fram tydliga regler så snabbt som
              möjligt. Samtidigt ska man ha respekt för att det är ganska svårt
              att få fram regler som inte är vilseledande.
            </seg>
            <seg n="ee038b29">
              Vi kan se svårigheterna redan med nötköttet. Även om vi har en
              bra märkning av var djuret är slaktat och uppfött och av var köttet
              har hanterats hamnar man i ett läge där man vill gå vidare. Man
              vill veta var olika typer av förädlade produkter är hanterade.
              Har skinkan gjort en liten tur och blivit rökt i ett annat land,
              var är då ursprunget? Så det är inte alltid helt enkelt.
            </seg>
            <seg n="427d2621">
              Sedan vill jag också erinra om att vi kan förmedla de svenska
              mervärdena via en annan väg. Det kommer näringen själv att göra,
              och det har regeringen ett utrymme för att hjälpa till med inom
              ramen för den jordbruksreform som vi nu genomför från den 1 januari.
            </seg>
            <seg n="9dacf76a">
              Jag kommer att göra vad jag kan för att påskynda utvecklandet
              av bättre märkningssystem. Jag kan direkt säga till Viviann Gerdin
              att jag tycker att nötköttet kan vara en förebild. Vi vet att
              konsumenterna är väldigt intresserade av märkning just av kött,
              och jag tycker att vi ska gå vidare med de andra köttslagen.
            </seg>
          </u>
          <note type="speaker" n="1065ecce">
            Anf. 86 VIVIANN GERDIN (c):
          </note>
          <u who="viviann_gerdin_444e1c" xml:id="i-ff6df6916b54856c-2" n="75a32ea4">
            <seg n="40da2730">
              Herr talman! Till jordbruksministern vill jag säga att det gläder
              mig att höra att hon kan tänka sig att kriterierna för nötkött
              kan ligga till grund för att utvidga och ursprungsmärka även andra
              köttslag.
            </seg>
            <seg n="cd64ea2c">
              Grunden till hela diskussionen är för oss centerpartister just
              frågan om att dagens kött och över huvud taget livsmedel innehåller
              många fler tillsatser och att djuruppfödning sker på helt andra
              villkor än tidigare. Det är också många oprövade tillsatser som
              vi i dag i efterhand upptäcker. Det är inte heller fel att tro
              att det ligger i producenternas intressen, för det är ju många
              tillsatser som konsumenterna över huvud taget aldrig har efterfrågat.
            </seg>
            <seg n="6250843c">
              Ska vi visa färg här och visa vilken sida vi står på ska vi naturligtvis
              hela tiden arbeta målmedvetet och höja kraven på information,
              så att vi verkligen vet vad det är vi äter. Säker mat efterfrågas
              av konsumenterna.
            </seg>
            <seg n="daf6c19e">
              Utöver att det behövs en tydlig märkning vill jag instämma i
              konsumentministerns svar att det också behövs andra insatser för
              att följa upp det här. Det räcker inte med bara en ursprungsmärkning,
              utan det behövs också kontrollåtgärder och uppföljning. Vi behöver
              också se till att ansvariga får stå till svars när det har förekommit
              oegentligheter.
            </seg>
            <seg n="995b9696">
              Jag tror att vi kommer att återkomma till den här frågan framöver,
              därför att vi naturligtvis har ett intresse av att bevaka vad
              som kommer att hända med anledning av det som står i svaret, att
              det ska komma ett förslag nästa år.
            </seg>
          </u>
          <note type="speaker" n="135533ac">
            Anf. 87 Jordbruksminister ANN-CHRISTIN NYKVIST (s):
          </note>
          <u who="unknown" xml:id="i-5e9917d1ed320cce-26" n="38fee872">
            <seg n="5795bc8a">
              Herr talman! Jag tycker att jag kan se att det händer en hel
              del positiva saker inom EU just när det gäller matsäkerheten och
              etiska frågor kring maten, djuromsorg och djurvälfärd. Från svensk
              sida ska vi givetvis driva på här och också bidra konstruktivt
              med all den erfarenhet som vi har.
            </seg>
            <seg n="1cf1a6e6">
              När det gäller märkning finns det redan ett antal regler inom
              unionen. Vi fattade förra året bland annat beslut om att sådant
              som kan ge allergier ska anges väldigt tydligt på förpackningar.
              Det finns ett dilemma med det, och det är att det inte alltid
              blir tydligt för den enskilde. Det blir också väldigt mycket information
              på förpackningen. Det kan därför vara svårt att få den tydlig,
              och den får inte bli vilseledande. Vi måste klara av att hitta
              ett system som sammanfattar komplicerade förhållanden på ett enkelt
              sätt, så att konsumenten får en god vägledning och inte blir vilseledd.
            </seg>
            <seg n="ceb4f7d3">
              Jag skulle vilja avsluta med att säga att jag tycker att det
              var väldigt roligt att få debattera en konsumentfråga på internationella
              konsumentdagen, därför att för mig är konsumentfrågorna välfärdsfrågor
              och också på olika sätt demokratifrågor. Det handlar om tillväxt,
              det handlar om rättvis fördelning och det handlar om hållbar konsumtion
              och hållbar utveckling.
            </seg>
          </u>
          <note n="0c805773">
            Överläggningen var härmed avslutad.
          </note>
          <note n="d6a61fc8">
            14 § Svar på interpellation 2004/05:380 om Sveriges undertecknande
            av Dohadeklarationen
          </note>
          <note type="speaker" n="08389217">
            Anf. 88 Socialminister BERIT ANDNOR (s):
          </note>
          <u who="berit_andnor_a5933e" xml:id="i-5e9917d1ed320cce-27" n="15a2ed33">
            <seg n="4afd52bb">
              Herr talman! Tuve Skånberg har återigen frågat mig på vilken
              grund jag och Sveriges regering tar avstånd från att tillsammans
              med nu 149 av världens nationer underteckna deklarationen samt
              implementera den i svensk lagstiftning, samt varför varken jag
              eller Sveriges regering deltog i firandet av FN:s internationella
              familjeår.
            </seg>
            <seg n="17555dd3">
              Frågorna om den så kallade Dohadeklarationen anser jag att vi
              klarade av i den debatt som ägde rum i denna kammare den 3 februari.
              Jag beklagar om Tuve Skånberg inte är nöjd med de svar jag gav.
              Jag kan bara upprepa att Sverige tillsammans med andra EU-länder
              valde att ta avstånd från Dohadeklarationen för att den baseras
              på en snäv och konservativ familjesyn och inte för frågorna framåt.
            </seg>
            <seg n="5cc92acd">
              Jag blir dock lite oroad över varför Tuve Skånberg och Kristdemokraterna
              lyfter fram denna deklaration i stället för att uppmärksamma antagna
              FN-deklarationer såsom Köpenhamnsdeklarationen, handlingsplanerna
              från Kairo och Peking, toppmöten, konventionen om barnets rättigheter
              och konventionen om avskaffande av all slags diskriminering av
              kvinnor.
            </seg>
            <seg n="8720b816">
              Jag blir också bekymrad om det är så att Kristdemokraterna i
              familjepolitiska frågor menar att Sverige ska välja andra allianspartner
              än övriga Europa och likasinnade stater.
            </seg>
            <seg n="4a5341d2">
              Tuve Skånberg ifrågasätter också att regeringen inte ens deltog
              i FN-konferensen i Sveriges riksdag den 14 maj. Trots efterforskningar
              via riksdagens utredningstjänst har vi inte lyckats hitta att
              det skulle ha ägt rum någon sådan FN-konferens. Om man läser Dohadeklarationen
              upptäcker man att det refereras till mötet i Helsingfors som ett
              regionalt möte kopplat till Dohakonferensen.
            </seg>
          </u>
          <note type="speaker" n="96b3f6af">
            Anf. 89 TUVE SKÅNBERG (kd):
          </note>
          <u who="tuve_skanberg_e38e9f" xml:id="i-8089e4beb2508dfe-0" n="e96d7e66">
            <seg n="4dbc2dfb">
              Herr talman! Jag vill börja med att tacka socialministern för
              svaret. Jag noterar att socialministern inte i detta svar förnekar
              att Dohakonferensen var en FN-konferens öppen för alla intresserade
              länder. Jag noterar också att socialministern inte heller förnekar
              att generalförsamlingen antog FN-resolutionen 59/L.29 med Dohadeklarationen
              den 8 december, och det är bra.
            </seg>
            <seg n="770d295f">
              Men jag noterar också att socialministern inte med ett ord kommenterar
              det faktum att Sveriges regering inte någon gång uppmärksammade
              eller firade FN:s familjeår år 2004. Det är däremot inte bra.
              Nu finns det ett tillfälle för socialministern att förklara varför.
            </seg>
            <seg n="6321d2a3">
              Socialministern och den svenska regeringen tar avstånd från Dohadeklarationen.
              Den skulle inte föra frågorna framåt, menar hon. Detta säger Dohadeklarationen:
              Familjen är den naturliga fundamentala gruppen i samhället och
              äger rätt till största möjliga skydd och stöd från samhället och
              staten. Man och hustru ska vara jämlika parter i äktenskapet.
              Kravet att tillhandahålla en kvalitetsutbildning för alla gäller,
              inklusive lika rätt till utbildning. Dohadeklarationen kräver
              att vi ska stärka politik och program som gör det möjligt för
              familjen att bryta fattigdomscykeln. Vidare krävs stöd för familjen
              i åtgärder mot sjukdomar som hiv/aids, malaria, tuberkulos. Man
              kräver att äktenskapet upprätthålls, bevaras och försvaras som
              institution och vill stärka äktenskapets stabilitet genom att
              uppmuntra till fullt och jämlikt partnerskap mellan man och hustru.
              Vad, socialministern, är det i detta som man skulle kunna anmärka
              mot?
            </seg>
            <seg n="5c295bf2">
              Min fråga blir: Vad vill Socialdemokraterna ersätta familjen
              med?
            </seg>
          </u>
          <note type="speaker" n="eaecc2af">
            Anf. 90 Socialminister BERIT ANDNOR (s):
          </note>
          <u who="berit_andnor_a5933e" xml:id="i-5e9917d1ed320cce-28" n="15a2ed33">
            <seg n="1135da5f">
              Herr talman! Låt mig först och främst säga att Dohakonferensen
              inte var en FN-konferens. Den var inte heller öppen för deltagande
              från samtliga länder. Enligt min och regeringens uppfattning,
              och inte nog med det utan också enligt den uppfattning som finns
              inom EU, är innehållet i Dohadeklarationen baserat på en mycket
              konservativ familjesyn. Den innehåller bland annat, precis som
              jag har sagt, en mycket snäv syn på familjedefinitionen. Den motsätter
              sig fria aborter och syftar till att bevara och försvara en konservativ
              syn på äktenskapet.
            </seg>
            <seg n="dd75956b">
              Den här deklarationen har inte antagits av FN. Man har noterat
              att den här konferensen har genomförts. Att man i FN-sammanhang
              använder begreppet notera innebär att man förhåller sig helt och
              hållet neutral till innehållet i den deklaration som gjordes i
              Doha.
            </seg>
            <seg n="a70abbf1">
              I samband med att den här frågan var uppe gjordes det en deklaration
              från det land som just då förde EU:s talan. Det innebar att samtliga
              EU-länder och andra likasinnade länder valde att ta avstånd från
              resolutionen och inte begära en omröstning eftersom det hade skett
              en del förändringar i deklarationen. Förutom EU-länderna fanns
              det andra länder som avgav en röstförklaring. Det var länder som
              Schweiz, Norge, Nya Zeeland, Australien, Island, Kanada och Liechtenstein.
              Dessa länder valde också att formellt ta avstånd från denna resolution.
            </seg>
            <seg n="50c30296">
              Vi är i gott sällskap. Jag beklagar att Tuve Skånberg och Kristdemokraterna
              inte delar regeringens och EU:s uppfattning i denna fråga.
            </seg>
          </u>
          <note type="speaker" n="b25da9b4">
            Anf. 91 TUVE SKÅNBERG (kd):
          </note>
          <u who="tuve_skanberg_e38e9f" xml:id="i-8089e4beb2508dfe-1" n="e96d7e66">
            <seg n="4f1fb998">
              Herr talman! Till att börja med måste det grundläggande vara
              att man är överens om vad som har ägt rum och inte har ägt rum.
              Jag stöder mig på FN:s dokumentation som finns tillgänglig på
              FN:s offentliga web site . Det var förvisso en FN-konferens. Den
              var öppen för alla. Jag var själv närvarande vid den.
            </seg>
            <seg n="68975f89">
              Sedan måste jag säga att socialministern blir svaret skyldig
              när hon säger att den är baserad på en konservativ familjesyn.
              Men hon tar inga exempel. Välkommen att göra det! Och kommentera
              gärna det som jag läste upp ur Dohadeklarationen. För säkerhets
              skull fanns den faktiskt fogad till min interpellation den här
              gången, så att det inte skulle råda någon tveksamhet om vad vi
              diskuterar. Vad är det, socialministern, som skulle vara emot
              den syn som Socialdemokraterna och regeringen vill förorda och,
              jag upprepar det, med vad vill Socialdemokraterna ersätta familjen
              om inte familjen kan stödjas?
            </seg>
          </u>
          <note type="speaker" n="eae6ca25">
            Anf. 92 Socialminister BERIT ANDNOR (s):
          </note>
          <u who="berit_andnor_a5933e" xml:id="i-5e9917d1ed320cce-29" n="15a2ed33">
            <seg n="89b98c05">
              Herr talman! Jag måste nog säga att jag inte tror att Tuve Skånberg
              och jag kommer särskilt mycket längre i den här debatten. Det
              är nu andra gången vi diskuterar frågan om huruvida Dohamötet
              var ett FN-möte eller inte. Den uppfattning som jag har, som regeringen
              har, och den information som vi har inhämtat är att Dohakonferensen
              inte var någon FN-konferens.
            </seg>
            <seg n="139a576d">
              FN har i en resolution noterat att konferensen har ägt rum. I
              samband med att resolutionen där detta noterades var uppe till
              behandling valde EU tillsammans med en rad andra länder rent formellt
              att ta avstånd från detta.
            </seg>
            <seg n="1999d326">
              Jag vidhåller mitt omdöme när det gäller Dohadeklarationen. Inte
              heller när det gäller denna fråga tror jag att Tuve Skånberg och
              jag kommer att bli överens.
            </seg>
            <seg n="6ff3ec4f">
              När det sedan gäller Tuve Skånbergs fråga vad vi socialdemokrater
              vill ersätta familjen med vill jag försäkra Tuve Skånberg att
              vi inte vill ersätta några familjer med någonting annat. Jag anser
              att familjen har en oerhört viktig funktion i vårt samhälle. Familjer
              kan se olika ut. Det är väl i den frågan som Tuve Skånberg och
              jag har väldigt olika uppfattningar.
            </seg>
          </u>
          <note type="speaker" n="af551024">
            Anf. 93 TUVE SKÅNBERG (kd):
          </note>
          <u who="tuve_skanberg_e38e9f" xml:id="i-8089e4beb2508dfe-2" n="e96d7e66">
            <seg n="9e3e1265">
              Herr talman! Vår interpellationsdebatt går mot sitt slut, och
              det är öppet för var och en att gå in på de siter som jag hänvisar
              till och själv försäkra sig om att socialministern har dåligt
              underlag för det hon påstår.
            </seg>
            <seg n="def02fc8">
              Man kan inte vifta bort att 149 länder faktiskt har undertecknat,
              eller med FN-språk co-sponsored , den här deklarationen.
            </seg>
            <seg n="7ad0ba30">
              Sedan har vi frågan om att stödja familjen. Inte en enda gång
              under 2004 fann regeringen och socialministern anledning att uppmärksamma
              FN:s internationella familjeår. Eller förnekar socialministern
              också att vi har haft ett familjeår i FN:s regi?
            </seg>
          </u>
          <note type="speaker" n="b530518a">
            Anf. 94 Socialminister BERIT ANDNOR (s):
          </note>
          <u who="berit_andnor_a5933e" xml:id="i-5e9917d1ed320cce-30" n="15a2ed33">
            <seg n="686e8a4e">
              Herr talman! Jag kan bara göra den noteringen att vi befinner
              oss i mycket gott sällskap i vår uppfattning. EU tillsammans med
              en rad andra länder har exakt samma uppfattning som Sverige när
              det gäller Dohadeklarationen, och vi har formellt tagit avstånd
              från denna.
            </seg>
          </u>
          <note n="0c805773">
            Överläggningen var härmed avslutad.
          </note>
          <note n="e1c7b174">
            15 § Svar på interpellation 2004/05:391 om klyftorna mellan fattiga
            och rika
          </note>
          <note type="speaker" n="434e90d3">
            Anf. 95 Socialminister BERIT ANDNOR (s):
          </note>
          <u who="berit_andnor_a5933e" xml:id="i-5e9917d1ed320cce-31" n="15a2ed33">
            <seg n="d2d4190b">
              Herr talman! Christina Andersson har frågat mig vilka åtgärder
              jag avser att vidta för att minska klyftorna mellan rika och fattiga
              barn samt vilka åtgärder jag avser att vidta för att minska sårbarheten
              hos barn med utlandsfödda föräldrar.
            </seg>
            <seg n="cf838b81">
              Alla barn har rätt till bra livsvillkor, oavsett bakgrund och
              inkomst.
            </seg>
            <seg n="bc2d6123">
              Stödet till barnfamiljerna är en grundläggande del i den socialdemokratiska
              politiken. Barnets bästa är utgångspunkten för familjepolitikens
              utformning.
            </seg>
            <seg n="a20fc7ca">
              I augusti 2004 presenterade Socialdepartementet en rapport som
              bland annat visar att barn till ensamstående föräldrar och barn
              till föräldrar som är födda utomlands är mest drabbade av ekonomisk
              utsatthet. Orsaken är oftast att föräldrarna saknar arbete. Därför
              kommer kampen mot arbetslösheten alltid att stå högst på regeringens
              dagordning. För barnfamiljer med utsatt ekonomi görs dessutom
              särskilda satsningar. Från och med 2006 avsätts 1 miljard kronor
              för höjt underhållsstöd, barntillägg för studerande och förbättring
              av den del av bostadsbidraget som utgör särskilt bidrag till barnfamiljer.
              Därtill kommer barnbidraget och flerbarnstillägget att höjas från
              2006. Flerbarnstillägg införs redan från andra barnet.
            </seg>
            <seg n="d7ae950f">
              En studie som har genomförts på uppdrag av EU-kommissionen visar
              entydigt på att de länder som har en välfärdspolitik med ett stort
              inslag av generella åtgärder är de länder som har lägst andel
              barn i ekonomisk utsatthet. Studien visar också betydelsen av
              en allmän skola och förskola av hög kvalitet för att kompensera
              ojämlikheter och ge alla barn goda förutsättningar i livet.
            </seg>
            <seg n="84e1cc7b">
              Den rapport som jag tidigare nämnde ligger till grund för ett
              fortsatt beredningsarbete i Regeringskansliet. Jag vill se trygga
              familjer som har råd att leva ett gott liv tillsammans med sina
              barn. Därför värnar jag om den generella välfärden, ett helt fantastiskt
              system som betyder mest för dem som behöver det bäst.
            </seg>
          </u>
          <note type="speaker" n="b8a79c3a">
            Anf. 96 CHRISTINA ANDERSSON (c):
          </note>
          <u who="unknown" xml:id="i-81384070cf8387a7-0" n="38fee872">
            <seg n="f6b57012">
              Herr talman! Jag tackar statsrådet Berit Andnor för svaret på
              min interpellation. Det är ingen lätt fråga att svara på.
            </seg>
            <seg n="247a9233">
              Orsaken till klyftorna mellan rika och fattiga barn finns inom
              många olika områden och på olika nivåer i samhället. Vi ser ett
              splittrat Sverige med ökade klyftor växa fram. Den utvecklingen
              är oroande och riskerar att skapa allt större avstånd mellan människor.
              En fortsatt utveckling där socialt utslagna, invandrare, arbetslösa
              och ensamstående föräldrar halkar efter kan vi aldrig acceptera.
              Redan i dag har vi i många bostadsområden två världar när det
              handlar om ekonomisk standard, bostadssituation, social tillhörighet
              och utbildningsnivå.
            </seg>
            <seg n="624d9a99">
              En ny rapport från FN:s barnfond Unicef visar att när det gäller
              barn och barnfamiljer ökar klyftorna i Sverige. Det är oroande
              och måste tas på största allvar, även om Sverige hör till de rika
              länder som klarar sig bäst i FN-rapporten och det på ett sätt
              kan kännas fel att tala om fattigdom. Men när klyftorna mellan
              de allra rikaste och de allra fattigaste barnfamiljerna i landet
              växer signalerar det att någonting är fel.
            </seg>
            <seg n="5883f47c">
              Det var Rädda Barnens rapport om barnfattigdom i Sverige som
              fick mig att skriva den här interpellationen. Där konstateras
              att det framför allt är barn till ensamstående föräldrar och barn
              med utländsk bakgrund i familjen som har det sämst. Och här har
              tyvärr skillnaderna ökat. Det är fyra gånger vanligare att barn
              med utländsk bakgrund lever fattigt än att svenska barn gör det.
            </seg>
            <seg n="4ed7dc1a">
              Unicef lyfter i sin rapport fram regeringens fördelningspolitik
              som en av orsakerna till ökad barnfattigdom. När klyftorna ökar
              bland de svenska barnen är det inget gott betyg för den familjepolitik
              som vänstermajoriteten för.
            </seg>
            <seg n="ffb229c1">
              I sitt interpellationssvar säger statsrådet att stödet till barnfamiljerna
              är en grundläggande del i den socialdemokratiska politiken. Socialministern
              berättar också om de generella satsningar som ska göras på barnfamiljerna
              från 2006.
            </seg>
            <seg n="a611dee5">
              Jag tycker att det är bra att ytterligare 1 miljard kronor ska
              tillföras landets barnfamiljer, även om jag som centerpartist
              har en annan uppfattning om hur man ska stötta landets barnfamiljer.
              Centerpartiet vill förnya och förändra familjepolitiken så att
              den utgår mer från barnens behov och ger ett ökat självbestämmande
              åt barnfamiljerna. Barnbidrag och flerbarnstillägg ska också i
              fortsättningen vara ett konsumtionsstöd. Den stora utmaningen
              för familjepolitiken är att ge alla föräldrar bättre möjlighet
              att förena familje- och yrkesliv på ett bra sätt så att alla föräldrar
              och barn får mer tid tillsammans.
            </seg>
            <seg n="2faf69de">
              Trots de generella satsningar som statsrådet nämner inför 2006
              tror jag inte att det räcker för att utjämna skillnaderna mellan
              landets barnfamiljer. Det behövs insatser på flera andra områden,
              den höga arbetslösheten är ett område som måste prioriteras. Här
              får regeringen kritik, inte bara av de borgerliga partierna utan
              också av LO. I en debattartikel i förra veckan kritiserade LO:s
              ordförande Vanja Lundby-Wedin regeringen för att inte satsa tillräckligt.
              Arbetslöshet drabbar indirekt barnen. Segregation är ett annat
              område som också drabbar barnen. Därför blir min nästa fråga:
              Vilka konkreta åtgärder utöver de föreslagna budgetförstärkningarna
              2006 anser statsrådet är nödvändiga att genomföra för att få mer
              jämlika förhållanden mellan barnen i vårt land?
            </seg>
          </u>
          <note type="speaker" n="934b0915">
            Anf. 97 Socialminister BERIT ANDNOR (s):
          </note>
          <u who="berit_andnor_a5933e" xml:id="i-5e9917d1ed320cce-32" n="15a2ed33">
            <seg n="884d9aee">
              Herr talman! Vi socialdemokrater har som högsta prioritet kampen
              mot arbetslösheten. Det har varit, och är, en av de prioriterade
              uppgifterna just därför att det finns ingenting som skiljer människor
              så mycket åt som just detta att inte ha ett arbete. Att inte ha
              ett arbete innebär inte bara att inkomsterna blir låga utan det
              handlar också om att mista sitt sammanhang i samhället. Därför
              är det prioriterat för oss socialdemokrater.
            </seg>
            <seg n="f3a90aa6">
              Barn som lever i familjer drabbade av arbetslöshet drabbas hårt
              av de låga inkomsterna. Därför är det absolut viktigaste att se
              till att öka sysselsättningen och minska arbetslösheten för att
              komma till rätta med den ekonomiska utsattheten.
            </seg>
            <seg n="91d0ce2d">
              Till skillnad från Christina Andersson har vi socialdemokrater
              ett genomtänkt program som syftar till att minska orättvisorna,
              till att minska klyftorna, till att satsa på barnfamiljerna. Med
              hjälp av generella åtgärder vilket vi vet har den absolut bästa
              effekten när det handlar om att minska klyftorna mellan grupper
              och mellan enskilda personer har vi ett program där vi går vidare.
            </seg>
            <seg n="0e6a290f">
              Jag hade också i det här interpellationssvaret mycket väl kunnat
              redogöra för vad vi har gjort under den gångna mandatperioden
              och också tidigare. Jag har avstått från det eftersom jag vill
              blicka framåt. Vi är inte nöjda. Det finns ytterligare saker som
              vi vill genomföra för att öka jämlikheten och för att minska klyftorna
              och skillnaderna mellan barnfamiljer som har olika ekonomisk standard.
              Det är högt prioriterat för en socialdemokratisk regering.
            </seg>
            <seg n="dfd10798">
              Mot detta står det borgerliga alternativet dit Christina Andersson
              med sitt parti hör. Det är en helt annan politik, som absolut
              inte syftar till att utjämna klyftor mellan människor. Tvärtom.
              Det alternativ som finns när det gäller familjepolitiken från
              Centerpartiets sida syftar inte heller till att minska klyftorna.
              Det är inte en politik som kommer de ensamstående föräldrarna
              till del. Det är inte heller en politik som kommer de utlandsfödda
              föräldrarna med många barn till del. Christina Andersson är mig
              svaret skyldig när det gäller vad som är alternativet. Hur ser
              ett borgerligt familjepolitiskt alternativ ut? Ska ni lägga er
              platt för Moderaterna även i denna fråga?
            </seg>
          </u>
          <note type="speaker" n="f45f65ac">
            Anf. 98 CHRISTINA ANDERSSON (c):
          </note>
          <u who="unknown" xml:id="i-81384070cf8387a7-1" n="38fee872">
            <seg n="51544127">
              Herr talman! Kampen mot arbetslösheten är viktig, säger socialministern.
              Men det finns tydliga tecken på att vi har för hög arbetslöshet.
              Det finns så många människor utanför arbetsmarknaden, så många
              som måste förlita sig på stöd och bidrag och som inget hellre
              vill än att komma in på arbetsmarknaden.
            </seg>
            <seg n="d9c2ed19">
              I debatten i kammaren för en liten stund sedan sade statsrådet
              Hans Karlsson att han inte var nöjd med den situation som finns
              på arbetsmarknaden i dag.
            </seg>
            <seg n="76f6d399">
              Jag fick inget svar på min fundering när det gäller segregationen.
              När det handlar om barn i familjer med utländsk bakgrund är det
              utan tvivel föräldrarnas svårigheter att ta sig in på arbetsmarknaden
              som orsakar de stora problemen. Att inte ha ett arbete innebär
              att man har svårare att bli delaktig i samhället. Språkkunskaper
              och att ha ett arbete är den bästa grunden för integrering och
              deltagande i samhället.
            </seg>
            <seg n="be226019">
              Tyvärr har vi inte tagit till vara de kunskaper och den kompetens
              som våra nya svenskar har. Det finns otaliga exempel på både kvinnor
              och män med utländsk bakgrund som söker arbete efter arbete utan
              att få något, trots att de har bra utbildning från sina hemländer.
              Det drabbar barnen, Berit Andnor.
            </seg>
            <seg n="d6de6c6b">
              Rädda Barnens rapport visar på att en stor del av de utsatta
              barnen i familjer med utländsk bakgrund bor i våra storstäder,
              i Helsingfors, Göteborg och Malmö. I Rosengård i Malmö räknas
              över 70 % av barnen med utländsk bakgrund till fattiga barn. Det
              är något lägre i Göteborg och i Helsingfors. Men variationerna
              är stora inom storstadskommunerna och också mellan landets kommuner.
              Självklart har kommunpolitikerna också ett stort ansvar. Det är
              där barnen har sin vardag, och det är där många beslut fattas
              som påverkar barnens vardag. Det kan handla om samhällsplanering.
              Det kan handla om valfrihet i barnomsorgen. Det kan handla om
              en bra skola, goda fritidsmöjligheter. Det är några exempel som
              påverkar barns vardag.
            </seg>
            <seg n="a8a3acbe">
              Det handlar också om att ha rätt fördelningspolitik när man beslutar
              om taxor av olika slag. De barn som av ekonomiska skäl inte kan
              följa med på skolresan, som tvingas stanna hemma när kompisarna
              går på olika aktiviteter, eller inte har råd att skaffa sig kläder
              som är inne, de kan hamna i många svåra situationer, framför allt
              om barnet är ensamt och avviker från sin omgivning.
            </seg>
            <seg n="78c14f16">
              I rapporten från Rädda Barnen säger en flicka att till exempel
              i fotbollen har alla fått nya skor och alla har betalat sina kläder
              utom hon. Då känner hon sig onormal.
            </seg>
            <seg n="6fb1630c">
              Samtidigt som vi aldrig får acceptera ökade klyftor är det ändå
              värt att påpeka att barn är små kloka varelser som också värderar
              annat än pengar. När Rädda Barnen frågar de unga vad som är viktigt
              för att må bra säger de flesta: bra familjerelationer, ett hem,
              vänner och kläder.
            </seg>
            <seg n="cf9cee8a">
              Den utveckling vi nu ser i många bostadsområden utanför storstäderna
              men också i många andra städer i vårt land ser jag som en tickande
              bomb. Om vi inte lyckas med integration har vi många barn och
              ungdomar som inte känner sig behövda i vårt samhälle. Att inte
              känna sig behövd, att känna sig utanför, att inte ha samma möjlighet
              som andra, framkallar starka krafter. Tyvärr kan de leda fel.
              Det är bråttom.
            </seg>
            <seg n="4787aedf">
              Min sista fråga till statsrådet blir följande: Vilka åtgärder
              tänker regeringen vidta för att bryta den stora segregation som
              finns runtom i vårt land?
            </seg>
          </u>
          <note type="speaker" n="da217925">
            Anf. 99 Socialminister BERIT ANDNOR (s):
          </note>
          <u who="berit_andnor_a5933e" xml:id="i-5e9917d1ed320cce-33" n="15a2ed33">
            <seg n="34c5bc3c">
              Herr talman! Jag delar Hans Karlssons uppfattning som Christina
              Andersson refererade till, att vi måste göra mer för att få ned
              arbetslösheten. Det är därför kampen mot arbetslösheten står allra
              högst på regeringens dagordning. Det är så vi kan minska ojämlikheten
              i samhället. Utöver detta är det naturligtvis oerhört viktigt
              vilken familjepolitik som bedrivs, men också vilka insatser vi
              i övrigt gör för att minska klyftorna i samhället och öka jämlikheten.
            </seg>
            <seg n="1017ac66">
              Att genomföra reformer som har en fördelningspolitisk, enligt
              min uppfattning, rätt utformning är naturligtvis oerhört centralt
              och viktigt. De förslag som jag refererade till, och som är socialdemokratins
              förslag till hur vi ska förbättra situationen för de ekonomiskt
              utsatta barnen, är exempel på åtgärder som på ett positivt sätt
              kommer att förbättra situationen just för dem som vi nu debatterar.
            </seg>
            <seg n="a9dc1d67">
              Christina Andersson har gjort en lång uppräkning av de problem
              som finns, som jag också ser, som vi naturligtvis också vill åtgärda.
              Målet är naturligtvis att alla barn ska ha rätt till bra livsvillkor,
              trygga och goda uppväxtvillkor. Det ska omfatta alla barn. Men
              då krävs en politik, Christina Andersson, som är genomtänkt och
              som har den profilen. Jag vill nog hävda att Christina Andersson
              i den här debatten borde säga någonting om vad Centerpartiet,
              tillsammans med de övriga borgerliga partierna, egentligen står
              för. Vad är det för politik? Enligt min uppfattning finns det
              föga att hitta, för att inte säga ingenting, som syftar till att
              utjämna klyftor mellan grupper i samhället, mellan ekonomiskt
              utsatta barn och de barn som har det bättre.
            </seg>
            <seg n="d7fe02db">
              Jag är inte nöjd, men jag ser att det finns möjligheter att påverka
              utvecklingen, att förändra den till det bättre. Jag är också ganska
              nöjd med att kunna konstatera att i den Unicefrapport som presenterades
              för någon vecka sedan ligger Sverige bra till. Det konstaterades
              också av Barnrättskommittén i Genève. Man sade att barn i Sverige
              har det ganska bra, för att inte säga väldigt bra. Vi är det land
              i världen som leder implementeringen av barnkonventionen.
            </seg>
            <seg n="7b947a2d">
              Vi är ett land som ligger främst när det gäller att skapa goda
              villkor för våra barn. Vi ska bli ännu bättre, för detta omfattar
              inte alla barn. Jag är mycket väl medveten om det, och därav de
              förslag till reformer som vi har presenterat, just därför att
              vi vill minska klyftorna och skapa ett samhälle som består av
              större mått av jämlikhet och trygghet för alla.
            </seg>
            <seg n="07f26b15">
              Den politiken, Christina Andersson, är jag väldigt väldigt stolt
              över. Christina Andersson har inte särskilt mycket att sätta emot
              när det gäller en fördelningspolitik som just syftar till att
              minska klyftorna mellan grupper av människor. Eller hur, Christina
              Andersson?
            </seg>
          </u>
          <note type="speaker" n="41befc00">
            Anf. 100 CHRISTINA ANDERSSON (c):
          </note>
          <u who="unknown" xml:id="i-81384070cf8387a7-2" n="38fee872">
            <seg n="371a8f33">
              Herr talman! Ministern pratar om kampen mot arbetslösheten som
              en viktig faktor, om familjepolitiken som en annan viktig faktor
              och om jämställdheten. Men hon undviker en väldigt viktig fråga,
              nämligen segregationen, där vi har de största skillnaderna, som
              jag ser det och som rapporten visar.
            </seg>
            <seg n="b1ed01ab">
              Visst har Centerpartiet en genomtänkt familjepolitik, en politik
              som handlar om mer av valfrihet, mer av möjligheter för familjen
              att själv välja.
            </seg>
            <seg n="2d48a712">
              Barn har det bra i Sverige, säger ministern. Ja, det är väl kanske
              inte helt sant.
            </seg>
            <seg n="cf35fb76">
              Jag sade i min inledning att det inte var en lätt fråga och att
              det finns väldigt många olika områden som vi måste titta på för
              att kunna lösa den här frågan. Jag tror också att det är viktigt
              att politiker på alla nivåer utgår från de förutsättningar som
              finns i den närmaste omgivningen, för vi måste alla hjälpas åt,
              Berit Andnor, om vi ska kunna skapa ett klimat som gynnar stabila
              och trygga familjer. Familjen, oavsett hur den ser ut, är ändå
              det viktigaste för våra barn och ungdomar. Det visar inte minst
              de intervjuer som man har gjort och som presenteras i Rädda Barnens
              undersökning.
            </seg>
            <seg n="1d9fb7bc">
              Än en gång: Tack för svaret på min interpellation! Vi har mycket
              kvar att göra innan vi lever upp till barnkonventionens krav.
            </seg>
            <seg n="e63b206e">
              Jag kan till slut citera ur artikel 2 och artikel 4: Alla barn
              har samma rättigheter och lika värde. Ingen får diskrimineras.
              Alla stater ska sträva efter att till det yttersta av sina tillgängliga
              resurser söka förverkliga barnets sociala, ekonomiska och kulturella
              rättigheter.
            </seg>
          </u>
          <note type="speaker" n="92ece20a">
            Anf. 101 Socialminister BERIT ANDNOR (s):
          </note>
          <u who="berit_andnor_a5933e" xml:id="i-5e9917d1ed320cce-34" n="15a2ed33">
            <seg n="ca036985">
              Herr talman! Ja, de raderna förpliktar, Christina Andersson,
              och jag tar dem på allra största allvar det gör även regeringen
              och det socialdemokratiska partiet. I praktisk politik försöker
              vi ta steg för steg för att minska orättvisorna och öka jämlikheten
              i vårt samhälle.
            </seg>
            <seg n="bfb16b82">
              Det står utom allt tvivel att de länder som har valt gemensamma
              lösningar, som ser till att ha en skola som är av god kvalitet,
              en barnomsorg som är till för alla barn, som dessutom har generella
              insatser som omfattar alla, inte bara några, dessutom är mest
              framgångsrika när det gäller att minska klyftorna mellan olika
              grupper, mellan barnfamiljer och mellan dem som har det bra och
              dem som har det mindre bra ekonomiskt. Det är en framgångsrik
              politik. Om detta kan man läsa i en rad olika internationella
              forskningsrapporter. Titta på EU-kommissionens rapport, där man
              kan konstatera just detta.
            </seg>
            <seg n="5782a50b">
              Jag är lite fundersam på vad valfriheten har att erbjuda och
              vad valfriheten som Christina Andersson använder sig av ska ha
              att erbjuda de ekonomiskt utsatta barnen. Vad är det för valfrihet
              som förbättrar deras situation, Christina Andersson?
            </seg>
          </u>
          <note n="0c805773">
            Överläggningen var härmed avslutad.
          </note>
          <note n="ea2813a4">
            16 § Svar på interpellationerna 2004/05:406 och 419 om bidragsfusket
          </note>
          <note type="speaker" n="e2e20f0c">
            Anf. 102 Socialminister BERIT ANDNOR (s):
          </note>
          <u who="berit_andnor_a5933e" xml:id="i-5a1330891c630d7c-3" n="15a2ed33" next="i-ce4efc7f2572aef6-3">
            <seg n="befe1967">
              Herr talman! Inger René har frågat mig vilka åtgärder jag avser
              att vidta dels för att stärka möjligheterna att stoppa fusket
              på sätt som inte kränker människors integritet, dels för att klarlägga
              omfattningen av bidragsfusket.
            </seg>
            <seg n="d668be05">
              Magdalena Andersson har frågat arbetslivsminister Hans Karlsson
            </seg>
            <seg n="e539505c">
              Frågan om fusk inom sjukförsäkringsområdet faller inom både mitt
              och arbetslivsministerns ansvarsområde. Då interpellationerna
              berör samma frågeställning, fusk i socialförsäkringssystemet,
              och ska besvaras vid samma tillfälle besvarar jag denna gång även
              arbetslivsministerns interpellation genom detta samlade svar.
            </seg>
            <seg n="71102b25">
              Jag vill först poängtera att regeringen ser mycket allvarligt
              på fusk och missbruk inom förmånssystemen. Det är av fundamental
              betydelse att förmåner av olika slag utbetalas endast till den
              som är berättigad till det och då till rätt belopp för att inte
              systemens legitimitet ska äventyras. Fusk måste beivras för att
              inte ge grund för framtida försämringar i välfärden.
            </seg>
            <seg n="cb495a2a">
              Regeringen har formulerat det övergripande målet att socialförsäkringen
              ska administreras rättssäkert och effektivt så att tilltron till
              den ska vara hög. Detta innebär bland annat att fusk och missbruk
              av olika slag ska minimeras. I regeringens regleringsbrev för
              Försäkringskassan 2005 står angivet som ett generellt mål att
              fusk inte ska förekomma.
            </seg>
            <seg n="04add607">
              Försäkringskassan bedriver i linje med regeringens mål ett arbete
              mot fusk och har under det senaste året bland annat infört en
              ny kontrollstrategi för detta arbete. Den nya kontrollstrategin
              bygger på att i högre grad återanvända information som myndigheterna
              har tillgång till. Huvudstrategin är att bekämpa fusk med den
              ordinarie handläggningen att göra alla de kontroller som behövs
              så att det blir rätt från början. Försäkringskassan har också
              utfört riktade kontroller, inom förmånerna tillfällig föräldrapenning,
              sjukpenning, tandvård till äldre och aktivitetsstöd, utbildat
              handläggare och använt sig av risk- och väsentlighetsanalyser
              för att få vetskap om inom vilka förmåner det finns störst risk
              för fel eller läckage. Analyserna ger myndigheten möjlighet att
              rikta sina kontroller till de förmåner där risken för fusk bedöms
              vara som störst.
            </seg>
            <seg n="4af01c3e">
              Sedan en tid tillbaka pågår även ett forskningsprojekt mellan
              Försäkringskassan, Brottsförebyggande rådet, Lunds universitet
              och Försäkringsförbundet i syfte att bland annat studera hur fusk
              kan förebyggas.
            </seg>
            <seg n="09723b6f">
              För 2005 har Försäkringskassan tilldelats en halv miljard kronor
              extra för att minska ohälsan. Regeringen har särskilt uttryckt
              att en del av dessa resurser ska användas för förstärkta insatser
              för sjukkontroll.
            </seg>
            <seg n="cf1ee06c">
              Sedan den 1 juli 2002, då ett antal författningsändringar trädde
              i kraft, finns utökade möjligheter till ett elektroniskt informationsutbyte
              mellan Försäkringskassan, arbetslöshetskassorna och CSN. Informationsutbytet
              sker bland annat via så kallad direktåtkomst och syftar till att
              stärka kontrollen av statens medel och att förebygga fusk. Den
              reform som genomfördes 2002 har slagit väl ut. Under hösten 2004
              har därför ett arbete inletts på Finansdepartementet för att undersöka
              om det finns behov av att i olika avseenden utöka det befintliga
              informationsutbytet. Arbetet har resulterat i en promemoria som
              måndagen den 7 februari 2005 remitterades från Finansdepartementet
              till ett antal berörda myndigheter. Syftet med remissen är att
              erhålla synpunkter som kan tjäna som ytterligare underlag inför
              ett direktiv till en utredning på området.
            </seg>
            <seg n="3fc039d4">
              I sammanhanget vill jag ta upp följande. Den reform som genomfördes
              2002 beslutades med stor parlamentarisk enighet. Den enda reservationen
              mot förslaget i sak kom från Moderata samlingspartiet, som motsatte
              sig att myndigheterna skulle få direktåtkomst till uppgifter.
              Min åsikt i frågan är dock att man måste öka möjligheterna till
              direktåtkomst. Det är av stor vikt att antalet kontroller ökar,
              inte minst för att säkerställa kvaliteten i handläggningen och
              för att undvika fusk. All erfarenhet visar att antalet kontroller
              ökar markant när en myndighet får tillgång till information genom
              direktåtkomst. Jag vill också påpeka att det finns bestämda regler
              för vilka uppgifter som myndigheterna får byta med varandra via
              direktåtkomst. Med respekt för den försäkrades integritet lämnas
              endast ett begränsat antal uppgifter ut vilka betraktas som absolut
              nödvändiga för att mottagaren av uppgifterna ska kunna göra en
              bedömning huruvida ersättning från en annan myndighet utgår för
              en viss period eller inte.
            </seg>
            <seg n="ff811011">
              Exakt hur omfattande fusket är inom socialförsäkringssystemet
              kommer vi aldrig att få veta med tanke på att det handlar om brott
              som i regel sker i det fördolda. De riktade kontroller som Försäkringskassan
              låtit göra av några förmåner under det senaste året visar att
              fusk förekommer och att det förekommer i olika hög grad bland
              de olika förmånerna. Det senare beror sannolikt på att förutsättningarna
              för att erhålla förmånerna är olika, och därmed är också möjligheterna
              att fuska olika. Alltmedan Försäkringskassans arbete mot fusk
              fortgår kommer vår kunskap om fuskets omfattning att öka, och
              vi kommer att få mera klarhet i om vilka belopp det kan röra sig
              om. Det är dock viktigt att inte glömma att även om fusk har uppdagats
              genom exempelvis riktade kontroller visar kontrollerna trots allt
              att de flesta mottagare av de olika förmånerna inte bedrar systemet.
            </seg>
          </u>
          <note n="b1b9ce86">
            Anf. 103 INGER RENÉ (m):
          </note>
          <u who="berit_andnor_a5933e" xml:id="i-ce4efc7f2572aef6-3" n="15a2ed33" prev="i-5a1330891c630d7c-3">
            <seg n="e1e2af03">
              Herr talman! Tack för svaret. Det var mångordigt, men tyvärr
              innehållslöst.
            </seg>
            <seg n="1ea8be2b">
              Jag vill börja med att slå fast att de flesta inte fuskar. Socialdemokraterna
              har länge förnekat att fusk över huvud taget existerar. Pär Nuder
              sade i en intervju i en tidningsartikel nyligen att skatte- och
              bidragsfusket är på väg att utvecklas till ett gigantiskt samhällsproblem
              och att skattebortfallet för svartarbete uppgår till mellan 20
              och 40 miljarder kronor per år. Det riskerar att underminera välfärdssamhällets
              finansiering. Så är det.
            </seg>
            <seg n="21996eff">
              Det finns också undersökningar, bland annat en Temoundersökning.
              Den är beställd av Moderaterna, och därför brukar Socialdemokraterna
              svartmåla den. Det är lite oegentligt, om man inte ska svartmåla
              Temos hela verksamhet. Där säger man att knappt 20 % känner någon
              som överutnyttjar våra sociala system.
            </seg>
            <seg n="31fd89c2">
              Riksförsäkringsverket och deras gd säger att respekten för socialförsäkringssystemet
              minskar. Det är farligt för ett samhälle. Det är inte farligt
              bara för att samhället ekonomiskt lider skada. Jag kan åter citera
              Pär Nuder. Han säger: Det håller på att bli socialt acceptabelt
              att fuska, och då ringer en varningsklocka hos mig. Det borde
              det göra hos oss alla. Att samhället förlorar i legitimitet är
              allvarligt.
            </seg>
            <seg n="4ad08926">
              Vad gör då regeringen? Det är symtomatiskt att Berit Andnor tidigare
              i sitt svar har berättat vad som har hänt 2005. Man kan undra:
              Vad är det med 2005? Behövs det ett tv-program för att regeringen
              ska få fart när det gäller att göra något åt bidragsfusket?
            </seg>
            <seg n="e165a0c2">
              Redskapen för att hantera detta har funnits länge, dels genom
              registerförfattningar dels genom att lagstiftningen som Berit
              Andnor också sade förfinades 2002 genom beslut här i riksdagen.
            </seg>
            <seg n="fe6172ad">
              Det är sant att vi moderater hade några invändningar av integritetsskäl
              samma skäl som andra socialdemokrater också har talat väl för
              i andra sammanhang. Vi ville ha en tydligare avgränsning när det
              gäller de integritetskänsliga uppgifterna, och vi ville framför
              allt att detta ska regleras genom lag och inte genom författningar,
              som Socialdemokraterna vill. Man ville sitta och förändra lagstiftningen
              på detta känsliga område i Rosenbad i stället för att ta en debatt
              här i kammaren. Det tyckte vi och tycker fortfarande är fel. De
              ändringar man gör när det gäller sekretesslagstiftningen ska ske
              här i huset och inte på andra sidan Helgeandsholmen.
            </seg>
            <seg n="d29d03db">
              Lagen gick igenom. Ändringarna finns, Berit Andnor. Det är snart
              tre år sedan. Vad har hänt? Hur många har lagförts? Regeringen
              och Berit Andnor talar om de nya redskapen och att man har använt
              dem och säger att det har fallit väl ut. Man talar om ett arbete
              som har satts i gång hösten 2004. Det är två år som ni inte har
              redovisat några åtgärder över huvud taget på detta område. Vad
              gjorde man då?
            </seg>
          </u>
          <note type="speaker" n="9101e5d9">
            Anf. 104 MAGDALENA ANDERSSON (m):
          </note>
          <u who="magdalena_andersson_acaf16" xml:id="i-e11ebd11cfdb0ec0-0" n="43f473b4">
            <seg n="c81daee8">
              Herr talman! Utbetalningarna från Försäkringskassan är ungefär
              400 miljarder varje år. Vi får verkligen hoppas att de flesta
              inte fuskar. Om 98 % inte fuskar precis som i Storbritannien skulle
              de övriga 2 procenten betyda att 8 miljarder per år går till fuskande
              personer.
            </seg>
            <seg n="5d3d85d0">
              Är det många som på allvar tror att vi har blivit dubbelt så
              sjuka i Sverige på sex år? Jag gör det inte. Det måste vara något
              fel när ett av världens medicinskt sett friskaste folk har en
              sjukfrånvaro som vida överstiger jämförbara länder.
            </seg>
            <seg n="1239a86e">
              Man kan fundera på den här debatten om fusk och överutnyttjande.
              Den väcker en del frågor. Hur har det kunnat bli som det är? Men
              också frågan: Hur ser det egentligen ut? Vi har fakta, men det
              är för lite. Vi kan se alldeles för många konkreta fall.
            </seg>
            <seg n="fafaa181">
              Herr talman! Socialdemokraterna har haft makten i 65 av de senaste
              74 åren. Den stat som de har skapat har gett oss ett samhälle
              där det finns människor som fuskar alldeles för mycket på olika
              sätt. Regeringen har varit passiv i hela frågan. Först drev man
              linjen precis som Inger René sade att det inte finns något fusk
              alls. Sedan svängde man lite, men bara när man blev överbevisad
              om att Sverige inte är den bästa av världar i det här avseendet,
              utan ganska likt andra länder.
            </seg>
            <seg n="cec31312">
              Jag funderar på socialministerns svar. Det står så här: Försäkringskassan
              har tilldelats en halv miljard extra för att minska ohälsan. Sedan
              står det: Regeringen har särskilt uttryckt att en del av dessa
              resurser ska användas för att förstärka insatser för sjukkontroll.
            </seg>
            <seg n="63dbfd56">
              Jag fick läsa det ett par gånger, och måste säga: Det är väl
              ändå inte samma sak?
            </seg>
            <seg n="822d76bb">
              Att minska ohälsan är för mig att se till att människor blir
              rehabiliterade och friska från en sjukdom. Ökar kontroll gör man
              för att minska och komma åt fusk. Det vore väl ändå klädsamt om
              ministern kunde kalla barnet vid dess rätta namn och konstatera
              att den halva miljard som skulle gå till att minska ohälsan inte
              gör det. Det handlar om att öka kontrollen för att det inte ska
              fuskas. Hur mycket som ska gå till ohälsa och hur mycket som ska
              gå till åtgärder mot fusk framgår inte. Ministern säger inte det
              eftersom hon märkligt nog tror att det är precis samma sak.
            </seg>
            <seg n="31f7a3a2">
              Jag har ställt ett antal frågor. Ministern har inte svarat på
              dem. Vi har fått ett väldigt allmänt hållet svar. Jag nöjer mig
              då med att få svar på en enda av mina frågor: Vilka åtgärder avser
              statsrådet att vidta för att ta reda på omfattningen av fusket?
            </seg>
            <seg n="10a4f58a">
              Det är klart att det finns fusk i systemet. Det har det alltid
              funnits och kommer säkert alltid att finnas. Det som är viktigt
              är att man kontrollerar, följer upp och granskar och ser till
              att det upptäcks och åtgärdas. Att upptäcka och sedan inte polisanmäla
              eller att ha bedrägeribrotten så lågt prioriterade att de avskrivs
              gör inte trovärdigheten bättre.
            </seg>
            <seg n="6a325231">
              Det vore tacknämligt, herr talman, om statsrådet kunde svara
              på denna enda av mina frågor.
            </seg>
          </u>
          <note type="speaker" n="9d08a95f">
            Anf. 105 LARS-IVAR ERICSON (c):
          </note>
          <u who="unknown" xml:id="i-5a1330891c630d7c-4" n="38fee872">
            <seg n="32e0c87c">
              Herr talman! Den första gång jag stötte på bidragsfusk i praktiken
              var en morgon för ungefär 25 år sedan. Jag hade backat ut bilen
              ur garaget då grannen kom och ville prata. Han inledde vårt samtal
              med att säga: Du jobbar, du. Ja, sade jag. Det gör jag. Det behöver
              man inte, sade han. Man kan leva på bidrag.
            </seg>
            <seg n="783ec198">
              Det var alltså för 25 år sedan. Mycket tyder på att bidragsfusket
              har accelererat under de år som gått. Det verkar som om till och
              med finansminister Pär Nuder nu har kommit till denna insikt.
              Tidigare har han sagt att det inte är så många som fuskar.
            </seg>
            <seg n="d91cfaa6">
              Västmanlands läns tidning gjorde en nätundersökning. Av den framkom
              att 57 % kunde tänka sig att fuska med bidrag. Vi har nyss hört
              om den Temoundersökning som visade att var femte svensk känner
              någon som bidragsfuskar.
            </seg>
            <seg n="7e2f0f65">
              Bidragsfusket kan vara av olika slag. Någon jobbar trots att
              han eller hon är sjukskriven eller får pension. Sjukdomar och
              skador kan hittas på. Man kan uppge felaktiga inkomster och därigenom
              få ut mer än man ska få.
            </seg>
            <seg n="ae62fe7e">
              Försäkringskassan luras på stora summor varje år. Men det händer
              ibland att fuskare avslöjas och tvingas betala tillbaka. Försäkringskassan
              gör även en bedömning från fall till fall om ärendet ska anmälas
              till polis och åklagare. Många av dessa anmälningar skrivs dock
              av och föranleder inte någon vidare åtgärd.
            </seg>
          </u>
          <note n="09f90709">
            Benägenheten att åtala för bedrägeri skiljer sig från län till
            län. Statistik från Riksförsäkringsverket visar att 87 % av anmälningarna
            i Kronobergs län ledde till åtal, men det blev friande domar i
            71 % av fallen. I Östergötland gick 33 % till åtal och samtliga
            ledde till fällande domar. I Helsingfors drevs 5 % av anmälningarna
            till åtal och hälften dömdes.
          </note>
          <u who="unknown" xml:id="i-ce4efc7f2572aef6-4" n="38fee872">
            <seg n="e6ca4b36">
              Att bedrägeriärenden hanteras olika beroende på var bedrägerierna
              sker tycker jag är bekymmersamt. Det måste få negativa följder
              på samhällsmoralen. Jag undrar om ministern har några funderingar
              om varför det har blivit så att åtal vid bedrägerier mot Försäkringskassan
              inte sker på ett likvärdigt sätt i hela landet.
            </seg>
          </u>
          <note type="speaker" n="e2767e45">
            Anf. 106 PETER DANIELSSON (m):
          </note>
          <u who="peter_danielsson_63c106" xml:id="i-95d9fb7e406ca708-0" n="a7602408">
            <seg n="733cc17a">
              Herr talman! Frågan om bidragsfusk har varit tabu ganska länge
              i den svenska debatten. Vi är dock några som envist har hävdat
              att det förekommer fusk och att det behövs mer resurser för just
              kontroller.
            </seg>
            <seg n="b7b74631">
              Från regeringens sida har man, precis som Inger René och Magdalena
              Andersson har sagt, förnekat förekomsten av fusk. Inget fusk förekommer,
              och alla som hävdar att fusk förekommer har man i princip velat
              påstå är onda människor som misstror sjuka, arbetslösa och andra
              som är bidragsberoende. Jag är särskilt glad att den här debatten
              numera går att föra och att regeringen har vaknat och insett att
              fusk faktiskt förekommer.
            </seg>
            <seg n="d2b74137">
              Mot bakgrund av detta uppvaknande skulle jag vilja passa på att
              ge socialministern ett nytt perspektiv på hur staten utövar kontroll
              när det gäller intäkter och utgifter.
            </seg>
            <seg n="0dff4649">
              När det gäller statens intäkter har ju staten till uppgift att
              kontrollera att alla vi medborgare betalar skatt. Man kontrollerar
              att skatten betalas ordentligt och jagar skattefuskare och skattebrottslingar
              i allmänhet. Detta är också viktigt. Men när det gäller statens
              utgifter bör staten också utöva kontroll, inte minst när det gäller
              de 400 miljarder som årligen betalas ut via Försäkringskassan
              i olika former av stöd. Här bör man noga kontrollera alla ansökningar
              och också jaga bidragsfuskare. Det är minst lika viktigt som att
              jaga dem som fuskar på intäktssidan.
            </seg>
            <seg n="1ef4b94e">
              Frågan är då hur de här kontrollerna fungerar i praktiken och
              i vilken utsträckning regeringen prioriterar dem. Jag bad Rut,
              alltså vår utredningstjänst, att göra en jämförelse mellan statens
              kontroll av skattefusk och statens kontroll av bidragsfusk.
            </seg>
            <seg n="5accd900">
              Om man börjar med att titta på antalet personer som är sysselsatta
              med den här verksamheten kan man berätta att vi har 179 personer
              som arbetar vid särskilda skattebrottsenheter på Skatteverket.
              De jobbar med skattebrott allihop. Dessutom har vi drygt 400 personer
              som jobbar på Ekobrottsmyndigheten med bland annat skattebrott.
              Utöver det finns det ca 150 ekopoliser och ett trettiotal ekoåklagare
              runtom i landet som arbetar just med skattebrott. Detta ska man
              jämföra med Försäkringskassans ungefär 50 kontrollanter som finns
              spridda över hela landet och som jobbar ett par eller några stycken
              i varje län.
            </seg>
            <seg n="e0db3cff">
              Även resursmässigt ligger Försäkringskassan i lä med ungefär
              29 miljoner kronor om året jämfört med Ekobrottsmyndighetens 109
              miljoner kronor för skattebrottsbekämpning. Då har jag inte ens
              räknat med alla de skattebrottsenheter som finns på Skatteverket,
              för jag har inte fått fram deras budgetar.
            </seg>
            <seg n="03b6433a">
              Lika sned är balansen när det gäller antalet anmälda fall av
              skattefusk och bidragsfusk, där antalet anmälda fall av skattefusk
              är långt högre än antalet för bidragsfusk. Med tanke på resurserna
              för respektive brott är det å andra sidan kanske inte så konstigt
              att det finns fler anmälda skattefusksfall än bidragsfusksfall.
            </seg>
            <seg n="243a4f16">
              Även när man tittar på påföljderna ser man stora skillnader.
              Missar man att betala in skatt drabbas man ganska snabbt av påföljder
              och ganska kraftfulla sådana. På bidragssidan leder det ganska
              sällan till upptäckt om man fuskar. Om det gör det är det inte
              alltid det anmäls, och om det anmäls leder det ganska ofta till
              låga domar.
            </seg>
            <seg n="ef20ec8c">
              I regeringens regleringsbrev till Försäkringskassan för 2005
              skriver man att fusk inte får förekomma, och det är ju en lovvärd
              önskan. Men jag är fortfarande inte riktigt nöjd med statsrådets
              svar. Min fråga till statsrådet är: Är statsrådet beredd att se
              till att man satsar lika mycket resurser på att jaga bidragsfuskare
              som det finns för att jaga skattefuskare?
            </seg>
          </u>
          <note type="speaker" n="9b327f4a">
            Anf. 107 Socialminister BERIT ANDNOR (s):
          </note>
          <u who="berit_andnor_a5933e" xml:id="i-5a1330891c630d7c-5" n="15a2ed33" next="i-ce4efc7f2572aef6-5">
            <seg n="c81a98a3">
              Herr talman! Återigen vill jag understryka vikten av att vi vidtar
              åtgärder mot det fusk som förekommer. Det är oerhört viktigt att
              vi har fungerande kontrollstrategier, att vi vidtar de åtgärder
              som krävs och att vi ser till att det skapas möjligheter för dem
              som handlägger ärendena ute på försäkringskassorna att göra rätt
              från början, som jag säger i mitt interpellationssvar. Det är
              väldigt viktigt att man med en gång i handläggningen av ärendena
              har denna möjlighet.
            </seg>
            <seg n="92e7ff4b">
              En möjlighet som är viktig i det här sammanhanget är möjligheten
              till direktåtkomst av sådan information som är nödvändig för att
              komma till rätta med en del av det fusk som kan förekomma.
            </seg>
            <seg n="4fc6593c">
              Vi planerar att gå vidare. Som jag också refererar i mitt interpellationssvar
              bereds för närvarande ett förslag som skulle innebära att direktåtkomsten
              från fler myndigheter skulle öka för att underlätta uppgiftslämnandet.
              Det tror jag är oerhört viktigt. Men det är också viktigt att
              utföra de riktade kontroller som har genomförts genom Försäkringskassan
              och att ha en kontinuitet i det, att man dessutom utbildar särskilda
              handläggare som tar vid när den typ av bedrägerier det här är
              fråga om har upptäckts liksom att man i det sammanhanget också
              använder sig av en form av risk- eller väsentlighetsanalys.
            </seg>
            <seg n="c9eda198">
              Det är viktigt att se att ska man åstadkomma rejäla förändringar
              och kunna vidta de åtgärder som krävs måste man också göra en
              bedömning av inom vilka förmåner detta kan förekomma. När ni i
              debatten refererar till de 400 miljarderna vill jag betona att
              en stor del av detta går till förmåner där risken för fusk är
              mycket liten. Det gäller till exempel ålderspensionerna och barnbidragen.
            </seg>
            <seg n="abbf9db3">
              Det ser alltså olika ut. Det visar inte minst de riktade kontroller
              som har genomförts bland annat när det gäller den tillfälliga
              vården av barn. Vi kan konstatera att risken för att det ska förekomma
              någon form av bedrägeri ökar i de fall där man har ett högt utnyttjande
              av just den förmånen. Detta har också lett till att man nu har
              byggt in kontroller i systemet som gör att den här typen av kontroll
              med automatik genomförs.
            </seg>
            <seg n="fdf9abc8">
              Detta, Peter Danielsson, är betydligt mycket smartare, enklare
              och bättre. För de allra flesta handlar det dessutom om att kunna
              ge en förbättrad service till oss som enskilda personer. Vi är
              faktiskt alla någon gång i livet bidragstagare.
            </seg>
            <seg n="305b235e">
              Att ha någon form av kontrollarméer, som Peter Danielsson verkar
              vara ute efter, är inte aktuellt, kan jag säga. Jag måste också
              säga att det känns smått absurt att höra den jämförelse som Peter
              Danielsson just har gjort med de insatser som görs när det gäller
              människor som fuskar med skatten, till exempel ekobrottspoliser.
            </seg>
            <seg n="1f6ca0ec">
              Svar på frågorna då vad har vi gjort? Ja, till skillnad från
              Moderaterna har vi tillsammans med de andra partierna i Sveriges
              riksdag tagit steg när det gäller att vidta åtgärder för att komma
              till rätta med fusket. Omfattningen har jag redogjort för, Magdalena
              Andersson, i mitt svar. Den varierar med de förmåner som finns.
            </seg>
          </u>
          <note n="35702b0a">
            Anf. 108 INGER RENÉ (m):
          </note>
          <u who="berit_andnor_a5933e" xml:id="i-ce4efc7f2572aef6-5" n="15a2ed33" prev="i-5a1330891c630d7c-5">
            <seg n="31b1edc6">
              Herr talman! Statsrådet understryker vikten av att vidta åtgärder.
              Hon säger att till skillnad från Moderaterna har regeringen vidtagit
              åtgärder. Vi sitter dessvärre inte i regeringen än, men det kommer
              att bli ändring efter nästa val, när vi kommer att sitta i regeringsställning.
            </seg>
            <seg n="618bad61">
              Socialministern har till skillnad från oss möjligheter att se
              till att det vidtas åtgärder. Registerförfattningarna på socialförsäkringsområdet
              ger möjligheter till att kontrollera rätt utbetalningar. Det finns
              också förordningar på Skatteverkets område som ger denna möjlighet.
              Sanningen är att regeringen alltför länge har förnekat missbruk.
              Inte förrän tv händelsevis råkar ta upp det vaknar regeringen
              och börjar prata om att det är viktigt att vidta åtgärder.
            </seg>
            <seg n="c4262955">
              Det är också så att 2002, den 1 juli, fick regeringen bättre
              redskap för att hantera de här frågorna. Det var en rad lagändringar
              som trädde i kraft, som vi har talat om tidigare. Det gällde informationsutbyte
              mellan socialförsäkringarna, arbetslöshetsförsäkringarna och studiestödet.
              De här ändringarna trädde i kraft och jag läser innantill ur betänkandet
              för att det skulle underlätta kontrollen av bidragsfusk så att
              man till exempel inte skulle kunna ta ut a-kassa och sjukpenning
              samtidigt. Det låter ju väldigt bra. Pär Nuder har citerats ett
              flertal gånger i dag, och jag kan inte låta bli att göra det en
              gång till. I Ekots lördagsintervju sade han att varje år prövas
              några hundra fall av fusk med socialförsäkringar. Enligt vad finansministern
              sade då är det bara ett fåtal som fälls av domstolarna.
            </seg>
            <seg n="22a9a0ef">
              Statsrådet sade också att frågan bereds. Men det har gått mer
              än två år sedan det här beslutet fattades, och registerförfattningarna
              är ännu äldre. Redskapen finns. Varför har inte regeringen gjort
              något? Och varför får vi som svar på frågan om vad som kommer
              att göras att frågan bereds? Vi vill faktiskt ha mer handfasta,
              tydliga svar. Vad har regeringen gjort och vad avser regeringen
              att göra? Några hundra fall per år är inte tillräckligt. Det här
              fusket är, tyvärr, med största sannolikhet betydligt större än
              så.
            </seg>
          </u>
          <note type="speaker" n="9ae872bd">
            Anf. 109 MAGDALENA ANDERSSON (m):
          </note>
          <u who="magdalena_andersson_acaf16" xml:id="i-e11ebd11cfdb0ec0-1" n="43f473b4">
            <seg n="ccb92682">
              Herr talman! Jag tackar ändå för en öppnare och mer vid attityd
              till frågan den här gången, i den debatten, än senast. Men jag
              blev lite betänksam när ministern sade att vi nog skulle kunna
              räkna ned de här 400 miljarderna, för i dem finns det till exempel
              sådant som pensioner och barnbidrag, och där är det ingen risk.
            </seg>
            <seg n="b40c33cb">
              Så säger jag bara: Har inte ministern sett på programmet Uppdrag
              granskning? Har inte ministern sett vad som kan hända med pensioner?
              Det gäller människor som inte finns längre men där ändå pensioner
              betalas ut år efter år. Jag bara ställer frågan så här öppet.
            </seg>
            <seg n="9c80f740">
              Jag tror att det är dags att vi börjar ställa oss frågan: Vad
              är det som håller på att hända i vårt land med det här med rätt
              och fel? Jag kan fuska för det gör alla andra också, var det någon
              som sade. Det är alldeles för många människor, företag och organisationer
              som inte föregår med gott exempel. Jag tror att det är det som
              behövs. Det behövs väldigt mycket mer goda exempel.
            </seg>
            <seg n="54bfd450">
              Det senaste tråkiga exempel som vi har hört är ju politiska ungdomsförbund
              som verkar ha en svajig moral och inställning till vad som är
              sant och falskt. Jag tror att det handlar om att vi måste försöka
              få till stånd ett helt förändrat beteende ned på individnivå.
              Vi politiker kan lagstifta, men om inte människor själva inser
              detta, att lura staten är att lura sig själv och någon man känner,
              blir det svårt att komma åt problematiken.
            </seg>
            <seg n="4dd00abf">
              Men det finns också andra skäl och förklaringar, tror jag, till
              att moralen undergrävs. Försäkringskassan i Helsingborg sade att
              fusket ofta börjar när mannen i en socialbidragsberoende flerbarnsfamilj
              får arbete och upptäcker att det här nya heltidsarbetet inte skapar
              en enda ny krona till hushållet. Det enda han får är ökade kostnader
              som hör till när man börjar arbeta. Det tär så klart på både arbetsmoral
              och samhällsmoral.
            </seg>
            <seg n="4903f7c9">
              Den inställning som Aina Erlander hade till rätt och fel när
              hon lämnade tillbaka de där berömda pennorna efter sin make, det
              är den som det skulle behövas lite mer av, tror jag.
            </seg>
            <seg n="73a718d7">
              Den Temoundersökning som Inger René hänvisade till tidigare,
              som visade att två av tio känner någon som fuskar, visade också
              att nio av tio ville att bidragssystemen skulle ändras så att
              det blev svårare att fuska. Och så ska det naturligtvis vara.
            </seg>
            <seg n="fe55aa01">
              Jag frågade ministern vad hon avser att göra för att ta reda
              på omfattningen av fusket i Sverige och fick svaret att det har
              jag ju sagt i mitt interpellationssvar. Men så är det inte. Att
              säga att det beror på, det är olika på olika ställen, är ju inget
              svar. Kan ministern stå här i talarstolen och tala om för oss:
              Hur stort är fusket i Sverige? Och om inte: Vad avser ministern
              att göra för att ta reda på hur stor omfattningen av fusket i
              Sverige är? Det är den fråga jag önskar få svar på.
            </seg>
          </u>
          <note type="speaker" n="3351d698">
            Anf. 110 LARS-IVAR ERICSON (c):
          </note>
          <u who="unknown" xml:id="i-5e9917d1ed320cce-35" n="38fee872">
            <seg n="968d2bbf">
              Herr talman! Jag vill upprepa frågan till ministern och undrar
              hur hon ser på domstolarnas varierande behandling av åtalen vid
              bidragsfusk.
            </seg>
            <seg n="29b3983d">
              Så vill jag lyfta fram en viktig faktor när det gäller kampen
              mot bidragsfusket. Då tänker jag på vikten av en korrekt folkbokföring.
              Förr var det ju så att kyrkan i samarbete med lokala skattemyndigheten
              svarade för folkbokföringen. Jag tror att det fungerade bättre
              på den tiden. Men hur är det nu? Numera folkbokförs man på fastighet
              i stället för på bostad. 20 personer kan därför skriva sig i samma
              lägenhet utan att upptäckas. Det kan leda till orättmätiga bidragsförskott,
              avdrag i deklarationen för periodiskt understöd till hustrun,
              som verkar vara ensamstående med barn, bostadsbidrag för hustrun
              samt lägre skatt för mannen och så vidare.
            </seg>
            <seg n="eee51e42">
              Det är faktiskt så att redan 1991 lagstiftade riksdagen om lägenhetsadresser.
              Problemet är att Skatteverket har förhalat denna enkla, billiga
              och verkningsfulla åtgärd i snart 15 år. Jag undrar om ministern
              är beredd att driva den här frågan så att Skatteverket åläggs
              att verkställa riksdagens beslut från 1991, då man verkligen gjorde
              ansatser för att få en säkrare folkbokföring, något som inte omsatts
              i praktiken.
            </seg>
          </u>
          <note type="speaker" n="9a4fe91e">
            Anf. 111 PETER DANIELSSON (m):
          </note>
          <u who="peter_danielsson_63c106" xml:id="i-ded32bae7945c4b6-0" n="a7602408" next="i-abb8c05d98b4cf36-0"/>
          <note n="2828b68b">
            Herr talman! Berit Andnor
          </note>
          <u who="peter_danielsson_63c106" xml:id="i-abb8c05d98b4cf36-0" n="a7602408" prev="i-ded32bae7945c4b6-0">
            <seg n="9ed879aa">
              säger att hon inte vill ha kontrollarméer för att förhindra bidragsfusk.
              Jag har inte talat om några kontrollarméer. Jag har talat om vikten
              av att ha lika bra koll på statens utgifter i form av bidrag som
              på statens intäkter i form av skatt. Jag kan bara tolka Berit
              Andnors tal om kontrollarméer som att vi har just kontrollarméer
              på skatteindrivningssidan och att ministern tycker att det är
              okej. Annars vet jag inte riktigt var hon har fått det där med
              kontrollarméer från.
            </seg>
            <seg n="7f477c09">
              Herr talman! Avslutningsvis kan jag bara konstatera att staten
              lägger ned mycket mer tid och pengar på att kontrollera dem som
              vill behålla sina intjänade pengar än på att kontrollera dem som
              kräver pengar som andra har tjänat in. Den socialdemokratiska
              regeringen ser med rätta allvarligt på just skattefusk, men nu
              är det dags att regeringen ser till att bidragsfusk börjar betraktas
              som ett lika alvarligt brott. Min avslutande fråga till ministern
              är om hon är beredd att medverka till att så sker.
            </seg>
          </u>
          <note type="speaker" n="9e5c81ea">
            Anf. 112 Socialminister BERIT ANDNOR (s):
          </note>
          <u who="berit_andnor_a5933e" xml:id="i-5a1330891c630d7c-6" n="15a2ed33" next="i-ce4efc7f2572aef6-6">
            <seg n="0b08ef0d">
              Herr talman! Låt mig först återigen understryka vikten av att
              vi vidtar de åtgärder som krävs för att komma till rätta med det
              fusk som finns. Regeringen ser mycket allvarligt på det fusk som
              förekommer och det missbruk som kan finnas inom förmånssystemen.
            </seg>
            <seg n="1eac8cbb">
              Det är oerhört viktigt när det gäller legitimiteten i våra gemensamma
              system att den typen av missbruk inte finns. Den här debatten
              kan leda till att vi underminerar förutsättningarna för vår gemensamma
              trygghet, och därför är det viktigt att vidta en rad olika åtgärder
              som gör att vi kan beivra det fusk som förekommer.
            </seg>
            <seg n="e2843f50">
              Jag har i debatten använt mig av begreppet nolltolerans. Det
              är ett ganska bra begrepp som säger en del om att vi är beredda
              att vidta de åtgärder som krävs för att se till att den handläggning
              som sker, den kontrollstrategi som upprättats av Försäkringskassan,
              också genomförs. Vi har tillsammans med de andra partierna i Sveriges
              riksdag, utom ett parti, vidtagit några åtgärder. Det gjorde vi
              vid halvårsskiftet 2002.
            </seg>
            <seg n="334bf53a">
              Ett parti ställde sig vid sidan om, nämligen Moderaterna. Det
              handlade inte om formella invändningar, som man kunde tro av det
              inlägg som Inger René gjorde inledningsvis, utan det var invändningar
              i sak. Som enda parti ställde sig Moderaterna vid sidan om. Jag
              kan bara konstatera att ett allmänt prat, där man utmålar nästan
              hela svenska folket som ett folk av fuskare och i moralupplösning,
              har ingen trovärdighet. Det har det inte. Det måste finnas proportioner
              i debatten.
            </seg>
            <seg n="fc5e7b4b">
              Och vad blir det för ökad moral, Magdalena Andersson, av att
              sänka ersättningsnivåerna i socialförsäkringarna? Det är nämligen
              Moderaternas svar för att vidta åtgärder mot fusket. Det handlar
              inte om att förbättra direktåtkomsten, uppgiftsutlämnandet mellan
              myndigheter. Det handlar inte om att vidta åtgärder som innebär
              att vi kan förebygga fusk och genomföra de risk- och väsentlighetsanalyser
              som naturligtvis är viktiga för att komma åt det missbruk som
              finns. Svaret från Moderata samlingspartiet är sänkta ersättningsnivåer.
              Så ska vi höja moralen, säger Magdalena Andersson.
            </seg>
            <seg n="b74fa1bb">
              Det är viktigt att fortsätta det arbete som regeringen tillsammans
              med samarbetspartierna påbörjat genom att vidta de åtgärder som
              kan krävas för att se till att vi kan komma åt det fusk och det
              missbruk som finns. Det är vi beredda att göra eftersom vi tycker
              att det är viktigt att slå vakt om våra gemensamma system.
            </seg>
            <seg n="d3c9628a">
              Moderaterna har inget svar på detta. Jag kan bara notera att
              det går an att stå här och tycka att vi ska göra något åt fusket,
              men vad vill Moderaterna egentligen, förutom att sänka ersättningsnivåerna
              i socialförsäkringarna?
            </seg>
          </u>
          <note n="23c7c85b">
            Anf. 113 INGER RENÉ (m):
          </note>
          <u who="berit_andnor_a5933e" xml:id="i-ce4efc7f2572aef6-6" n="15a2ed33" prev="i-5a1330891c630d7c-6">
            <seg n="2c0c0a2f">
              Herr talman! Det är lite genant att behöva tala om för statsrådet
              att det här inte är något torgmöte. Det här är en interpellationsdebatt.
              Interpellationsdebatt innebär att det är fråga om en granskning
              av regeringen. Torgmöten kan vi ha så småningom när vi kommer
              till den perioden. Nu är det vi som granskar regeringen, inte
              statsrådet som granskar Moderaterna.
            </seg>
            <seg n="67b2d806">
              Jag kan konstatera att statsrådet sade fyra gånger att hon understryker
              vikten av att vidta åtgärder. Men visa det då, och berätta om
              de åtgärder som regeringen faktiskt vidtagit. Jag har beskrivit
              att regeringen sedan länge har registerförfattningar. Jag har
              beskrivit den lagstiftning som vi fick i juli 2002. Det är sant
              att Moderaterna ville ha en annan ordalydelse eller begränsning
              när det gäller integritetskränkande uppgifter. Det är sant att
              vi ville att besluten skulle fattas i riksdagen och inte i Rosenbad.
              Men regeringen fick igenom sin vilja. Regeringen fick ett redskap.
              Och hur har regeringen använt det?
            </seg>
            <seg n="1256cb34">
              Regeringen och statsrådet talar om vikten av att vidta åtgärder.
              Jag har inte fått svar på någon av mina frågor. Jag har frågat:
              Vilka åtgärder har vidtagits? I två och ett halvt år har regeringen
              haft redskapen. Jag har också frågat: Vilka åtgärder avser man
              att vidta framöver? Statsrådet har inte svarat på den frågan heller.
              Jag begär att statsrådet svarar på den frågan i sitt sista inlägg
              och inte idkar torgmöteshantering, för det är regeringen som granskas
              inte Moderaterna. Det kommer efter nästa regeringsskifte. Då är
              statsrådet välkommen till den debatten.
            </seg>
          </u>
          <note type="speaker" n="7ec8518c">
            Anf. 114 MAGDALENA ANDERSSON (m):
          </note>
          <u who="magdalena_andersson_acaf16" xml:id="i-e11ebd11cfdb0ec0-2" n="43f473b4">
            <seg n="c97881c1">
              Herr talman! Jag har ungefär samma uppfattning som Inger René.
              I stället för att diskutera det ämne som interpellationen handlar
              om byter ministern till ett annat. Det är ett gammalt retoriskt
              knep som också jag lärde mig när jag gick på tal- och debattkurs.
              Men nu ber jag att herr talman ser till att ministern ägnar sig
              åt ämnet under debatten och bryter om hon skulle ägna sig åt något
              annat. Det är nämligen fusk, och ingenting annat än fusk, vi talar
              om i dag.
            </seg>
            <seg n="d2d9fd8d">
              Herr talman! Jag har den uppfattningen att vi inte ska leta efter
              syndabockar. Vi ska jaga bidragsfuskare. Den som är kriminell
              och gör något otillåtet ska straffas. Man kan fråga sig vad skillnaden
              är mellan dem som snattar i en butik för några hundralappar och
              ställs inför rätta och dem som genom fusk stjäl tusenlappar från
              alla andra. Vari ligger skillnaden mellan att stjäla en bil och
              att fuska sig till samma belopp från vår gemensamma välfärd? Gärningen
              är densamma.
            </seg>
            <seg n="7063cd29">
              Att någon stjäl från en annan betyder att någon annan får mindre
              kvar. Fuskare suger ut pengar ur systemet och förhindrar att de
              människor som verkligen behöver får det som de behöver. Det är
              att stjäla, det är straffbart och de som stjäl ska ställas inför
              rätta. Men de bedrägeribrott som man gör sig skyldig till vid
              försäkringssystemsbrott eller vid socialbidragsbedrägeri är inte
              prioriterade av regeringen. Man har inte prioriterat dem. Det
              kanske ministern ändå är beredd att arbeta för?
            </seg>
            <seg n="5b589abf">
              Jag har fortfarande inte fått reda på vad omfattningen av fusket
              är. Ministern svarar inte på det. Vi får se om hon svarar i sitt
              sista inlägg. Annars får vi utgå från att ministern inte vet och
              inte heller är intresserad av att ta reda på det.
            </seg>
          </u>
          <note type="speaker" n="dc11b7b8">
            Anf. 115 Socialminister BERIT ANDNOR (s):
          </note>
          <u who="berit_andnor_a5933e" xml:id="i-5e9917d1ed320cce-36" n="15a2ed33">
            <seg n="310b29cf">
              Herr talman! Jag har i mitt interpellationssvar gett en mycket
              omfattande redogörelse för det arbete som gjorts, det läge vi
              är i och det vi kommer att göra från regeringens sida. Jag sade
              också att det finns tillgängligt för den som är intresserad. Man
              kan gå in och ta reda på hur Försäkringskassan genom sin kontrollstrategi
              arbetar med att komma till rätta med det fusk som förekommer.
              Det är en uppgift för myndigheten Försäkringskassan. Där kan man
              följa vilka typer av riktade kontroller som genomförs. Man kan
              också följa vilka risk- och väsentlighetsanalyser som ligger till
              grund för det arbete som genomförs om man är intresserad.
            </seg>
            <seg n="ee4b93ec">
              I det regleringsbrev som jag också vet är tillgängligt för intresserade
              kan man läsa hur regeringen uppfattar frågan och vilken linje
              vi anser att Försäkringskassan ska följa i det arbetet. Jag har
              mycket noga redogjort för detta, och den som är intresserad kan
              även läsa det i protokollet.
            </seg>
            <seg n="f15345b0">
              Det är klassiskt att höra företrädare för Moderaterna angripa
              mig som socialdemokrat när jag vill lyfta upp och tydliggöra de
              skillnader som finns mellan våra två partier när det gäller synen
              på de gemensamma försäkringar vi har och hur vi vill komma till
              rätta med det fusk vi har. Vi har helt olika värderingar som ligger
              till grund för den politik som vi vill utforma. Att kalla det
              för torgmöte är, Inger René och Magdalena Andersson, mycket märkligt.
            </seg>
            <seg n="332c6e99">
              Det är som vanligt. Moderaterna vill inte diskutera politik.
              Men det är det vi gör i riksdagen. Det är därför vi är här.
            </seg>
          </u>
          <note n="0c805773">
            Överläggningen var härmed avslutad.
          </note>
          <note n="7c23e2a2">
            17 § Svar på interpellation 2004/05:381 om mäns våld mot kvinnor
          </note>
          <note type="speaker" n="a12cbc55">
            Anf. 116 Statsrådet JENS ORBACK (s):
          </note>
          <u who="unknown" xml:id="i-5a1330891c630d7c-7" n="38fee872">
            <seg n="c44e473d">
              Herr talman! Gudrun Schyman har ställt följande frågor till statsministern:
            </seg>
          </u>
          <note n="3babd770">
            Utredningen om kvinnofridsuppdragen
          </note>
          <u who="unknown" xml:id="i-ce4efc7f2572aef6-7" n="38fee872">
            <seg n="3cd61e85">
              Har ej prioriterat frågan
            </seg>
            <seg n="cb27afe1">
              Arbetet inom regeringen är fördelat så att jag ska svara på frågorna.
            </seg>
            <seg n="4b3d9962">
              I skrivelsen Jämt och ständigt (2002/2003:140) som innehåller
              regeringens jämställdhetspolitik för mandatperioden konstateras
              att arbetet måste ha en feministisk inriktning, vilket innebär
              att vi måste vara medvetna om att det råder en könsmaktsordning.
              Vidare klargörs det att alla statliga myndigheter, inklusive Regeringskansliet,
              ska jämställdhetsintegrera sin politik och sina verksamheter utifrån
              ett könsmaktsperspektiv.
            </seg>
            <seg n="880a84b3">
              År 2003 tillsatte regeringen en särskild utredare för att följa
              upp och utvärdera kvinnofridspropositionens myndighetsuppdrag
              ur ett könsmaktsperpektiv. I december 2004 överlämnades betänkandet
              med förslag om hur arbetet för att motverka mäns våld mot kvinnor
              ska kunna förbättras. Förslagen är nu ute på remiss, och svar
              ska lämnas senast den 31 mars 2005. Regeringen kommer därefter
              att planera hur det fortsatta arbetet ska gå vidare.
            </seg>
            <seg n="5dd2b40a">
              Amnesty lämnar i sin rapport Mäns våld mot kvinnor i nära relationer
              synpunkter och rekommendationer till regeringen. En del av dessa
              rekommendationer har genomförts. När det till exempel gäller besöksförbudslagstiftningen
              har Brottsförebyggande rådet, Brå, fått regeringens uppdrag att
              under en treårsperiod utvärdera tillämpningen. Enligt en av uppdragets
              tre delar ska Brå ta fram underlag för bedömning av möjliga och
              lämpliga åtgärder för att minska antalet överträdelser av förbudet
              och därmed skapa ett effektivt skydd för de utsatta. Rikspolisstyrelsen
              och riksåklagaren har på regeringens uppdrag tagit fram riktlinjer
              och rutiner för polisens arbete med ärenden om besöksförbud.
            </seg>
            <seg n="a56ad18b">
              Regeringen har också givit en särskild utredare i uppdrag att
              bland annat föreslå strategier och åtgärder som kan öka benägenheten
              att anmäla sexuella övergrepp och ge förslag om vad som kan göras
              för att minska påfrestningarna för målsäganden i förhållande till
              rättsprocessen med bibehållna krav på rättssäkerhet.
            </seg>
            <seg n="43bc9215">
              Domstolsverket, riksåklagaren och Rikspolisstyrelsen har även
              i samverkan med Brottsoffermyndigheten genomfört utbildningar
              av personalen. Utbildningarna har fokuserat på bemötande- och
              informationsfrågor.
            </seg>
            <seg n="5da1fbb6">
              Under de senaste åren har Domstolsverket, riksåklagaren och Rikspolisstyrelsen
              tagit fram handlingsplaner för brottsofferarbete och metoder för
              att kvalitetssäkra arbetet på brottsofferområdet.
            </seg>
            <seg n="898448b9">
              Regeringen har också givit Socialstyrelsen i uppdrag att ta fram
              en kunskapssammanställning om verkningsfulla metoder och arbetssätt
              i socialtjänstens arbete med våldsutsatta kvinnor.
            </seg>
            <seg n="54394d2b">
              Kvinnojourerna besitter värdefull erfarenhet och kompetens när
              det gäller mäns våld mot kvinnor. De har under lång tid arbetat
              för att synliggöra detta våld. Kvinnojourernas arbete vilar på
              en ideell grund, och så bör det fortsättningsvis också vara. År
              2004 fick de båda riksorganisationerna tillsammans 15 miljoner
              kronor i statligt stöd för sitt arbete. Det huvudsakliga samhällsansvaret
              för mäns våld mot kvinnor vilar dock på kommunerna.
            </seg>
            <seg n="ed85b615">
              Nyligen togs direktiven till en utredning som syftar till att
              göra en översyn av socialtjänstens stöd till våldsutsatta kvinnor.
              Utredaren ska kartlägga och analysera vad kommunernas ansvar för
              våldsutsatta kvinnor enligt socialtjänstlagen innefattar. Förslag
              ska sedan lämnas om hur stödet till våldsutsatta kvinnor och deras
              barn kan stärkas och förbättras.
            </seg>
            <seg n="90bece57">
              Herr talman! Jag ber att få tacka för detta svar, som jag hade
              förväntat mig att få från statsministern. Skälet till att jag
              ställde frågorna till statsministern var att statsministern hade
              uttalat sig i sammanhanget i höstas när det var en mycket intensiv
              debatt om de här frågorna.
            </seg>
            <seg n="0263b66e">
              Jag förstår fortfarande inte varför inte statsministern kan svara;
              det måste jag säga. Också det kan jag kanske få ett svar på.
            </seg>
            <seg n="eb665369">
              De frågor som jag har ställt och som jag inte har fått svar på
              från statsministern har jag inte heller fått svar på från jämställdhetsministern,
              tycker jag.
            </seg>
            <seg n="9b5cbb0b">
              Utifrån den situation som vi väl bägge två vet är, nämligen att
              mäns våld mot kvinnor är ett otroligt stort problem det är inte
              ett kvinnoproblem utan ett samhällsproblem tror jag att vi är
              överens. Och att vi måste göra något för att få ett stopp på det
              här och att staten har ett stort ansvar för detta är vi tydligen
              också överens om.
            </seg>
            <seg n="2794abde">
              De här frågorna aktualiserades ju för många år sedan. Regeringen
              fattade en rad beslut som så småningom ledde fram till en rad
              förslag som det så småningom fattades beslut om här i riksdagen
              i form av en kvinnofridsproposition som just skulle leda fram
              till att något hände på området. När detta sedan utvärderas efter
              fem sex år visar det sig i den utvärderingen, som kom strax före
              jul, att det som gjorts betecknades som ett slag i luften. Det
              som hade gjorts var alltså inte det som hade behövt göras, utan
              det står stilla det står och stampar. Kunskapen är dålig. Myndigheterna
              har inte förstått uppdraget och så vidare.
            </seg>
            <seg n="07af0987">
              Jag utgår från att jämställdhetsministern har läst denna lunta.
              Där kommer man också med en rad förslag om vad som behöver göras
              på en mängd olika nivåer i samhället. Det gäller då myndighetsinsatser,
              myndighetsansvar, samarbete mellan myndigheterna, vad kommunerna
              ska göra och så vidare en mängd konkreta förslag som inte är tagna
              ur luften utan som är baserade på en gedigen kunskap som har vuxit
              fram och som har tagits fram både genom praktik och genom olika
              vetenskapliga undersökningar som har gjorts. Det finns alltså
              en väldig massa kunskap.
            </seg>
            <seg n="be662142">
              Såvitt jag förstår utifrån de här svaren är det sammanfattande
              svaret ungefär: Vi ska utreda frågan det är väl det som kan utläsas
              här och har tillsatt några till utredningar.
            </seg>
            <seg n="27299f69">
              Jag måste säga att jag tycker att detta rimmar väldigt illa med
              den intensitet som fanns i den här debatten så sent som i höstas
              då många var ute och talade om att detta var väldigt viktigt.
            </seg>
            <seg n="90efbc9b">
              Statsministern svarade så här på en fråga: Det finns all anledning
              för samhället att ta ett samlat ansvar för finansieringen av dessa
              viktiga verksamheter och göra det på ett sådant sätt att vi får
              täckning i hela landet och kvaliteten bibehålls. Det är oerhört
              viktigt.
            </seg>
            <seg n="aa9fabae">
              Hälsominister Morgan Johansson tyckte att detta borde vara en
              fråga där det sätts en grund för vad man som medborgare i Sverige
              ska kunna kräva, nämligen att få stöd och hjälp om man blir utsatt
              för våld och hot oavsett var man bor. I det avseendet är jag statssocialist.
            </seg>
            <seg n="fd5c49bc">
              Det svar jag nu får från jämställdhetsministern är: Vi utreder
              frågorna, och detta är kommunernas ansvar.
            </seg>
            <seg n="29999028">
              Det här går inte ihop. Det för mig återigen till frågan: Hur
              har ni det egentligen med det här arbetet i regeringen? Ni verkar
              inte tala med varandra, och ni verkar inte ha samma uppfattning
              ifall ni möjligen gjorde det.
            </seg>
            <seg n="94cc90a0">
              Och vilken är egentligen jämställdhetsministerns roll? Är det
              att följa frågan?
            </seg>
          </u>
          <note n="4e2af33b">
            Anf. 117 GUDRUN SCHYMAN (-):
          </note>
          <note type="speaker" n="f637f8a7">
            Anf. 118 Statsrådet JENS ORBACK (s):
          </note>
          <u who="unknown" xml:id="i-5a1330891c630d7c-8" n="38fee872">
            <seg n="063b4aa0">
              Herr talman! Jag ska kanske inleda med att berätta lite om den
              jämställdhetsintegrering som vi har i regeringen och som vi har
              arbetat fram tillsammans med bland andra Ulla Hoffmann, om Gudrun
              Schyman kommer ihåg henne. Det är ett unikt samarbete där regeringen
              tar ett brett och samlat grepp om jämställdhetsarbetet i Regeringskansliet.
              Delvis trampar vi på nya stigar. Det här är ett unikt arbete om
              man också tittar ut över världen.
            </seg>
            <seg n="97bdfb9f">
              Alla departement har utsett jämställdhetssamordnare som koordinerar
              och driver arbetet med jämställdhetsintegrering i respektive departement.
              Över hundra tjänstemän är i olika grad involverade i arbetet.
              Särskilt fokus riktas mot jämställdhetsintegrering av budgetarbetet.
              Departementen ska genomföra jämställdhetsanalyser inom respektive
              politikerområde. När jämställdhetsanalyserna är färdiga ska jämställdhetspolitiska
              mål och indikatorer identifieras för politikerområdena. Samtidigt
              genomförs omfattande utbildningsprogram inom Regeringskansliet.
              En utredning har också nyligen tillsatts för att titta på samma
              jämställdhetsintegrering i statliga verksamheter.
            </seg>
            <seg n="8d555e31">
              Jag har tidigare debatterat det här med Gudrun Schyman. Gudrun
              Schyman vill ha en att tala med. Men jag tror inte på en jämställdhetspolitik
              där en person sitter ensam i ett rum eller i ett torn och bestämmer
              om all jämställdhet inom varje sakpolitiskt område. Det vore att
              ha ett diktatoriskt system. Då skulle jag vara minister i varenda
              sakfråga. Jag tycker att det är bra att Gudrun Schyman talar med
              en, med två, med fem om de här frågorna. De här frågorna, till
              exempel sjukskrivningar som vi ska tala om i nästa interpellation,
              berör väldigt många sakområden. De berör arbetsmarknad, och de
              berör socialförsäkring. Att tala med en som skulle vara ansvarig
              för alla politikområden skulle vara att bara ha en enda politiker.
              Jämställdhetsfrågorna griper in i nästan varenda fråga, och det
              borde Gudrun Schyman veta. Skulle hon tala med bara en enda person,
              ja, då är det en diktator, och det vet jag att Gudrun Schyman
              inte gillar.
            </seg>
            <seg n="44dfa4f3">
              Det görs ingenting, säger Gudrun Schyman. Får jag frågan en gång
              till ska jag ta fyra minuter och berätta om allt som görs, allt
              som har gjorts och allt som kommer att göras. Vi har en skärpt
              lagstiftning när det gäller kvinnofriden. Att säga att kvinnofridspropositionen
              är ett slag i luften är ett hån mot det arbete som gjorts i denna
              kammare. Det finns en sexköpslag som är världsunik, och det fanns
              väldigt många andra förslag som också fungerar väldigt bra, något
              som man säger i den utredning som Gudrun Schyman refererar till.
              Däremot var vi angelägna om att följa upp arbetet ute på myndigheterna.
              Det var bra att vi gjorde det. Där kom det en hel del kritik,
              och så fungerar ett politiskt arbete. Politiskt arbete fungerar
              också på det sättet att man låter en utrednings förslag gå ut
              på remiss, man lyssnar på remissinstanserna, låter dem tala fritt,
              och därefter fortsätter arbetet. Så fungerar det demokratiska
              arbetet. Så vill jag ha det också.
            </seg>
            <seg n="78b24ec9">
              Jämställdhetsintegreringen är en svår sak att jobba med, men
              jag står för den. Det arbetet måste göras, och det måste göras
              på det här sättet. Detsamma gäller till exempel integrationspolitiken.
              Innan den kommer ut på varje departement blir det ingenting av
              det. Men med varje minister ska du kunna tala om jämställdhetsfrågor.
              Det sker ett stort arbete i Regeringskansliet. Det är unikt, och
              jag är stolt över det.
            </seg>
          </u>
          <note n="e78e3295">
            Anf. 119 GUDRUN SCHYMAN (-):
          </note>
          <u who="unknown" xml:id="i-ce4efc7f2572aef6-8" n="38fee872">
            <seg n="18d87b8d">
              Herr talman! Jag vet vad som pågår i regeringen. Jag vet att
              det pågår ett integrationsarbete, att alla ska hålla på med det
              här. Visst är det bra om alla gör det. Men vem är det som ska
              ha ansvar för att driva politikutvecklingen framåt? Vem är det
              som ska se till att den nya kunskap som ständigt kommer också
              kommer in i den politiska diskussionen och inte bara kommer in
              där och stannar där i Regeringskansliets interna seminarier utan
              också kommer ut i praktisk handling? Det är det som är frågan.
            </seg>
            <seg n="427ac7b1">
              Då trodde väl jag att en jämställdhetsminister skulle ha funktionen
              att se till att det också händer någonting och att driva på i
              arbetet med dem som är ministrar för andra fackområden. Det är
              det som jag saknar i svaren. Det är på något sätt som att jämställdhetsministern
              står bredvid och tittar på och kanske säger till att de ska sköta
              sig och inte glömma det här. Detta är ju ett område som kräver
              sin egen kunskap, sin egen analys och sin egen utvecklade politik
              i handling.
            </seg>
            <seg n="243bd7fb">
              Kvinnofridspropositionen är ett slag i luften. Ja, så stod det
              i tidningarna, om jämställdhetsministern kommer ihåg, när rapporten
              lades fram. Regeringen står handfallen inför våldet mot kvinnorna.
              Ministrarna har bara gamla förslag att komma med, fastslår regeringens
              egen utredning. 90-talets kvinnofridsreform är den största satsningen
              som har gjorts mot mansvåldet, men reformen har blivit ett slag
              i luften.
            </seg>
            <seg n="95c0f209">
              Det är vad utredarna själva har skrivit. Det är inte jag som
              hittar på det här. I Aftonbladet kunde man läsa att nu krävs det
              krafttag, Orback. Det är dem som jag efterlyser krafttagen mot
              detta.
            </seg>
            <seg n="8cd725be">
              Det kom många förslag i utredningen som heter Slag i luften .
              En nationell expertgrupp vill man ha. Man vill ha specialenheter
              på varje berörd myndighet. Man vill ha kommunala enheter som ska
              driva det praktiska arbetet med mäns våld mot kvinnor. Man vill
              ha ökade resurser till kvinnojourerna, som fortfarande är de som
              drar det tyngsta lasset. Det här säger jämställdhetsministern
              ingenting om. Om det ska bli ökade resurser till kvinnojourerna,
              om de inte ska behöva arbeta enbart ideellt, om de inte ska bli
              behandlade som en frimärksklubb eller en schackklubb av de instanser
              i kommunerna som delar ut bidrag måste vi göra någonting åt det
              nu. Det måste i så fall visa sig i budgeten, som nu håller på
              att förhandlas. Tänker jämställdhetsministern se till att det
              kommer resurser till det här? Det gäller naturligtvis också kommunernas
              möjligheter att gripa sig an detta. Det gäller en lagstiftning
              i kommunerna, något som rapporten tog fram och sade att lagen
              absolut måste skärpas. Det ska inte stå i socialtjänstlagen att
              kvinnor bör få hjälp, utan det ska stå att de ska få hjälp. Tycker
              jämställdhetsministern att det är ett bra förslag? Ha någon mening
              om någonting konkret och driv på i arbetet med de andra ministrarna!
            </seg>
            <seg n="775a80bf">
              Visst är det bra att prata med flera, och jag står här och pratar
              med väldigt många ministrar. Det som är mycket bekymmersamt är
              att ni alla hänvisar till varandra. Det är inte mitt bord, det
              är någon annan, det är hälsoministern, arbetsmarknadsministern
              eller familjeministern. Ni tycker alla olika i alla frågor. Intressant!
              Det tycker inte jag att det är. Jag tycker att det är pinsamt.
            </seg>
          </u>
          <note type="speaker" n="b9e86805">
            Anf. 120 Statsrådet JENS ORBACK (s):
          </note>
          <u who="unknown" xml:id="i-5a1330891c630d7c-9" n="38fee872">
            <seg n="5c8b1575">
              Herr talman! Jag refererar delvis till mitt förra svar där jag
              försökte förklara hur jämställdhetsintegreringen ser ut. Jag är
              samordnare för jämställdhetsfrågorna. Jag driver på frågorna.
              Jag har en feministisk analys i botten på detta, och det har också
              de andra statsråden.
            </seg>
            <seg n="40770ff8">
              Jag har lite problem just nu med Gudrun Schymans demokratisyn.
              Jag vet inte om Gudrun Schyman, som hänvisar till den här utredningen,
              tycker att man inte ska skicka den ut på remiss. Ska vi inte utreda?
              Jag tycker att det var väldigt bra att vi utredde det här. Vi
              har fått en del förslag. Jag hade efterlyst flera konkreta förslag
              från den utredningen. Men det kommer säkert fler förslag från
              remissinstanserna. Ska vi inte lyssna på dem innan vi själva har
              en uppfattning?
            </seg>
            <seg n="489acbbb">
              Det klingar hos Gudrun Schyman som att hon vill ha en stark ledare
              som ska säga precis hur allting är. Jag tror inte på det. Jag
              tror på det kollektiva arbete som utförs i den här riksdagen och
              som utförs i en regering. Jag tror att det är bra att Gudrun Schyman
              träffar många ministrar som är engagerade i den här frågan. Vi
              tycker inte speciellt olika. Någon gradskillnad kan vi ibland
              ha. Jag tycker att det är bra att man går ut och tydligt säger
              att det inte är tillständigt att det ska bero på var i landet
              man bor om man ska ha rätt till ett skyddat boende. Det ser väldigt
              olika ut i landet. Därför tycker jag att det är väldigt bra att
              man har en översyn av socialtjänstlagen. Det kommer säkert också
              att innebära ökade kostnader för staten. Det är bra att kommunerna
              får en bättre styrka för att se till att alla kvinnor har samma
              rätt till ett skyddat boende var de än bor. Där råder inga tveksamheter.
            </seg>
            <seg n="a08beac8">
              Det vore intressant om Gudrun Schyman hade några egna förslag.
              Gudrun Schyman har jobbat i den här kammaren i många år, har haft
              ett stort inflytande som partiledare och inte sällan varit med
              i regeringsunderlaget. Nu säger hon gång på gång att ingenting
              görs. Jag ska komma tillbaka till min lista om jag får tid. Då
              frågar man sig: Vad har Gudrun Schyman hållit på med under den
              här tiden? Har hon inte haft något inflytande alls? Har ingenting
              hänt?
            </seg>
            <seg n="8e44b451">
              Jag tror att mycket har hänt. Kanske har även Gudrun Schyman
              bidragit lite till det. Nu talar Gudrun Schyman om att feministiska
              frågor spänner över alla partigränser. Det som i grunden stärker
              kvinnors makt och möjlighet att ta sig från våldsamma män och
              möjlighet att känna frihet och skapa frihet är en stark offentlig
              sektor, och det är möjligheten till egen försörjning. Det är någonting
              som vi på vänsterkanten slår vakt om. En stark offentlig sektor
              har visat hur generation efter generation tar sig framåt. Ändå
              upprepar Gudrun Schyman att ingenting har hänt. Mer och mer börjar
              det låta som om det är någon form av missnöjesparti där man bara
              ska säga att ingenting händer men man ska inte komma med egna
              konkreta förslag.
            </seg>
            <seg n="bb1c1bc0">
              Jag tycker att vi ska en debatt här i riksdagen där vi också
              kan se på möjliga skiljelinjer. Därför vore det bra om Gudrun
              Schyman kom med några egna förslag. Men om Gudrun Schyman har
              respekt för demokratin vet hon att om det har gjorts en utredning
              bör man låta även remissinstanser titta på den.
            </seg>
            <seg n="a7cbac94">
              Men det borde finnas några andra förslag från Gudrun Schyman
              än till exempel mansskatt.
            </seg>
          </u>
          <note n="10c87887">
            Anf. 121 GUDRUN SCHYMAN (-):
          </note>
          <u who="unknown" xml:id="i-ce4efc7f2572aef6-9" n="38fee872">
            <seg n="e18f0ece">
              Herr talman! Visserligen börjar det att bli sent, men att börja
              tala om mansskatt var väl ändå torftigt.
            </seg>
            <seg n="ba931d66">
              Vi talar om en mycket allvarlig fråga. Misshandel av kvinnor
              flera stycken om dagen pågår dagligen och stundligen i detta land.
              Dessa kvinnor får inte den hjälp och det skydd som de behöver.
              De har inte någonstans att ta vägen. De blir inte bemötta av socialtjänsten,
              av polisen eller av sjukvården. Det finns kanske inte någon kvinnojour
              i kommunen där de bor. Detta är allvarliga saker, och jag utgår
              ifrån att vi är överens om det.
            </seg>
            <seg n="0ac1e3fc">
              Det är inte någonting som händer någon annan dag, någon annanstans,
              något annat år utan det pågår här och nu, dagligen och stundligen.
              Och vi vet om det, och vi vet ganska mycket i dag om vad det är
              för mekanismer som sätter detta våld i rörelse. Vi vet också hur
              sambanden ser ut med andra delar av samhället, om kvinnors situation
              på arbetsmarknaden, om flickors situation i skolkorridorerna och
              om det våld som finns bakom hemmets stängda dörr.
            </seg>
            <seg n="e6c99ac8">
              Det är dags att omsätta denna kunskap i praktisk handling, och
              det kommer att kräva politiska beslut. Jag kan inte förstå vad
              det är som gör att jämställdhetsministern tvekar att till exempel
              ställa sig bakom alla de mycket konkreta förslag som utredningen
              har presenterat. Det är jättebra att den går ut på remiss, men
              det behöver väl inte förhindra att jämställdhetsministern har
              en uppfattning i frågan och driver på den så att det som har budgeteffekt
              kommer upp redan nu, när det ska antas en ny budget. Vi vet att
              kommunerna inte klarar detta ensamma. Så ser det ut.
            </seg>
            <seg n="e05b8df6">
              Ska vi vänta ett år till? Ska kvinnor vänta på att utredningsmaskineriet
              ska mala färdigt och remissinstanserna ska bli klara? Jag tror
              inte det.
            </seg>
            <seg n="c806402b">
              I höstas stod justitieministern på ett torgmöte och sade: Gör
              det till en valfråga. Ja, det är kanske det som vi måste göra.
            </seg>
          </u>
          <note type="speaker" n="ce5ad03f">
            Anf. 122 Statsrådet JENS ORBACK (s):
          </note>
          <u who="unknown" xml:id="i-5e9917d1ed320cce-37" n="38fee872">
            <seg n="fd83cd86">
              Herr talman! Det är bra att vi uppmärksammar mäns våld mot kvinnor.
              Jag har gjort det så många gånger jag har kunnat i den här kammaren.
              Det är den yttersta kränkningen av mäns överordning som tar sig
              det uttrycket. Det tar sig också uttryck i prostitution, misshandel
              och hot om våld. Även trakasserier och det lilla våldet är en
              del av det stora våldet. Det behöver inte Gudrun Schyman upplysa
              mig om.
            </seg>
            <seg n="d0e85c5b">
              Jag samarbetar gärna med Gudrun Schyman i de här frågorna så
              länge det inte inskränker sig till retorik och konfrontation.
              Att tala om könsmaktsordningen är inte speciellt svårt, men att
              komma fram med konkreta förslag till vad vi ska göra åt det är
              svårare.
            </seg>
            <seg n="98e9b0f2">
              Det finns en del förslag i utredningen som Gudrun refererade
              till, men det behövs mycket mer. Mycket görs också. Därför skulle
              jag välkomna att du i nästa debatt kommer med egna förslag till
              vad vi kan göra.
            </seg>
            <seg n="c67c990a">
              Vi från regeringen säger att vi snabbt måste se över stödet till
              kvinnojourer så att det inte ska spela någon roll var i landet
              man bor för att man ska få stöd. Därom råder det inget tvivel.
              Men för att vi ska få en konstruktiv debatt måste vi också komma
              med konstruktiva förslag. Det gör vi så gott vi kan tillsammans
              med de andra samarbetspartierna. Det vore också trevligt om Gudrun
              Schyman kunde vara med och bidra till den debatten.
            </seg>
          </u>
          <note n="0c805773">
            Överläggningen var härmed avslutad.
          </note>
          <note n="3ae0f23b">
            18 § Svar på interpellationerna 2004/05:382 om könsdiskriminering
            i föräldraskap och arbetsliv och 384 om kvinnors sjukskrivningar
            och arbetsfördelningen mellan kvinnor och män
          </note>
          <note type="speaker" n="a361eede">
            Anf. 123 Statsrådet JENS ORBACK (s):
          </note>
          <u who="unknown" xml:id="i-5a1330891c630d7c-10" n="38fee872">
            <seg n="f70f9ad5">
              Herr talman! Gudrun Schyman har i två interpellationer frågat
              mig
            </seg>
            <seg n="adc8ac98">
              Föräldraskap Kunskaps- och nulägesrapport
            </seg>
            <seg n="2b608244">
              Eftersom dessa frågor delvis berör varandra svarar jag på båda
              interpellationerna i ett gemensamt svar.
            </seg>
            <seg n="05f9bb11">
              Jag börjar med frågan om kvinnors höga sjukskrivningstal. Fram
              till 1980 stod kvinnor för en lägre andel av sjukskrivningarna
              än män. Under senare år har sjukfrånvaron ökat dramatiskt samtidigt
              som kvinnornas andel har ökat. Sjukfrånvaron har därmed i allt
              högre grad kommit att uppmärksammas i jämställdhetspolitiken.
            </seg>
            <seg n="440379a4">
              Det finns inga enkla förklaringar till den ökade sjukfrånvaron.
              Forskare har pekat på flera olika samband. Många har att göra
              med bristen på jämställdhet mellan kvinnor och män. Det kan handla
              om fördelningen av det betalda och det obetalda arbetet. Det kan
              handla om den könsuppdelade arbetsmarknaden etcetera.
            </seg>
            <seg n="8f8bf637">
              Med andra ord påverkas kvinnors sjukfrånvaro av den könsmaktsordning
              som underordnar kvinnor och överordnar män. Därför vill jag på
              Gudrun Schymans första fråga svara att jag tror vi har ungefär
              samma syn vad gäller orsakerna till kvinnors sjukskrivningar även
              om jag inte helt kan skriva under på alla formuleringar i interpellationen.
            </seg>
            <seg n="e6c5aa0c">
              Den andra frågan gäller hur jag inom regeringen samordnar åtgärder
              som syftar till att stoppa könsdiskriminering inom arbetsliv och
              sjukvård.
            </seg>
            <seg n="4d89e975">
              I den handlingsplan för jämställdhetspolitiken som regeringen,
              i samarbete med Vänsterpartiet och Miljöpartiet, utarbetade för
              ett och ett halvt år sedan, ingick som en viktig punkt att intensifiera
              arbetet med jämställdhetsintegrering i Regeringskansliet. Detta
              arbete pågår nu i alla departement. Många tjänstemän är involverade.
              En omfattande utbildningsinsats genomförs. Det är enbart på detta
              breda sätt, genom att involvera alla politikområden, som jämställdhetsarbetet
              på sikt kan bli effektivt och verkligen påverka samhällsutvecklingen.
            </seg>
            <seg n="ffded5ad">
              Behovet av att anlägga detta helhetsperspektiv illustreras väl
              av frågan om ohälsa. Vi behöver genomföra genusanalyser av frågans
              alla aspekter arbetsmarknad, arbetsmiljö, sjukvård, rehabilitering,
              lönediskriminering, socialförsäkringar etcetera.
            </seg>
            <seg n="13d28a91">
              Jämställdhetsintegrering är ett svårt och omfattande arbete som
              kan ta tid men som likafullt är nödvändigt. Jämställdhetsarbete
              kan inte bedrivas i slutna rum utan måste ta plats i alla rum
              där politik formas.
            </seg>
            <seg n="d2742c63">
              Som jämställdhetsminister har jag ett ansvar för detta arbete.
            </seg>
            <seg n="14763af2">
              Gudrun Schymans tredje fråga gäller hur jag arbetar konkret för
              att män ska öka sitt obetalda arbete i syfte att utjämna arbetsfördelningen
              mellan kvinnor och män. Jag håller med om att detta är en viktig
              fråga. Den senaste tidsanvändningsundersökningen visar visserligen
              att kvinnors och mäns fördelning av tid på olika aktiviteter tenderar
              att bli alltmer lika. Men väldigt mycket återstår. Och det är
              hög tid att männen ändrar sitt beteende. Det är fortfarande kvinnorna
              som utför det mesta obetalda arbetet. Det är huvudsakligen kvinnor
              som deltidsarbetar. Och följaktligen får kvinnor lägre inkomst,
              lägre sjukersättning och lägre pension. Och barnen har fortfarande
              inte lika tillgång till mamma och pappa.
            </seg>
            <seg n="312f8ddf">
              En strategiskt viktig fråga i detta sammanhang är fördelningen
              av föräldraledigheten, som Gudrun Schyman också frågat mig om.
              Den utredning, som nu undersöker hur barn bättre ska kunna få
              tillgång till båda sina föräldrar, lämnar sitt betänkande i höst.
              Jag ser med stort intresse fram emot resultatet, men eventuella
              konkreta åtgärder som rör konstruktionen av föräldraförsäkringen
              ligger inom statsrådets Berit Andnors ansvarsområde. Jag kommer
              dock givetvis att noga följa frågan.
            </seg>
            <seg n="0e617986">
              Gudrun Schyman och jag är nog överens om att det finns samband
              mellan det faktum att kvinnorna tar ut merparten av föräldraledigheten
              och diskrimineringen av kvinnor på arbetsmarknaden. Då är vi inne
              på de två återstående av Gudrun Schymans frågor.
            </seg>
            <seg n="8e5d8910">
              När det gäller diskriminering av gravida arbetstagare finns det
              i dag ett gott skydd i svensk lagstiftning. Enligt jämställdhetslagen
              får en gravid arbetstagare eller arbetssökande inte missgynnas
              av skäl som har samband med graviditeten. I ett sådant fall gör
              sig nämligen arbetsgivaren skyldig till diskriminering på grund
              av kön eftersom bara kvinnor kan vara gravida.
            </seg>
            <seg n="940f943e">
              Ett visst skydd för föräldralediga kvinnor och män finns i föräldraledighetslagen,
              till exempel i fråga om uppsägningar och försämrade arbetsvillkor.
              I dessa fall krävs dock att missgynnandet närmast uteslutande
              beror på föräldraledigheten för att det ska vara otillåtet. Arbetslivsinstitutet
              har i utredningen Hållfast arbetsrätt för ett föränderligt arbetsliv
              konstaterat att det nuvarande skyddet i föräldraledighetslagen
              är alltför svagt. ALI har därför föreslagit att ett skydd införs
              för föräldralediga som motsvarar det som gäller för gravida arbetstagare.
              Det skulle alltså vara nog att ett missgynnande har något som
              helst samband med föräldraledigheten för att det ska vara otillåtet.
              Vidare har ALI föreslagit att uppsägningstiden för en arbetstagare
              som är föräldraledig inte ska börja löpa förrän arbetstagaren
              till någon del har återupptagit sitt arbete.
            </seg>
            <seg n="74d4f0e3">
              ALI:s förslag i dessa delar bereds för närvarande inom Regeringskansliet,
              och regeringen har ambitionen att presentera förslag angående
              ett förstärkt skydd för föräldralediga arbetstagare. Detta ingår
              i statsrådet Hans Karlssons ansvarsområde, men jag kommer givetvis
              att följa även denna fråga.
            </seg>
          </u>
          <note n="61503d2a">
            Anf. 124 GUDRUN SCHYMAN (-):
          </note>
          <u who="unknown" xml:id="i-ce4efc7f2572aef6-10" n="38fee872">
            <seg n="b1624183">
              Herr talman! Detta svar innehåller flera följande av frågan.
              Frågorna är intressanta och ska följas av den minister som har
              ansvaret för samordningen. Och vad tycker då ministern själv?
              Det är naturligtvis min fråga.
            </seg>
            <seg n="9711ca29">
              Här handlar det om ett område som har att göra både med arbetsmarknaden
              då är det arbetsmarknadsministern som är ansvarig och med familjefrågor
              då är det familjeministern som är ansvarig.
            </seg>
            <seg n="1236daa0">
              Föräldraförsäkringen kan man inte diskutera om man inte också
              diskuterar arbetsmarknaden och vice versa. De hänger ihop. Vem
              som gör vad och varför och hur det värderas är intimt förknippat
              med varandra. Den kunskapen har vi. Ändrar man på ett ställe måste
              man ändra på det andra.
            </seg>
            <seg n="8d27264a">
              Det som jag har frågat om är på vilket sätt jämställdhetsministern
              tänker sig att arbeta för den förändring som jämställdhetsministern
              här talar om. Det är hög tid att männen ändrar sitt beteende,
              står det i svaret. Det tycker jag också. Det måste innebära att
              också kvinnor ändrar sitt beteende, vilket måste innebära att
              också arbetsgivaren ändrar sitt beteende, vilket förmodligen måste
              innebära att regelsystemen i föräldraförsäkringen också måste
              ändras. Allt detta hänger ihop. Hur tycker jämställdhetsministern
              mycket konkret att vi ska komma fram till detta förändrade beteende?
              Hur ska detta gå till? Jag har avsiktligt ställt frågan vad jämställdhetsministern
              konkret anser att vi ska göra.
            </seg>
            <seg n="1b8e0166">
              Lagen om skydd mot uppsägningar vid föräldraledighet är vi, vad
              jag förstår, överens om måste skärpas. Då är min fråga: Varför
              har inte regeringen gjort det tidigare? Förslagen har funnits
              i flera år. I det parti som jag tidigare tillhörde skrev vi motioner
              om detta. Det har bromsats av regeringen, vilket också några företrädare
              för Vänsterpartiet skriver om på DN Debatt i dag. De säger ganska
              upprört att Göran Perssons ledning av regeringen är antifeministisk,
              och då tar man just det här som exempel. Varför har regeringen
              inte gjort detta när förslagen har legat i flera år? Vem i regeringen
              är det som ser till att saker inte blir gjorda? Den frågan ställer
              de i artikeln. Jämställdhetsministern, som är samordnare och,
              förmodar jag, vet vad alla gör och varför, borde kunna ha ett
              svar på detta.
            </seg>
            <seg n="eded7ae5">
              Jag tycker att detta är en organisering av arbetet som är väldigt
              olycklig. Den innebär en fragmentisering av jämställdhetsarbetet.
              Man lägger ut det på olika områden. Sedan ska jämställdhetsministern
              gå omkring som en lärare och kolla att de andra statsråden verkligen
              löst uppgifterna, vilket de uppenbarligen inte gjort. Den diskussion
              som vi hade alldeles nyss visade på det. Jämställdhetsarbetet
              förs inte ut. Inte vet jag hur mycket ni pratar med varandra i
              regeringen. Jag får aldrig något svar på det.
            </seg>
            <seg n="abd7e222">
              Hur går det till rent konkret när jämställdhetsministern, arbetsmarknadsministern,
              familjeministern, hälsoministern och inte vet jag vilka fler ministrar
              sätter er ned och diskuterar hur ni ska göra med detta komplexa
              system av makt som ryms inom ramen för könsmaktsordningen, hur
              ni ska hitta nyckelfrågorna som bryter upp och desarmerar den
              manliga dominansen. Sitter ni och diskuterar på det viset? I alla
              fall har inte jag sett någonting som tyder på detta. Det som jag
              menar att en jämställdhetsminister skulle ha ansvar för är att
              driva fram politiken.
            </seg>
          </u>
          <note type="speaker" n="dc6e29a0">
            Anf. 125 Statsrådet JENS ORBACK (s):
          </note>
          <u who="unknown" xml:id="i-5a1330891c630d7c-11" n="38fee872">
            <seg n="64cc687c">
              Herr talman! Tack, Gudrun Schyman, för förslagen om hur jag ska
              arbeta. Jag arbetar ungefär så som Gudrun Schyman säger. Jag ser
              till att flera av oss ministrar träffas. Jag försöker att putta
              på arbetet. Jag försöker att ta ett helhetsansvar och få ett helhetsgrepp
              på jämställdhetspolitiken. Och det går framåt.
            </seg>
            <seg n="6d4dfb02">
              Det skulle vara intressant att höra hur Gudrun Schyman tycker
              att man skulle organisera arbetet på ett annat sätt, eftersom
              jag utifrån en rätt lång erfarenhet av jämställdhetsarbete ser
              att jämställdhetsaspekter går att lägga på i stort sett varje
              fråga. Om en enda person skulle ha ansvaret för jämställdhetsarbetet,
              skulle vi bara behöva en enda person i regeringen. Det är ett
              system som jag inte tror fungerar.
            </seg>
            <seg n="dbfb2c11">
              Däremot ser jag att det fungerar bättre och bättre med det system
              vi har. Jag ser att Hans Karlsson driver jämställdhetsfrågor.
              Jag ser att Morgan Johansson driver jämställdhetsfrågor. Jag ser
              att Berit Andnor driver jämställdhetsfrågor. Så måste det gå till.
              Sedan får vi träffas också mellan departementen och se hur vi
              ska samordna komplexa frågor. Men om vi skulle ha en minister
              som bara arbetade med de komplexa frågorna kring till exempel
              sjukförsäkringen, skulle det vara en minister som hade alla departement
              hos sig. I så fall vore det ett annat system än det som jag vill
              ha.
            </seg>
            <seg n="aa9b91d7">
              Jag tror att det är bra att Vänsterpartiet, Miljöpartiet och
              Socialdemokraterna är överens. Sedan kan det ibland finnas vissa
              skiljelinjer. Någon kan tycka att den ena frågan skulle gå lite
              fortare än den andra, men vi kommer överens rätt bra i den gruppen.
            </seg>
            <seg n="be1cfb5f">
              Eftersom jag är inne i alla dessa frågor som Gudrun Schyman tar
              upp och hon frågar mig vad jag tycker, kanske jag ändå kan få
              svara att jag tycker att föräldraförsäkringen är en av de allra
              viktigaste frågorna som vi har att jobba med. Det är en socialförsäkringsfråga,
              men det är också en fråga som i hög grad angår arbetsmarknaden.
            </seg>
            <seg n="737117ef">
              Jag skulle vilja att män tog ut lika mycket föräldraledighet
              som kvinnor gör. På den socialdemokratiska kongressen drev jag
              och fick igenom en skrivning om att vi ska se över systemet för
              att få ett system som gör att man kan knyta mer av föräldraförsäkringen
              till pappan. Det driver jag. Därför har regeringen också tillsatt
              en utredare som ska titta på de här frågorna. Man häcklar ibland
              utredningar, men det här är en bra utredning. Jag följer den och
              tittar på alla aspekter, hur de olika förslagen drabbar kvinnor
              och hur de drabbar barn. Så måste vi arbeta. När vi får förslaget
              måste vi sätta ned fötterna, men låt det inte finnas något tvivel
              om att regeringen vill ha en föräldraförsäkring som gör att papporna
              tar ut mer från föräldraförsäkringen. När vi har kommit fram till
              ett förslag ska vi stå för det, och då kan vi också ta strid för
              det.
            </seg>
            <seg n="6aaa0c98">
              Gudrun Schyman var inne på andra frågor, till exempel om ökad
              trygghet vid visstidsanställning. Det är något som jag hoppas
              ska genomföras. Det driver vi på. När det gäller rätten till heltid
              delar jag Hans Karlsson uppfattning, och han har själv klargjort
              att detta ska vara klart inom mandatperioden. Ibland kan det gå
              ett halvår fortare än vad de andra partierna tycker, men det ska
              vi hinna med inom mandatperioden. Det står också i 21-punktsprogrammet.
            </seg>
            <seg n="a615080e">
              Jag tror på den arbetsfördelning som vi har. Den är delvis ny
              och den är unik i världen, men det är så vi måste jobba. Med det
              förslag som Gudrun Schyman skissar på skulle en person vara ansvarig
              för alla sakfrågorna, för jämställdhetsaspekter finns i varje
              sakfråga. Eller är det bara i några sakfrågor som jämställdheten
              berörs? I så fall har vi helt olika syn på den könsmaktsordning
              som jag talar om.
            </seg>
          </u>
          <note n="24f7d667">
            Anf. 126 GUDRUN SCHYMAN (-):
          </note>
          <u who="unknown" xml:id="i-ce4efc7f2572aef6-11" n="38fee872">
            <seg n="998ad4f7">
              Herr talman! Jag vet inte varför jämställdhetsministern hänger
              upp sig på att det ska vara en enda person som man ska prata med
              om det skulle bli jämställdhetsministern som hade fullt ansvar
              för att också driva och utveckla politiken. Jag tycker att det
              är utmärkt om alla ministrar har en kunskap om könsmaktsordningen
              och förstår att göra feministiska analyser av sitt ansvarsområde.
              Det tycker jag är utmärkt. Det är väl den utbildningen som har
              pågått under lång tid. Men det vi ser i praktiken är ju att de
              här frågorna tappar mark. Det är vad vi ser i praktiken.
            </seg>
            <seg n="5a8db0f0">
              Jämställdhetsministern tycker att det går framåt och att det
              går bra. Jag delar inte den uppfattningen. Jag tycker att vi kan
              se att vi har precis samma tillbakagång i Sverige som vi ser över
              hela världen. Jag vet att jämställdhetsministern var på den konferens
              som hölls i New York för några veckor sedan och som var uppföljningsmöte
              efter Peking 95. Det var så skakigt att man inte ens visste om
              man vågade öppna dokumenten, för man var beredd på att de kanske
              skulle försämras, för att den regression som går över världen
              också pressar tillbaka kvinnor i varje land, inklusive Sverige.
              Vi står inte utanför detta som något jämställdhetens paradis.
              Också i Sverige har det gått bakåt.
            </seg>
            <seg n="4ce054f9">
              Kvinnor i dag har en sämre ställning på arbetsmarknaden än för
              tio år sedan, mer av ofrivilliga deltider, mer av otrygga anställningar,
              mer av sjukskrivningar, fler frågor om planerade graviditeter
              vid anställningsintervjuer, trots att det inte är tillåtet, mer
              av uppsägningar och förflyttningar under föräldraledigheten. Det
              vet vi. Vi vet att mäns våld mot kvinnor ökar. Vi vet att brutaliteten,
              sexualiseringen av språket och av de offentliga rummen ökar, och
              det går längre ned i åldrarna. Sjuåringar ska ha stringtrosor
              och push-up -behå. Vi vet att det ökar, och kvinnor kläms mellan
              olika krav, att vara 130 % på jobbet och dessutom vara hemmafru
              och därtill sexobjekt. Kvinnor går sönder. Kvinnors kroppar går
              sönder. Och sjukvården är blind och döv, eftersom den är organiserad
              utifrån mäns krämpor. Detta är Sverige, inget undantag från världen
              i övrigt.
            </seg>
            <seg n="4da78edf">
              Det är möjligt att ni har bra seminarier i Regeringskansliet,
              men det hjälper inte situationen särskilt mycket. Jag menar att
              när vi har en sådan tillbakagång globalt, och Sverige också finns
              med i denna tillbakagång, räcker det inte med seminarier. I ett
              sådant läge måste man ta stora kliv framåt. Och det är det som
              jag efterlyser.
            </seg>
            <seg n="5b789532">
              För att ta stora kliv framåt i en radikal politik måste man utveckla
              politiken. Då krävs det att det finns en minister som har detta
              ansvar, detta och inget annat. Miljöpolitiken hade inte utvecklats
              som den har gjort om det hade varit en minister som hade haft
              fyra andra ansvarsområden. Det krävs en som håller på med detta
              och som kan omge sig med människor som har kunskap och drivkraft.
              Och det krävs ett departement som kan ha politiskt sakkunniga
              som utvecklar politiken och driver på också i det internationella
              samarbetet.
            </seg>
            <seg n="e0fb809c">
              Det krävs ett utskott i riksdagen där vi kan få den här diskussionen,
              som kan analysera könsmaktsordningens olika mekanismer och hur
              de griper in i varandra även om de ligger på olika politikområden.
              Det är det jag skulle vilja se. Det är det som är svaret på ministerns
              fråga hur jag skulle vilja organisera arbetet. Så skulle jag vilja
              organisera det. Och jag skulle vilja ha en myndighet som har ansvar
              för att detta också genomförs i praktiken, precis som vi har på
              alla andra områden. För att det ska bli verklighet av den politiska
              retoriken krävs det krafttag.
            </seg>
          </u>
          <note type="speaker" n="29e698de">
            Anf. 127 Statsrådet JENS ORBACK (s):
          </note>
          <u who="unknown" xml:id="i-5a1330891c630d7c-12" n="38fee872">
            <seg n="cb7cd70f">
              Herr talman! Den politiska retoriken har vi här. Nu gäller det
              att gå från retorik till handling.
            </seg>
            <seg n="11ed559a">
              Den här diskussionen med Gudrun Schyman om hur ansvaret ska organiseras
              tycker jag är intressant. Gudrun Schyman säger att hon vill ha
              en person som har fullt ansvar. En person ska alltså ha fullt
              ansvar för de jämställdhetspolitiska frågorna. Jag säger att de
              jämställdhetspolitiska frågorna griper in i varje politikområde.
              Då måste en person ha ansvar för alla politikområden. Det är inte
              det system som jag tror att vi ska ha. Jag tror att vi ska välja
              ett system där alla politikområden har ansvar för jämställdhetsfrågorna.
            </seg>
            <seg n="ddc3d1a9">
              Jag tycker att det är riksdagens sak att diskutera ett jämställdhetsutskott,
              och det finns argument för och det finns argument mot det. Men
              det skulle också vara intressant att veta hur man inte bara utifrån
              de olika politikområdena utan också från de olika politiska partiernas
              sida ska enas i jämställdhetsfrågor när man inte kan enas om det
              ute i de olika utskotten. Men kring det tycker jag också att det
              finns positiva tankar. Jag ville bara delta i den debatten lite
              kort.
            </seg>
            <seg n="23a1021b">
              Gudrun Schyman hänvisar till vad som händer i världen, och jag
              håller med henne. Jag var själv på mötet i New York och hade möjlighet
              att tala inför generalförsamlingen. Jag satt i ett ministermöte
              tillsammans med andra europeiska ministrar och tittade ut över
              Manhattan när vi diskuterade kvinnans rätt till sexualupplysning,
              kvinnans rätt till preventivmedel, kvinnans rätt till säkra aborter.
              Det var en absurd diskussion. För vilken annan än kvinnan själv
              kan ha rätt till hennes egen kropp?
            </seg>
            <seg n="1a4360ae">
              Det går bakåt på sina håll i världen. Därför är Sveriges röst
              viktig. Sverige har också en väldigt lång tradition av att driva
              jämställdhetsfrågorna i världen. Det var bra att Sverige var på
              det mötet. Det var bra att Sverige stod tillsammans med de europeiska
              länderna i det motstånd som finns när det gäller kvinnors rättigheter
              i världen.
            </seg>
            <seg n="df907c78">
              Vi anordnar också ett seminarium kring den kriminalisering av
              köp av sexuella tjänster som väckte stor uppmärksamhet i New York
              och som jag hoppas att vi kan exportera ut i världen.
            </seg>
            <seg n="6cf8d0e8">
              Jag delar uppfattningen i Gudrun Schymans analys, att vi i Sverige
              också är en del i världen. De patriarkala strukturer som vi ser
              på andra håll kan vi också se här, och vi kan också se dem förstärkas
              i vårt land. Därför är jag också rädd för en marknad som tar över
              och sprider sig in i vårt land med en stark sexualisering av det
              offentliga rummet. Därför är jag också mån om att slå vakt om
              att inte allt ska tillåtas på den marknaden.
            </seg>
            <seg n="a33e2417">
              Därför finns det också för mig en höger- och vänsterskala i politiken.
              Precis som jag tidigare talade om är det för mig viktigt när det
              gäller kvinnors möjlighet att växa, att komma ut på arbetsmarknaden,
              att få frihet att söka sig bort från det som också är en dålig
              relation, att det finns en stark offentlig sektor. Därför blir
              jag ibland orolig när jag hör Gudrun Schyman tala om en framtid
              där höger och vänster inte längre ska finnas till utan de feministiska
              frågorna går över alla partier.
            </seg>
            <seg n="ba5c8a42">
              Det finns sådana element. Även i de fina rummen blir kvinnor
              slagna. I näringslivet är kvinnorna inte representerade. Men det
              finns också en väldigt stark höger- och vänsterprofil där jag
              hoppas att också Gudrun Schymans kraft ska gå till att försvara
              en stark offentlig sektor.
            </seg>
          </u>
          <note n="ea37b04b">
            Anf. 128 GUDRUN SCHYMAN (-):
          </note>
          <u who="unknown" xml:id="i-ce4efc7f2572aef6-12" n="38fee872">
            <seg n="f4853c98">
              Herr talman! På de två minuter som nu återstår kan vi inte ha
              några större seminarier om könsmaktsordning och de patriarkala
              strukturerna. Men det här tjatandet om en person, jämför med miljöpolitiken!
              Hur kom miljön in i politiken? Hur tog den plats? Vad hände? Jo,
              en ganska aktiv miljörörelse som jobbade med olika saker på olika
              håll, en del med träden, en del med havet och en del med sälarna,
              gick ihop och bestämde sig för att nu får det vara nog. De här
              frågorna ska in i politiken, och man formerade sig i en politisk
              kraft som utgjorde en makt som tog plats.
            </seg>
            <seg n="ba5105b1">
              Sedan blev det ett miljömedvetande. Alla partier spottade upp
              sig och sade: Ojojoj, vi kan redan det här. Vi är bra på det här.
              Sedan var man tvungen att leva upp till det. Då fick man lära
              sig, kunskap kom in! Vad hände? Jo, politiken förändrade sig.
              Det blev en miljöminister, jaha, och ett miljödepartement, jaha.
              Och samtliga andra ministrar och ansvarsområden ska hela tiden
              tänka på miljön.
            </seg>
            <seg n="a56d4a87">
              Oavsett om det gäller bostadspolitiken eller om det är transportpolitiken
              eller vad det är så ska det finnas ett miljötänkande med. Men
              det fråntar inte miljöministern ett kraftfullt ansvar för att
              driva politiken framåt både nationellt och internationellt. Det
              är ju så det går till. Det handlar inte om något antingeneller
              utan det handlar om att göra många saker på en gång och att dessutom
              ligga före och vara kraftfull i att markera vad som är viktigt.
              Det är det som jag efterlyser.
            </seg>
            <seg n="2ff6f71a">
              Visst finns det en högervänster-skala. Jag tror inte att jämställdhetsministern
              behöver vara så ängslig. Jag har förstått att många är ängsliga
              nuförtiden. Men herregud, det finns en höger och en vänster. Glöm
              inte det! Tänk vad många är nervösa. Vi kan plötsligt säga att
              vi är många kvinnor som har erfarenheter av och kunskaper om det
              patriarkala förtrycket och vi tänker nu använda kunskaperna för
              att föra upp frågorna högst på den politiska dagordningen. Då
              blir det nervöst hos jämställdhetsministern och andra, har jag
              förstått. Det är mycket spännande.
            </seg>
            <seg n="b8b7c44d">
              Tänk på vad det kan innebära att en minister kan vara kraftfull
              och driva på andra.
            </seg>
          </u>
          <note type="speaker" n="0b65a95b">
            Anf. 129 Statsrådet JENS ORBACK (s):
          </note>
          <u who="unknown" xml:id="i-5a1330891c630d7c-13" n="38fee872">
            <seg n="37402281">
              Herr talman! Jag vill inledningsvis tacka för samtalet. Det har
              varit intressant. Kanske kan det för den som läser debatten visa
              på en del skiljelinjer när det gäller att arbeta med jämställdhet.
              Jag tror att jämställdhetsfrågorna har kommit betydligt längre
              än vad miljöfrågorna hade gjort när man tog in ett miljöparti.
              Det vore en tillbakagång i tiden att säga att det ska finnas ett
              speciellt parti eller en speciell person som är ansvarig bara
              för detta. Detta ska ligga hos alla. Så har det också blivit med
              miljöfrågorna.
            </seg>
            <seg n="26e50ac8">
              Miljökonsekvensbeskrivning ska göras på alla områden. De områdena
              har också de enskilda ministrarna ansvar för. Sedan har vi en
              pådrivande miljöminister som har klart definierade miljöuppgifter,
              men så är det inte med jämställdhetsfrågorna. Jämställdheten,
              Gudrun Schyman, griper in i allt. Den griper även in i miljöfrågorna.
              Det måste Gudrun Schyman lära sig! Den griper in i allt. Där ska
              man inte, och kan man inte, ha en person som är ansvarig för allt.
              Däremot kan man ha en person som ser till helheten och som driver
              på utifrån den helhetssynen. Men vi ska ha olika ministrar som
              har ansvar för sina sakområden.
            </seg>
            <seg n="d28e33dc">
              Så ser det ut. Så arbetar vi tillsammans med inte minst Vänsterpartiet.
              Och så tror jag att framtiden kommer att te sig. Därför röner
              svensk jämställdhets- och integreringspolitik stor uppmärksamhet
              internationellt. Det hade vi också uppe i New York för två veckor
              sedan. Så vill framtidens progressiva regeringar arbeta. Att göra
              på det sätt som Gudrun Schyman föreslår är inget annat än en tillbakagång.
            </seg>
          </u>
          <note n="0c805773">
            Överläggningen var härmed avslutad.
          </note>
          <note n="ca443a0f">
            19 § Anmälan om inkommen faktapromemoria om förslag från Europeiska
            kommissionen
          </note>
          <note n="7559ba58">
            Förste vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <u who="unknown" xml:id="i-ce4efc7f2572aef6-13" n="38fee872">
            <seg n="77003b1a">
              KOM(2004)461
            </seg>
            <seg n="0fe4b33d">
              Luciano Astudillo
            </seg>
            <seg n="17d65c17">
              Torsten Lindström
            </seg>
            <seg n="17d65c17">
              Torsten Lindström
            </seg>
            <seg n="04d589b6">
              Torkild Strandberg
            </seg>
            <seg n="98a5d376">
              Nils Holgerssons underbara resa genom Sverige
            </seg>
          </u>
          <note n="fbbe0141">
            20 § Anmälan om inkomna uppteckningar från EU-nämndssammanträde
          </note>
          <note n="197bf664">
            Förste vice talmannen anmälde att uppteckningar från EU-nämndens
            sammanträde fredagen den 25 februari inkommit.
          </note>
          <note n="f00453c3">
            21 § Hänvisning av ärende till utskott
          </note>
          <note n="1dca6bf6">
            Föredrogs och hänvisades
          </note>
          <note n="2dd38414">
            22 § Förnyad bordläggning
          </note>
          <note n="2f6012a8">
            Föredrogs och bordlades åter
          </note>
          <note n="aa533728">
            23 § Bordläggning
          </note>
          <note n="89e99820">
            Anmäldes och bordlades
          </note>
          <note n="3178bf60">
            24 § Anmälan om interpellationer
          </note>
          <note n="f38802d6">
            Anmäldes att följande interpellationer framställts
          </note>
          <note n="97cdcdda">
            den 14 mars
          </note>
          <note n="5f026bdf">
            Ulrik Lindgren
          </note>
          <note n="44a558c7">
            Allan Widman
          </note>
          <note n="a7209319">
            Kalle Larsson
          </note>
          <note n="349442d8">
            Linnéa Darell
          </note>
          <note n="e726d6cf">
            den 15 mars
          </note>
          <note n="835152f3">
            Jan Lindholm
          </note>
          <note n="1d8494f1">
            Birgitta Sellén
          </note>
          <note n="dc0ff3d9">
            Christer Winbäck
          </note>
          <note n="14744db1">
            Alice Åström
          </note>
          <note n="78ec7264">
            Björn Hamilton
          </note>
          <note n="c6f3664e">
            Sven Brus
          </note>
          <note n="a00b3709">
            Ewa Thalén Finné
          </note>
          <note n="7baecce5">
            Chatrine Pålsson
          </note>
          <note n="d93b88f6">
            Nyamko Sabuni
          </note>
          <note n="1b0c6a3c">
            Interpellationerna redovisas i bilaga som fogats till riksdagens
            snabbprotokoll tisdagen den 22 mars.
          </note>
          <note n="c96095d1">
            25 § Anmälan om frågor för skriftliga svar
          </note>
          <note n="c0ee42d6">
            Anmäldes att följande frågor för skriftliga svar framställts
          </note>
          <note n="97cdcdda">
            den 14 mars
          </note>
          <note n="f538cdc6">
            Margareta Pålsson
          </note>
          <note n="f538cdc6">
            Margareta Pålsson
          </note>
          <note n="b4ca2036">
            Anna Lilliehöök
          </note>
          <note n="06810911">
            Anita Brodén
          </note>
          <note n="4436c445">
            Conny Fogelström
          </note>
          <note n="e726d6cf">
            den 15 mars
          </note>
          <note n="28286060">
            Hans Backman
          </note>
          <note n="b60e9573">
            Jeppe Johnsson
          </note>
          <note n="28286060">
            Hans Backman
          </note>
          <note n="39bb38e8">
            Gunnar Axén
          </note>
          <note n="06810911">
            Anita Brodén
          </note>
          <note n="06810911">
            Anita Brodén
          </note>
          <note n="05cfc489">
            Solveig Hellquist
          </note>
          <note n="dc933602">
            Frågorna redovisas i bilaga som fogats till riksdagens snabbprotokoll
            tisdagen den 22 mars.
          </note>
          <note n="38b1dd84">
            26 § Anmälan om skriftliga svar på frågor
          </note>
          <note n="16b1b894">
            Anmäldes att skriftliga svar på följande frågor inkommit
          </note>
          <note n="bf4ad37f">
            den 11 mars
          </note>
          <note n="0c2b41b8">
            Johan Pehrson
          </note>
          <note n="0c2b41b8">
            Johan Pehrson
          </note>
          <note n="016e78df">
            Cecilia Widegren
          </note>
          <note n="ea5b4994">
            Peter Althin
          </note>
          <note n="ea5b4994">
            Peter Althin
          </note>
          <note n="ea5b4994">
            Peter Althin
          </note>
          <note n="a42ffd3a">
            Cecilia Magnusson
          </note>
          <note n="f6f52e8f">
            Cecilia Wigström
          </note>
          <note n="bcd9a493">
            Gustav Fridolin
          </note>
          <note n="0c2b41b8">
            Johan Pehrson
          </note>
          <note n="cf13bbe0">
            Bengt-Anders Johansson
          </note>
          <note n="e187e636">
            Eva Arvidsson
          </note>
          <note n="a42ffd3a">
            Cecilia Magnusson
          </note>
          <note n="c57fffd0">
            Ola Sundell
          </note>
          <note n="42dd2de2">
            Maria Hassan
          </note>
          <note n="bbc0307d">
            Annika Qarlsson
          </note>
          <note n="02e51f1a">
            Heli Berg
          </note>
          <note n="6ce46f06">
            Jan Ertsborn
          </note>
          <note n="6ce46f06">
            Jan Ertsborn
          </note>
          <note n="c8a1e3c3">
            Tobias Billström
          </note>
          <note n="19ba3daf">
            Maud Ekendahl
          </note>
          <note n="016e78df">
            Cecilia Widegren
          </note>
          <note n="4376a912">
            Gunilla Carlsson
          </note>
          <note n="a096b01a">
            Birgitta Ohlsson
          </note>
          <note n="19456040">
            Christer Nylander
          </note>
          <note n="9fb0a090">
            Ulf Sjösten
          </note>
          <note n="1ca82470">
            Johan Linander
          </note>
          <note n="700d295d">
            Maria Öberg
          </note>
          <note n="0c2b41b8">
            Johan Pehrson
          </note>
          <note n="f6f52e8f">
            Cecilia Wigström
          </note>
          <note n="4c065331">
            Jonas Wikström
          </note>
          <note n="864e8e10">
            Sten Tolgfors
          </note>
          <note n="e726d6cf">
            den 15 mars
          </note>
          <note n="05cfc489">
            Solveig Hellquist
          </note>
          <note n="04cb3591">
            Christina Axelsson
          </note>
          <note n="a28c20cf">
            Åsa Torstensson
          </note>
          <note n="c05b00a8">
            Per Landgren
          </note>
          <note n="c5d13673">
            Anita Sidén
          </note>
          <note n="e187e636">
            Eva Arvidsson
          </note>
          <note n="f79d8ae8">
            Svaret 2004/05:1081 redovisas i bilaga som fogats till riksdagens
            snabbprotokoll tisdagen den 15 mars.
          </note>
          <note n="33e8f4c4">
            Övriga svar redovisas i bilaga som fogats till riksdagens snabbprotokoll
            tisdagen den 22 mars.
          </note>
          <note n="a36584dc">
            27 § Kammaren åtskildes kl. 22.04.
          </note>
          <note n="6220d70f">
            Förhandlingarna leddes
          </note>
          <note n="5a31916d">
            /Monica Gustafson
          </note>
        </div>
      </body>
    </text>
  </TEI>
</teiCorpus>
