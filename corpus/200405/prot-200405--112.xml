<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2004</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2004</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200405--112</head>
          <docDate when="2004-04-26">2004-04-26</docDate>
        </div>
      </front>
      <body>
        <div>
          <note n="30b2e5c2">
            ﻿
          </note>
          <note n="d5010c29">
            Riksdagens protokoll
          </note>
          <note n="c2a53af3">
            2004/05:112
          </note>
          <note type="date" n="49f7ba0a">
            Tisdagen den 26 april
          </note>
          <note n="5aba341e">
            Kl. 13:30 - 18:41
          </note>
          <note n="42b01d09">
            1 § Justering av protokoll
          </note>
          <note n="a497fbe2">
            Justerades protokollet för den 20 april.
          </note>
          <note n="5f36ef4b">
            2 § Hänvisning av ärende till utskott
          </note>
          <note n="fb920884">
            Föredrogs
          </note>
          <note n="c014ed69">
            Remissdebatt
          </note>
          <note type="speaker" n="f114ebdd">
            Anf. 1 Statsrådet YLVA JOHANSSON (s):
          </note>
          <u who="unknown" xml:id="i-43ab15a13ac1968d-0" n="ecbb86df">
            <seg n="cfb0edd1">
              Herr talman, ledamöter! Nyligen presenterades två olika rapporter
              om tillståndet i svensk sjukvård. Den ena rapporten har tagits
              fram på uppdrag av Finansdepartementet av bland andra Jane Cederqvist.
              I den andra rapporten har Sveriges Kommuner och Landsting sammanställt
              olika internationella jämförelser mellan kvaliteten och effektiviteten
              i sjukvårdssystemen. Sverige jämfördes där med andra länder.
            </seg>
            <seg n="0c503d61">
              Dessa rapporter ser väldigt olika ut. Sammantaget visar de ändå
              att svensk sjukvård håller mycket hög klass och mycket hög kvalitet.
              Svensk sjukvård är likvärdig, och svensk sjukvård är effektiv.
              Det finns på många sätt anledning att vara stolt över svensk sjukvård.
            </seg>
            <seg n="94815417">
              Samtidigt finns det ingen anledning att vara nöjd. Vi kan bli
              bättre. Vi kan bli mycket bättre. Det finns flera områden där
              vi har mycket att lära av andra länder som har kommit längre än
              vad vi har gjort. Även om vi i internationell jämförelse har en
              mycket effektiv användning av resurserna i sjukvården kan vi få
              ännu mer vård för de pengar vi satsar på sjukvården.
            </seg>
            <seg n="7bb0dea0">
              Det är viktigt att vi fortsätter att bedriva ett förändrings-
              och utvecklingsarbete inom sjukvården och inte låter oss nöja
              med att vi får höga positioner i vissa internationella jämförelser.
            </seg>
            <seg n="27e92c1b">
              Det är också viktigt att säga att svensk sjukvård behöver utveckling,
              men inget systemskifte. Sjukvården är ingen marknad. Sjukvården
              bör inte heller på något sätt bli en marknad eller använda sig
              av marknadskrafter för utvecklingen. Det är en internationell
              diskussion som vi har fört i EU-kretsen under en längre tid med
              anledning av EU:s förslag till tjänstedirektiv. Där finns det
              en samstämmig uppfattning bland de flesta medlemsländer om att
              sjukvården inte kan betraktas som en bransch eller tjänst vilken
              som helst. Det måste vara helt andra drivkrafter som styr sjukvårdens
              utveckling än de som styr andra tjänstesektorer.
            </seg>
            <seg n="bb2e195c">
              Det är oerhört viktigt att vi aldrig utlämnar patienter och medborgare
              till att tvingas agera kunder på en marknad i ett läge när man
              är som allra mest utsatt och kanske som allra skörast när man
              är sjuk och i behov av vård.
            </seg>
            <seg n="65e80249">
              Jag tycker därför att det är angeläget att jag, som ansvarigt
              statsråd, och riksdagens ledamöter kan samla sig till en lagstiftning
              som ställer upp vissa spelregler som gör att vi säkerställer att
              vi inte heller i framtiden får en utveckling mot en marknadsstyrning
              eller en marknad av svensk sjukvård.
            </seg>
            <seg n="2205f1e4">
              Vi har lärt oss av en del andra länder att om en sådan utveckling
              väl startar är den svår att vrida tillbaka.
            </seg>
            <seg n="2328a0c4">
              För oss socialdemokrater är det viktigt att ha en nyanserad bild
              av hur vi ska styra sjukvården och hur vi ska använda de viktiga
              bidrag som nya aktörer och entreprenörer kan bidra med inom vården.
            </seg>
            <seg n="f283b03d">
              Jag tycker att det är bra med mångfald inom sjukvården. Jag tycker
              att det är bra att vi har olika aktörer. Det finns i dag ganska
              många entreprenörer som bedriver vård på entreprenad på uppdrag
              av kommuner och landsting. De gör i allmänhet ett mycket bra arbete
              och bidrar till diskussion och förnyelse av vården.
            </seg>
            <seg n="e9090bad">
              Jag vill att vi ska fortsätta att använda entreprenörer inom
              vården. För att vi inte ska få en utveckling med helt andra drivkrafter
              än de som jag tror är nödvändiga för att säkerställa en bra sjukvård
              vill vi ställa upp två enkla regler.
            </seg>
            <seg n="7edd4b4a">
              Den första regeln är: Inga gräddfiler i vården. Om man driver
              sjukvård och sjukhus på entreprenad och det är en del av den offentligt
              finansierade sjukvården ska det inte finnas någon möjlighet att
              köpa sig förbi. Det ska inte finnas någon möjlighet att ha en
              gräddfil där några patienter och medborgare med hjälp av privata
              försäkringar eller pengar ur egen ficka kan köpa sig bättre eller
              snabbare vård än någon annan.
            </seg>
            <seg n="aa511655">
              Det är viktigt för kvaliteten i vården, men det är också oerhört
              viktigt för tilltron till hur vi använder våra gemensamma resurser.
            </seg>
            <seg n="3fee894a">
              Den andra regeln är: De skattepengar vi gemensamt avsätter till
              sjukvården ska också gå till vården och inte försvinna till aktieutdelning
              till privata aktieägare.
            </seg>
            <seg n="05b8b4a4">
              Om man är ett till hundra procent skattefinansierat sjukhus är
              det meningen att de vinster man gör ska återinvesteras i sjukvården
              och komma patienterna och verksamheten till del så att man kan
              utveckla verksamheten.
            </seg>
            <seg n="9fd072ae">
              Det är de två regler vi vill ställa upp. Dessutom vill vi säga
              att universitetssjukhus inte ska läggas ut på entreprenad, även
              om man uppfyller de här två reglerna.
            </seg>
            <seg n="703f3eb0">
              Vi har också sagt att vi vill föreslå riksdagen en lagstiftning
              som gäller de offentligt och gemensamt finansierade sjukhusen.
              Vi har inte föreslagit någon lagreglering när det gäller primärvården.
            </seg>
            <seg n="5567440c">
              Det är också viktigt att göra skillnad mellan de regler vi behöver
              ställa upp på nationell nivå och de regler som man rimligen bättre
              ställer upp på landstingsnivå. Sjukhusen representerar ett nationellt
              intresse. Det är stora investeringar i kompetens och utrustning
              och det representerar stora tillgångar i landstingen. Därför är
              det rimligt och viktigt att vi i riksdagens kammare kan ställa
              upp några enkla spelregler för vad som ska gälla när entreprenörer
              bjuds in att delta i verksamheten.
            </seg>
            <seg n="d51f36c5">
              Det här har av de politiska motståndarna till de tre partier
              som står bakom uppgörelsen beskrivits som att vi lägger en våt
              filt över utvecklingen av svensk sjukvård.
            </seg>
            <seg n="9e0eb5dd">
              Jag tycker att man då är svaret skyldig. Man måste svara på:
              Är det med hjälp av gräddfiler och aktieutdelning av skattemedel
              som svensk sjukvård ska utvecklas?
            </seg>
            <seg n="eba55821">
              Om det är de viktiga drivkrafterna för vårdens utveckling blir
              jag väldigt orolig. Jag tror att man då är mycket nära en utveckling
              där marknadskrafterna styr och där man vill ha en marknad inom
              vården, och att det är de fördelar som marknadskrafterna har inom
              många andra delar som man tror att man kan vinna genom att använda
              dem inom sjukvården.
            </seg>
            <seg n="3540b67d">
              Jag tycker därför att det är viktigt att riksdagens kammare efter
              behandling av den proposition som regeringen nu presenterar kommer
              att kunna ta de viktiga markeringar och beslut som krävs för att
              säkerställa att vi också i fortsättningen ska ha en sjukvård som
              är gemensamt finansierad, där alla medborgare har lika tillgång
              till vård och där det aldrig är något annat än de medicinska behoven
              som styr i vilken ordning man prioriterar olika patienter.
            </seg>
          </u>
          <note n="ee2c6b63">
            Anf. 2 ANNE MARIE BRODÉN (m):
          </note>
          <u who="unknown" xml:id="i-79fd3e08b926ce7f-0" n="ecbb86df">
            <seg n="8f22ad7d">
              Herr talman! Stopplag eller startlag för hälso- och sjukvården
              ska vi debattera i dag.
            </seg>
            <seg n="bbaa7759">
              Herr talman! Det är ju så att svensk sjukvård i många stycken
              är mycket imponerande. Det finns en kunnig och engagerad personal,
              liksom en hög standard när det gäller medicin och teknik. Det
              utförs dagligen stordåd för människors liv och hälsa.
            </seg>
            <seg n="26ea849d">
              Men det finns ju mycket kvar att göra. I dag upplever vi hur
              hälso- och sjukvården många gånger misslyckas med sitt trygghetsuppdrag.
              Trots alla de goda förutsättningarna tvingas människor vänta länge
              på operation eller behandling. Det är svårt att komma i kontakt
              med vården för något så enkelt som att boka en tid eller konsultera
              en läkare. Personalen inom vården upplever därtill ofta att de
              har små eller obefintliga möjligheter att påverka sin arbetssituation
              till det bättre.
            </seg>
            <seg n="da3ec0c5">
              De upplevda bristerna inom vården har fött en ny tids otrygghet
              i Sverige. Det har sagts här tidigare i talarstolen och det bekräftar
              alla resor runtom i Sverige. Det är en otrygghet som tar sig många
              olika uttryck. En del känner sig vilsna och vet inte vart de ska
              vända sig när de behöver vård, andra känner en rädsla över att
              de inte när de väl blir sjuka ska få den vård som de har rätt
              till eller att de ska få vänta i månader eller år på en operation.
            </seg>
            <seg n="233ca867">
              Nu har vi också sett hur Riksrevisionen har kritiserat regeringens
              tillgänglighetssatsning som ett kravlöst resurstillskott till
              landstingen. Uppenbart är att alla goda krafter behövs och att
              det måste ske saker omedelbart. Sjukskrivningarna går ju fortfarande
              i fel riktning på många håll i landet. Alltfler inser att förändring
              och förnyelse måste till för att sjukvården ska ges möjlighet
              att utvecklas och klara sitt åtagande att ge alla människor en
              god hälso- och sjukvård. En viktig del i detta är att öppna för
              nytänkande och konkurrens.
            </seg>
            <seg n="9e6c82fb">
              Det finns skäl till att många i dag går till de sjukhus som har
              en annan driftsform, och jag vet kanske fler här i kammaren som
              gör det också. Det är för att man är nöjd som patient, och de
              som arbetar där är också nöjda. Det innebär inte att allt det
              som finns i offentlig vård är dåligt, som jag sade tidigare.
            </seg>
            <seg n="25b973a5">
              Det finns andra länder som har tittat på och förstått detta.
              De har tagit till sig den kunskap som finns hos olika entreprenörer
              i vården. England och Tony Blair är bara ett exempel bland många.
              När man tittar på hur nöjda patienterna är, vilket också är viktigt
              att mäta, ser man att Frankrike och Danmark ligger långt före
              Sverige. I Frankrike är till exempel 40 % av sjukhusen vinstdrivande.
            </seg>
            <seg n="350b39ac">
              Men i Sverige är det lite tvärtom. Här finns en kamp mot förnyelse
              av sjukvården, och det har tagit sig flera olika uttryck. Ett
              är just den stopplag som vi diskuterar i dag som riktar sig mot
              olika vårdgivare med vinstsyfte.
            </seg>
            <seg n="fa89a386">
              Herr talman! Den lagstiftning som nu föreslås gäller ju enbart
              sjukhusvård, men jag är rädd att nya vårdkoncept hotas. På sikt,
              år 2009, kan vi också läsa ut att primärvården diskuteras. Med
              Vänsterns inflytande på den här lagstiftningen kan vi alla vara
              oroliga för att det även kommer att ske begränsningar när det
              gäller primärvården.
            </seg>
            <seg n="8974a8e2">
              Ett exempel på något som kan vara hotat är just närvårdskonceptet,
              ett nära samarbete mellan den öppna sjukvården och sjukhusen.
              Har man inte möjlighet att bedriva slutenvård i entreprenadform
              kan ju entreprenören och det privata företaget missa men självklart
              är det patienterna som missar mest möjligheten att vårdkedjan
              fungerar på ett bra sätt. Ett sådant försök kan vi se i Värmland,
              där man jobbar fram en fungerande vårdkedja i Caremas regi.
            </seg>
            <seg n="8297bed0">
              Den här stopplagen tycker jag mycket väl kan handla om att konservera
              förlegade vårdkoncept genom att vården i sluten form inte längre
              ska kunna bedrivas av privata entreprenörer. Förbudet hindrar
              därmed också aktörer som vill ha in nya idéer i sjukvården och
              som förbättrar för patienterna.
            </seg>
            <seg n="a8b0c9d2">
              Många remissvar är ju oerhört kritiska till förslaget, Läkarförbundet,
              Vårdförbundet och Kommunal. Men Konkurrensverket och många fler
              har avrått från denna lagstiftning.
            </seg>
            <seg n="5dbefe4e">
              Vårdförbundet skriver i sitt remissyttrande över regeringens
              stopplagsförslag: Vi ser alltfler patienter som behöver vårdkedjor
              som går både över specialitets- och huvudmannaskapsgränser. I
              detta förslag förstärks sjukhuset som organisatorisk enhet och
              därigenom förstärks också svårigheterna att uppnå effektiva och
              väl fungerande vårdkedjor.
            </seg>
            <seg n="4d2fad8e">
              Vi instämmer i denna bedömning och beklagar att regeringen inte
              har tagit intryck av de synpunkter som företrädarna för en av
              sjukvårdens största yrkesgrupper har lämnat.
            </seg>
            <seg n="042037e7">
              Sjukvårdsministern nämnde tidigare den rapport som har kommit
              från Finansdepartementet och som pekar på möjligheterna att effektivisera
              och minska kostnaderna, eller att få mer pengar till mer sjukvård,
              kanske vi ska säga. Det visar ju på att det finns ganska mycket
              att göra. Tar man då bort möjligheterna att driva sjukvård på
              många olika sätt, och även den sunda konkurrens som kan finnas
              i att ha fler olika vårdgivare, är risken stor att vi aldrig ser
              den effektivisering som man där pekar på.
            </seg>
            <seg n="80ee309c">
              Nej, varför inte i stället öppna för fler som kan bidra och förbättra
              vården för människor i Sverige och minska de köer som många av
              oss ändå vet finns? Det är icke-vården, lidandet för patienter
              och kostnaderna för sjukskrivningar som vi vill komma åt, inte
              i samma utsträckning att förhindra dem som har goda tankar och
              idéer om att förbättra vården.
            </seg>
            <seg n="1409e33d">
              Svenskt Näringsliv har nyligen kommit med en rapport, herr talman,
              som pekar på att också försäkringskassorna och enskilda företagare
              är oerhört bekymrade över att man kommer att ha svårt att fort
              få tillbaka människor i arbete på grund av den här lagstiftningen.
              Det är givet att man ser bekymren också runtom i de verksamheter
              som i dag kan ta in patienter när man har fått sin beställning
              av landstinget och som även kan ta in och använda den överkapacitet
              som man har på sina sjukhus till andra patienter.
            </seg>
            <seg n="80903072">
              Herr talman! Det är viktigt att få en bättre sjukvård, det tycker
              vi nog alla, men en del av detta är naturligtvis att öppna för
              mångfalden av vårdgivare. I dag är det inte så runtom i Sverige
              att patienterna har den valfriheten eller att vårdpersonalen har
              den valfrihet att välja arbetsgivare som vi moderater skulle vilja
              se.
            </seg>
            <seg n="514774a0">
              Många inom vården har goda idéer men känner att de inte kan påverka
              på det sätt som de skulle vilja. Tittar vi på sjukskrivningarna
              ser vi också att det skiljer väldigt mycket mellan olika landsting.
              Det intressanta kan ju vara att titta på att de landsting som
              har mer av olika vårdgivare, mer av konkurrens, också har lägre
              sjukskrivningstal och på det sättet faktiskt kanske är bättre
              arbetsgivare.
            </seg>
            <seg n="069ca0ed">
              Jag som kommer från Halland kan inte låta bli att nämna att vi
              har lägst sjukskrivningstal. Men man kan också se att Norrbotten
              har högst. Det är viktigt att fundera på hur den privata andelen
              ser ut när det gäller just norra Sverige.
            </seg>
            <seg n="e8258480">
              Man bejakar alltså inte den här mångfaldstanken, diskussionen
              om att det är bra att det är flera som hjälper till att korta
              de köer som finns i den svenska sjukvården. I stället ser vi nu
              förslag på att stoppa, hindra och förbjuda de fristående alternativ
              som finns.
            </seg>
            <seg n="84eefa6f">
              Samtidigt vill man naturligtvis bevara landstingens särställning.
              Det ligger kanske inte heller i den borgerliga alliansens tanke
              när vi sätter patienten i centrum.
            </seg>
            <seg n="b78ba011">
              Men någonstans i den här propositionen kan man ändå läsa, vilket
              är intressant, tycker jag, att i sammanhanget är det viktigt att
              framhålla att många av de nya privata alternativa vårdgivare som
              verkar inom den offentligt drivna vården har bidragit med nya
              idéer och erfarenheter som är viktiga för hälso- och sjukvårdens
              utveckling. Det har också visat att personalen i många fall har
              fått större möjligheter till egna initiativ och att påverka vårdens
              innehåll än den har kunnat göra i landstingets regi. Detta ska
              vi nu stoppa.
            </seg>
            <seg n="d14009b6">
              Nej, herr talman, i valet 2006 kommer vi i den borgerliga alliansen
              att söka mandat hos väljarna för en klart bättre hälso- och sjukvårdspolitik
              än vad vi ser i dag, med tydliga spelregler och goda förutsättningar
              för alla som vill bidra. Vi kommer tillsammans att visa på nya
              möjligheter inom detta så viktiga område. Och jag är övertygad
              om att vår startlag kommer att stödjas av många människor runtom
              i Sverige och att vårt arbete kommer att bli mer framgångsrikt.
            </seg>
          </u>
          <note type="speaker" n="82972f60">
            Anf. 3 Statsrådet YLVA JOHANSSON (s) replik:
          </note>
          <u who="unknown" xml:id="i-43ab15a13ac1968d-1" n="ecbb86df">
            <seg n="d3c7d91f">
              Herr talman! När jag lyssnar på Anne Marie Brodén undrar jag
              ibland om vi talar om samma proposition. Vi bejakar gärna entreprenader
              inom vården. Vi har ju entreprenader inom vården. Jag undrar vad
              det är som skiljer ut de som i dag bedriver sjukhus på entreprenad.
              De har vad jag vet ännu inte delat ut någon vinst till sina ägare
              och tar i mycket begränsad omfattning emot patienter från gräddfiler.
              I till exempel Helsingfors har man accepterat ett nytt avtal med
              nya regler i det landsting som drivs av oss tillsammans med Vänsterpartiet
              och Miljöpartiet. På vilket sätt, får jag fråga, är det så att
              den proposition vi nu lägger fram skulle hindra alla entreprenörer
              att verka inom vården i framtiden?
            </seg>
            <seg n="5453ed20">
              Det är lite sorgligt med Moderaternas politik. Det enda recept
              ni har att komma med när det gäller sjukvårdens utveckling vi
              kan vara överens om behoven av utveckling och vilka delar som
              behöver utvecklas är privatisering och att säga att det är okej
              med gräddfiler och aktieutdelning. Då blir man svaret skyldig.
              Jag vill att Anne Marie Brodén svarar. På vilket sätt bidrar gräddfiler
              och aktieutdelning till att förnya sjukvården och till att se
              till att man fortare kan få tid hos sin läkare?
            </seg>
            <seg n="1d313c0b">
              Jämförelsen med England kommer ofta upp i debatten. Jag var nyligen
              där. Det finns ingen jämförelse att göra med den utveckling som
              sker i England. Där har man en underkapacitet framför allt när
              det gäller den planerade öppenvården. Där bjuder man in olika
              aktörer att vara med och bygga ut den. Det är ingenting i den
              lagstiftning vi nu presenterar för riksdagen som hindrar att man
              i fortsättningen gör på ett liknande sätt om man så vill och önskar
              i landstingen. Vi vill reglera att gemensamt finansierade sjukhus
              också i fortsättningen lyder under de gemensamma regler som krävs
              för en solidarisk sjukvård.
            </seg>
          </u>
          <note n="6c2617e1">
            Anf. 4 ANNE MARIE BRODÉN (m) replik:
          </note>
          <u who="unknown" xml:id="i-79fd3e08b926ce7f-1" n="ecbb86df">
            <seg n="5a8c77c6">
              Herr talman! Det är inget som skiljer oss i frågan om att ha
              en solidariskt finansierad sjukvård som alla ska ha rätt till.
              Bekymret som finns i dag för entreprenörer är att de känner att
              detta kommer att bli mycket begränsat. Avtalet i Helsingfors har
              lösts, men hur öppnar man upp för nya idéer och tankar? Jag tror
              att det förslaget kommer att innebära den våta handduken över
              sjukvården, som vi tidigare har beskrivit. Jag tror att landstingen
              kommer att vara mycket mer försiktiga i att ge sig in i nya avtal,
              vilket är bekymmersamt med tanke på de långa köerna.
            </seg>
            <seg n="0f33cf04">
              Vi har ett bra förslag till sjukvårdspolitik. Jag ska gärna skicka
              över det till ministern. Där finns både vårdgarantin och rätten
              att få vård i tid. Halland, mitt eget landsting där jag själv
              har haft ansvaret, har den bästa kundnöjdheten, den bästa vårdgarantin
              som fungerar väl. Ungefär 30 % är privat vård.
            </seg>
            <seg n="b3d91a7d">
              Jag kan konstatera att man i propositionen inte ger sig på Spenshult
              just nu. Där har funnits en rädsla att det skulle drabbas. Man
              ger sig inte på Capio eller S:t Görans just nu förrän man har
              hittat en lösning där den så kallade gräddfilen, de som går till
              Atrokliniken, får flytta någon annanstans. På det sättet kringgår
              man lagstiftningen. Så kan man naturligtvis också välja att göra
              om man inte är nöjd eller egentligen känner att lagstiftningen
              gör en härtill nödd och tvungen.
            </seg>
          </u>
          <note type="speaker" n="3fc8a07b">
            Anf. 5 Statsrådet YLVA JOHANSSON (s):
          </note>
          <u who="unknown" xml:id="i-43ab15a13ac1968d-2" n="ecbb86df">
            <seg n="fc5bf4ce">
              Herr talman! Anne Marie Brodén har ett problem eftersom hon gärna
              vill utmåla mig som motståndare till alla entreprenörer och därmed
              säga att jag på något sätt tricksar med min egen proposition för
              att tillgodose entreprenörerna i tillräcklig utsträckning och
              att det egentligen inte skulle vara min vilja.
            </seg>
            <seg n="6133d6f8">
              Jag kan försäkra Anne Marie Brodén att jag välkomnar entreprenörer
              inom sjukvården. Det är inte den frågan vi är oense om. Vi är
              oense om huruvida vi ska ha några gemensamma spelregler för vad
              som då ska gälla och vad de reglerna i så fall ska innehålla.
              Här skiljer vi oss åt. Här finns en ideologisk skiljelinje som
              det är viktigt att väljarna blir medvetna om.
            </seg>
            <seg n="c784eb0b">
              Vi håller på att genomföra en vårdgaranti i full fart i alla
              landsting tack vare samma majoritet som står bakom den här propositionen.
              Vi kommer nu att se till att vi i praktiken får en köfri sjukvård.
              Med den mycket korta tid som det innebär med fullt genomförd vårdgaranti
              är det inte mycket mer än planeringstid kvar. Det är en fantastisk
              framgång. Det har inte kommit tack vare att vi har släppt in gräddfiler
              eller aktieutdelning inom vården utan med hjälp av andra politiska
              initiativ. Sjukvården behöver styras av andra krafter än marknadskrafter.
            </seg>
            <seg n="fd436493">
              Moderaterna är bekymrade över villkoren för entreprenörerna.
              Vill man ha entreprenörer inom vården måste de ha rimliga villkor.
              Men överordnat entreprenörernas villkor är patientens villkor.
              Patienten måste alltid vara viktigare än entreprenören. Ibland
              krockar patientens intressen med entreprenörens. Då måste patientens
              gå före. Det gäller till exempel patientens rätt att inte behöva
              agera på en marknad samt patientens rätt att inte se någon annan
              köpa sig före eller köpa sig en bättre vård än någon annan. Här
              anser jag att vi politiker har en skyldighet att sätta upp regler
              som sätter patienten före entreprenören.
            </seg>
          </u>
          <note n="f0458bae">
            Anf. 6 ANNE MARIE BRODÉN (m) replik:
          </note>
          <u who="unknown" xml:id="i-79fd3e08b926ce7f-2" n="ecbb86df">
            <seg n="618ba81c">
              Herr talman! Jag tror att vi är alldeles överens om att sätta
              patienten före entreprenören. Det är därför vi har infört en vårdgaranti,
              och det är därför vi föreslår en mycket bra vårdgaranti och tillsätter
              pengar till detta.
            </seg>
            <seg n="023dd86d">
              Om vi vill att sjukvården ska fungera mer effektivt, att pengarna
              ska användas så klokt som möjligt, kan jag från min egen erfarenhet
              som landstingsråd i tio år konstatera att pengarna ibland gör
              mer nytta i Simrishamn än i ett offentligt drivet sjukhus. Man
              får mer för pengarna. Vi är skyldiga skattebetalarna att se till
              att pengarna används så klokt som möjligt. Det är också en del
              i att korta köerna, att använda så många olika sjukvårdsentreprenörer
              som möjligt men också att förbättra den offentliga sjukvården.
              Det ser vi tydliga exempel på när konkurrensen har ökat.
            </seg>
            <seg n="d455a85f">
              Jag är också övertygad om att även om man säger från vänsterkartellen
              att man ska införa en vårdgaranti, är många av mina kolleger inte
              speciellt vare sig positiva eller optimistiska att man ska klara
              detta. Det finns ett motstånd i landet att patienten ska ha rättigheter.
              Det är ett stort bekymmer för regeringen.
            </seg>
          </u>
          <note type="speaker" n="fa8b799e">
            Anf. 7 Andre vice talman KERSTIN HEINEMANN (fp):
          </note>
          <u who="kerstin_heinemann_286f2e" xml:id="i-bc62f6db836fe301-0" n="159b9b94">
            <seg n="17234c7e">
              Herr talman! Så har den så länge väntade och omtalade propositionen
              om driftsformer för offentligt finansierade sjukhus kommit. Den
              är inte direkt efterlängtad av alla, varken av Folkpartiet, Saco,
              LO, TCO, Vårdförbundet, Konkurrensverket eller Nämnden för offentlig
              upphandling.
            </seg>
            <seg n="9e70bc71">
              Saco skriver i sitt remissvar att kravet på att vinst inte får
              utdelas är ett rent formkrav som inte har något att göra med verksamhetens
              inriktning eller innehåll. I den mån det finns en verklig grund
              för promemorians farhågor bör sådana risker hanteras genom de
              avtal som upprättas.
            </seg>
            <seg n="2e7dd5b3">
              LO anför att graden av vinstintresse i verksamheten inte är avgörande
              för hur väl den privata aktören sköter sitt uppdrag. Det är väl
              fungerande institutioner, regler och ersättningssystem som är
              avgörande för hur väl privata aktörer fungerar på skattefinansierade
              områden.
            </seg>
            <seg n="4d656115">
              Folkpartiet delar till fullo dessa synpunkter.
            </seg>
            <seg n="9d635c19">
              Socialstyrelsen konstaterar också att erfarenheten från deras
              tillsynsverksamhet är att skillnader i vårdens medicinska kvalitet
              inte kan knytas till ägar- eller driftsformer.
            </seg>
            <seg n="4aad736b">
              Herr talman! Folkpartiet anser att det behövs mer nytänkande
              och fler privata alternativ inom vården i motsats till regeringen
              och dess stödpartier Vänsterpartiet och Miljöpartiet. De vill
              i stället förbjuda att vårdföretag med vinstintresse, det vill
              säga de allra flesta vårdföretag, bedriver sjukhusvård på uppdrag
              av landstingen. Ett förbud kommer att bli förödande för patienterna
              och vårdens utveckling. De sjukhus som i dag bedrivs av privata
              entreprenörer, S:t Görans sjukhus i Helsingfors, Lundby sjukhus
              i Göteborg och Simrishamns sjukhus, får visserligen vara kvar
              så länge deras avtal räcker. Men 2011 är det tydligen slut, och
              då får avtalen inte förlängas. Dessa sjukhus vad vi har kunnat
              ta reda på bedrivs på ett bra sätt både för patienterna och för
              deras uppdragsgivare sjukvårdshuvudmännen.
            </seg>
            <seg n="6d95af74">
              Vi kan inte se några risker med att sjukhus läggs ut på entreprenad
              till företag med vinstintresse så länge inte försäkringspatienter
              ges en bättre eller mer tillgänglig vård än den som erbjuds till
              patienter vars vård finansieras med offentliga medel. Jag hänvisar
              igen till vad jag citerade i början av mitt anförande där Saco
              angav att sådana risker bör hanteras med hjälp av de avtal som
              upprättas.
            </seg>
            <seg n="837448f2">
              Herr talman! Runtom i Europa välkomnas privata vårdgivare. Man
              går mot partnerskap mellan offentlig finansiering och privat och
              offentligt producerad vård. Varför kan inte svensk sjukvård göra
              detsamma? Det är, om något, att se till patienternas bästa.
            </seg>
            <seg n="495d695c">
              En mångfald av vårdgivare ökar också möjligheten att säkra tillgången
              till kvalificerad personal. Arbetsgivare inom hälso- och sjukvården
              behöver skapa kortare beslutsvägar, öka inflytandet för de anställda
              och förbättra utvecklings- och karriärmöjligheterna. Den offentliga
              sektorn har en hel del kvar att göra.
            </seg>
            <seg n="569f95f5">
              Det är med mångfald som vårdyrkena kan attrahera nya medarbetare.
              Ett förbud mot privat driven sjukvård minskar dessutom de många
              vårdutbildade kvinnornas möjligheter att välja arbetsgivare och
              ta sig ur en ohälsosam inlåsning. Vårdförbundet tillhör kritikerna
              av stopplagen av bland annat det skälet.
            </seg>
            <seg n="04658ea5">
              Det är beklagligt att regeringen och stödpartierna inte vill
              se vården som en bransch i tillväxt. Folkpartiet vill göra det
              bästa av den genom att tillåta privata utförare av offentligt
              finansierad vård, men också låta privata vårdgivare ta emot utländska
              försäkringspatienter, som det landstingsägda Helsingfors Care
              tillåts göra. Det skulle öppna helt nya möjligheter för en framtidsmarknad
              med allt vad det innebär av jobb och tillväxt. Till exempel får
              S:t Görans sjukhus i dag däremot inte ta emot utländska patienter
              om de inte är förmedlade av Helsingfors Care. Tala om dubbelmoral!
            </seg>
            <seg n="9ca0eafe">
              Herr talman! Allians för Sverige står för en alternativ utveckling
              en startlag, som ska omfatta bland annat följande:
            </seg>
            <seg n="3d9d179c">
              Herr talman! För Folkpartiets del står vi kvar vid de beslut
              som har fattats tidigare i riksdagen om en offentligt finansierad
              vård och en vård som ges efter behov och det prioriteringsbeslut
              som vi har varit överens om här i kammaren.
            </seg>
            <seg n="69dda161">
              Herr talman! År 2002 var den privata delen av omsättningen inom
              primärvården 18 %, sjukhusvården 6,8 %, psykiatri och äldrevård
              10,5 %. Är det här siffror som skrämmer regeringen? Jag förväntar
              mig ett svar från statsrådet Ylva Johansson på denna fråga. Är
              svaret ja, det här är en farlig utveckling, vill jag också ha
              svar på vad det är för fakta hon och regeringen grundar detta
              på.
            </seg>
            <seg n="da571a0e">
              För människor i Sverige är nog de långa väntetiderna mer skrämmande.
              Riksrevisionens granskning av den särskilda satsningen på tillgänglighet
              visar att människor står i vårdköer, trots regeringens satsning
              på 37,5 miljarder under 20022004. Det är sådant som får alltfler
              svenskar att teckna privata sjukförsäkringar i dag är det långt
              över 100 000 som gör det. Det är väl de som i dag går i en gräddfil.
            </seg>
            <seg n="86435848">
              Jag ser att den framlagda propositionen kommer att öka människors
              osäkerhet och därmed riskera att öka efterfrågan på privata försäkringar.
              I det sammanhanget blir det naturligtvis rent privata sjukhus,
              där patienterna själva eller deras arbetsgivare i vissa fall får
              bekosta den vård som ges. Den utvecklingen vill inte vi i Folkpartiet
              ha.
            </seg>
            <seg n="e0f4fdc3">
              Herr talman! Folkpartiet vill ha en god, offentligt finansierad
              vård med korta köer för alla. Det kan man åstadkomma bland annat
              genom att släppa fram alternativa vårdgivare som kan hjälpa till
              att ta bort köerna. Vi vill ha en startlag i stället för en stopplag
              och skapa utrymme för nya företag som kan göra vården till en
              av Sveriges bästa framtidsbranscher.
            </seg>
          </u>
          <note type="speaker" n="2c2883e0">
            Anf. 8 Statsrådet YLVA JOHANSSON (s) replik:
          </note>
          <u who="unknown" xml:id="i-9ccf10cdda091e5c-0" n="ecbb86df">
            <seg n="c82801a3">
              Herr talman! Kerstin Heinemann säger att hon inte kan se några
              risker med gräddfiler och aktieutdelning. Nej och det är precis
              en sådan naiv inställning som skrämmer mig. Jag tror att med en
              sådan finns det stor risk att vi i framtiden inte längre har en
              likvärdig och solidariskt finansierad sjukvård, en sådan som också
              Kerstin Heinemann säger sig vara anhängare av. I och med att man
              säkerställer att vi har en solidariskt finansierad, likställd
              och likvärdig sjukvård, tillgänglig för alla, måste vi också vara
              beredda att ställa upp de spelregler som är nödvändiga för att
              vi, också med hjälp av entreprenörer, ska driva utvecklingen av
              sjukvården.
            </seg>
            <seg n="11b26ef5">
              Det är inte så att vi i Sverige skiljer oss från andra länder
              när det gäller viljan att välkomna entreprenörer. Vi gör det i
              Sverige, och man gör det i många andra länder. Det som framför
              allt kännetecknar de allra flesta länder är att entreprenörer
              har kommit in snabbast i de områden där man expanderar och bygger
              ut nya enheter. I Sverige har det framför allt varit inom primärvården
              och äldreomsorgen, där man har kunnat se flest entreprenörer.
            </seg>
            <seg n="ebc843be">
              Vi bygger just inga nya sjukhus i Sverige. Tvärtom har det snarast
              varit så att den medicinska utvecklingen har gjort att man kanske
              behöver något färre sjukhus. Vi ser precis samma utveckling i
              andra länder. I till exempel England är det just dessa treatment
              centres som man bygger ut, och det är där man bjuder in entreprenörerna
              att delta. Det är en naturlig utveckling och ingenting som strider
              mot den syn som jag har på sjukvården.
            </seg>
            <seg n="94c591fb">
              Kerstin Heinemann säger att hon vill se vården som en bransch,
              en framtidsbransch eller utvecklingsbransch. Då skulle jag vilja
              ställa frågan: Ska vården vara en bransch vilken som helst? Och
              om den inte ska vara det, vad är det i så fall som skiljer sjukvården
              från någon annan bransch? På vilket sätt ställer det krav på den
              här kammaren att ställa upp spelregler för hur den branschen ska
              utvecklas?
            </seg>
          </u>
          <note type="speaker" n="92dc33a9">
            Anf. 9 Andre vice talman KERSTIN HEINEMANN (fp) replik:
          </note>
          <u who="kerstin_heinemann_286f2e" xml:id="i-bc62f6db836fe301-1" n="159b9b94">
            <seg n="da551777">
              Herr talman! Gräddfil är ju vad vi har i dag på grund av att
              vården inte klarar av att ta emot de patienter som behöver vård.
              Jag tog som exempel: Vad är det som gör att människor och företag,
              nu senast HSB, tecknar försäkringar för att deras anställda ska
              komma fram i kön? Det kallar jag gräddfiler.
            </seg>
            <seg n="9061d8a3">
              Vad vi vill är naturligtvis att man ska ha möjlighet att få en
              vinst på ett företag. Men vi vill, som jag sade i mitt anförande,
              ha regler för att den som får en offentlig finansiering för sin
              sjukvård ska få använda de resurser man har i första hand till
              de patienter som man har fått betalt för av skattemedel. Finns
              det sedan ett utrymme där vi arbetar bort köerna är det svårt
              att se varför man inte skulle kunna få använda det utrymmet för
              att till exempel ta emot utländska patienter.
            </seg>
            <seg n="2e4ef586">
              Herr talman! Framtidsbransch jag vet inte om ordet bransch är
              fult. Statsrådet sade själv i sitt anförande att vi har en väldigt
              bra vård i Sverige och att vi är duktiga. Jag håller med om det.
              Kan vi utveckla den branschen kalla det bransch, för det handlar
              inte om marknad, eller kalla det vårdområde varför skulle inte
              det kunna vara en väldigt bra utveckling för Sverige och för att
              skapa nya jobb? Vi skulle också kunna ta emot utländska patienter,
              som Helsingfors Care gör. I dag har vi haft svårt att sälja och
              kunna komma ut med våra kunskaper på andra marknader i andra länder.
              Jag vill se sjukvården som någonting som är väldigt bra både för
              patienterna och för Sverige, som kan öka antalet jobb och bidra
              till inkomster för staten. Det är inte en bransch vilken som helst
              på marknaden. Varför ska vi inte använda den kapacitet som vi
              har?
            </seg>
          </u>
          <note type="speaker" n="89f692b5">
            Anf. 10 Statsrådet YLVA JOHANSSON (s) replik:
          </note>
          <u who="unknown" xml:id="i-9ccf10cdda091e5c-1" n="ecbb86df">
            <seg n="4521328a">
              Herr talman! Ett sjukhus som läggs ut på entreprenad och är offentligt
              finansierat är en del av den offentligt finansierade sjukvården,
              och det är fortfarande landstingets ansvar. Det man försöker göra
              om man samtidigt säger att man kan ha en helt annat finansiering,
              från ett helt annat håll, är att säga att det här sjukhuset kan
              vara två saker samtidigt. Jag tror att det är väldigt svårt att
              vara två saker samtidigt som har helt motstridiga drivkrafter
              för sin utveckling. Det är ju så att den som vill ta emot privata
              patienter kan göra det, därför att då kan man vara ett privat
              sjukhus. Det har vi i Sverige, och det öppnas också en del nya
              privata sjukhus som finansieras helt och hållet av privata försäkringar
              och privata patienter. Den möjligheten finns ju.
            </seg>
            <seg n="9d1f3a59">
              Vill man vara en del av den offentligt finansierade sjukvården
              är det rimligt att man säger nej till gräddfiler och nej till
              patienter som kan köpa sig en bättre eller snabbare vård än andra.
            </seg>
            <seg n="6014b395">
              I motsats till Kerstin Heinemann tror jag att försäljningen av
              privata sjukvårdsförsäkringar kraftigt kommer att minska när vi
              nu genomför vårdgarantin. Som jag sade i ett tidigare replikskifte
              skulle jag vilja gå så långt som att säga att det i princip innebär
              en köfri vård, därför att den väntetid som då kvarstår är mycket
              begränsad och kommer i de allra flesta fall att vara en eller
              två månader. Det är ofta den omställningstid man behöver innan
              man genomgår en större operation.
            </seg>
            <seg n="6dc54366">
              Jag gör en jämförelse med utvecklingen i England, där man nu
              tack vare den utbyggnad man håller på med vill genomföra en vårdgaranti
              på 18 veckor, till skillnad från våra 90 dagar. Där har man sett
              ett totalt fall i försäljningen av privata sjukvårdsförsäkringar,
              tack vare att man genomför den nya vårdgarantin.
            </seg>
            <seg n="e950931b">
              Jag vill avsluta med att säga, herr talman, att jag gärna vill
              se en utveckling av sjukvården, men jag tror att det är viktigt
              att markera att sjukvården inte är en bransch vilken som helst.
              Den bör inte utvecklas av samma krafter som andra branscher. Den
              bör inte heller styras av samma drivkrafter som andra branscher.
              Sjukvårdens utveckling ska inte styras av branschen, utan av patienten
              i centrum.
            </seg>
          </u>
          <note type="speaker" n="e8798d7b">
            Anf. 11 Andre vice talman KERSTIN HEINEMANN (fp) replik:
          </note>
          <u who="kerstin_heinemann_286f2e" xml:id="i-bc62f6db836fe301-2" n="159b9b94">
            <seg n="aa42cad1">
              Herr talman! Vårdgaranti hade vi, men när Socialdemokraterna
              kom tillbaka till makten avskaffades den. Det är tråkigt för våra
              patienter att det har tagit så många år. Det är väl tio år sedan
              den avskaffades när den nu ska införas. Det har naturligtvis skapat
              väldigt mycket lidande för många människor, och det har också
              skapat en marknad för privata försäkringar.
            </seg>
            <seg n="18ac1edc">
              Jag tycker att det är jättebra om vårdgarantin kommer. Meningen
              med vårdgarantin när den borgerliga regeringen genomförde den
              var just att ta bort köerna och att slippa detta med privata försäkringar.
            </seg>
            <seg n="082824d2">
              Det är som jag sade i mitt anförande, och som jag har sagt här.
              Folkpartiet vill inte ha några gräddfiler i vården. Vi står självklart
              för att vi ska ha en offentligt finansierad vård och att vården
              ska ges efter behov. Men när alla vårdköer eventuellt är borta,
              för både landstingen och andra, kan det kanske skapas utrymme
              för att ta emot patienter till exempel från andra länder och ge
              vård och få in en vinst. Det kanske inte heller är så dumt för
              landstingen, som aldrig går med vinst utan ständigt med underskott.
            </seg>
            <seg n="5dca1fcb">
              Jag tror inte att en vård som utvecklas och expanderar i Sverige
              skulle vara någonting som sker på marknadens villkor. Vi får snarare
              många privata alternativ, många idéer som kommer in och många
              olika inriktningar. Det har vi i dag i många av non profit -företagen.
              De behöver också få ett stöd för att kunna fortsätta vidare. Vi
              kommer då att få en ännu bättre utveckling inom svensk sjukvård.
            </seg>
            <seg n="c7eb1934">
              Varför inte göra det möjligt för andra länder att ta del av väl
              kvalificerad personal och framstående medicinsk utveckling? Det
              tycker vi skulle vara viktigt både för Sverige och för vårdens
              utveckling här.
            </seg>
          </u>
          <note type="speaker" n="39bf2793">
            Anf. 12 MARIA LARSSON (kd):
          </note>
          <u who="maria_larsson_49fd18" xml:id="i-6d923dd77b76aafe-0" n="ead7089b">
            <seg n="1a2df1df">
              Herr talman! Det är med sorg jag kan konstatera att propositionen
              om en stopplag nu har anlänt till riksdagen. Det är sorgligt för
              de patienter som står i vårdköer runtom i vårt land. För dem är
              bristen på tillgänglighet det största problemet i svensk sjukvård.
              För mig är de långa köerna den stora utmaning som vi politiker
              har att ta oss an och lösa.
            </seg>
            <seg n="6f91322f">
              Det tycker tydligen inte Ylva Johansson, eftersom hon har lagt
              fram ett förslag som kommer att tillskapa mindre vård, även om
              hon själv i en interpellationsdebatt som vi hade den 14 april
              försökte säga: Det är så lite och så obetydligt att det inte betyder
              någonting. Nej, då hade det varit bättre att låta bli.
            </seg>
            <seg n="c8ec73fb">
              I den debatten sade Ylva Johansson också att de tre privata entreprenörer
              som finns sköter sig på ett bra sätt och presterar bra vård. Trots
              att de är välartade barn ska de tydligen ändå tuktas. Men lydiga
              barn behöver inte tuktas. De behöver uppmuntras så att de kan
              växa vidare.
            </seg>
            <seg n="2bf64563">
              Ändå vill Ylva Johansson ha ett systemskifte. Det är faktiskt
              Ylva Johansson som föreslår ett systemskifte när hon bryter den
              utvecklingslinje som vi har påbörjat i Sverige. Den utveckling
              som har börjat gro och spira och som skulle kunna innebära någonting
              nytt vill hon nu stoppa med sin stopplag.
            </seg>
            <seg n="f1ef553f">
              Ylva Johansson har fått uppdraget att baxa igenom förslaget.
              Hon har lärt in ett antal kodord ska skrämma in väljarna i det
              socialdemokratiska båset. Lyssna, ska ni få höra: Gräddfil! Vinst!
              Marknad! Sälja ut! Visst låter det hemskt. Men vad innehåller
              det egentligen? Låt oss syna orden.
            </seg>
            <seg n="01f79415">
              Vad innebär gräddfil? Kristdemokraterna och alliansens partier
              anser alla att vården ska vara gemensamt finansierad. Ibland försöker
              Ylva Johansson ge sken av någonting annat, men så är det inte.
              Det är inte sant. Det är gemensam finansiering.
            </seg>
            <seg n="401b3094">
              Ingen av de entreprenörer som i dag har uppdrag har skapat några
              gräddfiler. Det bekräftar också Ylva Johansson. Vårdföretagen
              följer landstingens princip om vård på lika villkor. Annars missköter
              man sitt uppdrag och bryter mot sitt avtal
            </seg>
            <seg n="114ce1bb">
              Men ibland har de större kapacitet än vad det egna landstinget
              vill eller kan beställa. Då kan man nyttja den kapaciteten och
              fylla på med patienter från andra landsting, från Försäkringskassan
              eller från företag.
            </seg>
            <seg n="c8960d5f">
              Det påverkar inte landstingens patienter negativt utan positivt.
              De får tillgång till vården snabbare när människor frivilligt
              med egna medel väljer att betala sin vård två gånger och faktiskt
              kliver ur kön.
            </seg>
            <seg n="80930f1a">
              Det finns inga gräddfiler, och det vet Ylva Johansson också.
              Ändå ska detta hjärnspöke förbjudas.
            </seg>
            <seg n="8dc32432">
              En annan myt är att skattemedel inte ska kunna omvandlas till
              vinst, som det heter. Vinst i vården är fult, och det är omoraliskt.
              När det gäller läkemedel är dock vinst helt accepterat också av
              Socialdemokraterna, eftersom ingen stopplag har aviserats på det
              området. Det gäller också försäljning av alkohol, bilprovning
              eller någonting annat.
            </seg>
            <seg n="5dfb5906">
              Vinst är arbetsresultat som uppnås om man organiserar effektivt
              och hushållar med resurser i stort och smått samtidigt som man
              ger god vård och bra bemötande. Det är välskött verksamhet, helt
              enkelt. Men det är alltså omoraliskt i Socialdemokraternas Sverige.
              Vårdmonopol visar ofta underskott, och det betraktas som okej.
            </seg>
            <seg n="560e19da">
              Vinstutdelning kan konkurrera med medicinska och sociala mål,
              sade Ylva Johansson i sitt interpellationssvar till mig. Det är
              nonsens. Det är klart att vårdföretagen vill göra bra ifrån sig.
              De vill ha nöjda patienter och nöjd personal, och så är det i
              dag. Det vet vi. Vi har sett i statistiken att de lyckas bättre,
              och de gör det till en lägre kostnad. Det gäller både personalens
              trivsel och nöjda patienter.
            </seg>
            <seg n="5fc61e03">
              Deras verksamhet ger mer vård för pengarna, och mer vård kortar
              köerna. Så enkelt är det. Det är vad Ylva Johansson vill säga
              nej till. Syftet med vinstsnacket är att stänga ute alla vårdföretag
              från sjukhusvården. Därmed mister man den positiva draghjälp man
              kan få från landets vårdföretag.
            </seg>
            <seg n="b196af98">
              Det förlorar patienterna på. Ingen av entreprenörerna har utdelat
              någon vinst på ett otillbörligt sätt. Men det kanske kan uppstå,
              och därför ska det förbjudas. Det är ytterligare ett hjärnspöke.
            </seg>
            <seg n="d50c685d">
              Det talas om att man ska leka marknad och sälja ut. Det är struntprat.
              Vi har en gemensam finansiering av vården. Vi har tidsbegränsade
              entreprenadavtal med vårdentreprenörerna. Är man inte nöjd kan
              man anlita en annan person. Det finns redan en mängd spelregler
              som reglerar marknaden. Jag har inte sett någon som har köpt ett
              sjukhus med hull och hår.
            </seg>
            <seg n="e7f3730f">
              Herr talman! Ylva Johansson säger att hon lägger fram denna stopplag
              för att säkerställa den höga nivån inom vården. Vi kristdemokrater
              och alliansens partier vill inte bara säkerställa vården och vårdens
              kvalitet. Vi vill också höja nivån. Det är kanske det som utgör
              skillnaden. Att öka tillgängligheten är vår högsta prioritet.
              Det gör man med en startlag och inte med en stopplag.
            </seg>
            <seg n="158a9c24">
              Vi är intresserade av att utveckla och förnya kvalitet och tillgänglighet
              i vården. Det vill vi göra via privata entreprenörer, via kooperativa
              entreprenörer och via ideell verksamhet. Vi vill därför stoppa
              stopplagen. Vi har lagt fram förslag om en startlag som ska minska
              köerna och ge mer vård för patienterna och mer inflytande och
              kortare beslutsvägar för personalen. Det vill vi genomföra år
              2006.
            </seg>
            <seg n="521b81d5">
              Herr talman! Konsekvenserna av en stopplag märks inte omedelbart.
              Men den blir till en signal som på sikt kommer att strypa patienternas
              tillgång på vård och vårdens effektivitets- och kvalitetsutveckling
              på ett mycket negativt sätt. Det har Konkurrensverket förstått.
              Det har LO:s Kommunal förstått. Det har Vårdförbundet förstått.
              Det har Läkarförbundet förstått. Alla de har sagt nej till stopplagen.
            </seg>
            <seg n="55a86b28">
              Det är uppenbarligen bara vänsterkartellen Socialdemokraterna,
              Vänsterpartiet och Miljöpartiet som inte har förstått det. Därför
              ska patienterna drabbas. Därför är detta en sorglig dag.
            </seg>
          </u>
          <note type="speaker" n="0fd6ab34">
            Anf. 13 Statsrådet YLVA JOHANSSON (s) replik:
          </note>
          <u who="unknown" xml:id="i-9ccf10cdda091e5c-2" n="ecbb86df">
            <seg n="cfcca6da">
              Herr talman! Om argumenten tryter, höj rösten eller argumentera
              mot något annat än det som faktiskt står i propositionen. Nu kanske
              Maria Larsson inte har hunnit läsa propositionen ännu och argumenterar
              därför mot något annat än det vi faktiskt föreslår.
            </seg>
            <seg n="8f6f29e0">
              Men det finns en sak som Maria Larsson säger väldigt tydligt
              och som jag gärna vill kommentera. Hon säger så här: Vi vill ha
              en gemensam finansiering. Men, säger hon samtidigt, om vi har
              problem med köer inom vården, då är det ett bra sätt att lösa
              det genom att vissa ska betala ur egen ficka eller med privat
              försäkring. På det viset kommer vi till rätta med ett allvarligt
              problem inom vården. Ja, det är precis det som är problemet med
              er politik. Den gemensamma finansieringen är en läpparnas bekännelse.
              Samtidigt säger ni, och du sade det själv i talarstolen alldeles
              nyss, att det är bra om man kan lösa problemen genom att några
              ska betala ur egen ficka och att man därmed löser ett allvarligt
              problem inom sjukvården.
            </seg>
            <seg n="1665cdc5">
              Här skiljer vi oss åt. Vi anser att vi ska ha en gemensam finansiering
              och att vi ska ha det hela vägen ut. Och vi ska ta ett gemensamt
              politiskt ansvar för de problem och utmaningar som vi har i sjukvården.
              Det är därför som vårdgarantin är ett väldigt viktigt steg.
            </seg>
            <seg n="d8377829">
              Jag vill också säga att det är märkligt att göra jämförelser
              med läkemedelsindustrin. Läkemedelsindustrin är inte en del av
              den offentligt finansierade sjukvården. Läkemedelsindustrin driver
              ingen verksamhet på entreprenad av sjukvårdshuvudmännen. Läkemedelsindustrin
              agerar på en fri marknad. Och man köper läkemedel från läkemedelsindustrin,
              på samma sätt som det finns privata sjukhus som säljer sjukvård
              på en marknad och där kunden ibland är landstinget. Den verksamheten
              kan man jämföra. Men om man vill ta över och driva ett helt sjukhus
              på entreprenad och vara en del av den offentligt finansierade
              sjukvården, då kan man inte göra jämförelser eller dra några paralleller
              till läkemedelsindustrin.
            </seg>
          </u>
          <note type="speaker" n="58bf3bda">
            Anf. 14 MARIA LARSSON (kd) replik:
          </note>
          <u who="maria_larsson_49fd18" xml:id="i-6d923dd77b76aafe-1" n="ead7089b">
            <seg n="6636d130">
              Herr talman! Välkommen till verkligheten, Ylva Johansson! Det
              är i Socialdemokraternas Sverige som gräddfilerna, enligt Ylva
              Johanssons definition, redan finns. Nästan 260 000 människor i
              det här landet har inte tilltro till att ni i regeringen kan ge
              dem vård i tid. De har valt att betala sin vård två gånger. De
              har valt att skaffa en privat försäkring som kan ge dem vården
              i tid. Det är en misstro mot regeringen, det är en misstro mot
              oss politiker i stort som jag beklagar. Men det är ni som har
              tillskapat gräddfilen.
            </seg>
            <seg n="edb18de6">
              Det som händer med en stopplag, Ylva Johansson, är precis det
              här: Fler personer kommer att tvivla på de offentligas möjlighet
              att ge dem vård i tid. Fler personer kommer med stopplagen att
              välja att köpa en privat försäkring därför att den totala vårdproduktionen
              minskar.
            </seg>
            <seg n="4e0c133e">
              Din tes tycks vara att alla ska ha det lika dåligt. Min tes är
              en helt annan. Jag vill skapa mesta möjliga vård i det här landet
              för att så många patienter som möjligt ska få tillgång till vården
              så snabbt som möjligt. Här skiljer vi oss åt. Det är alldeles
              uppenbart och tydligt. Men gräddfilerna, enligt Ylva Johanssons
              definition, är befintliga i Sverige i dag och är tillskapade av
              en socialdemokratisk regering.
            </seg>
          </u>
          <note type="speaker" n="01320d23">
            Anf. 15 Statsrådet YLVA JOHANSSON (s) replik:
          </note>
          <u who="unknown" xml:id="i-9ccf10cdda091e5c-3" n="ecbb86df">
            <seg n="829af6c9">
              Herr talman! Nej, vi har inte gräddfiler i svensk sjukvård, och
              vi ska inte ha det heller. Det är det vi vill säkerställa med
              den här propositionen.
            </seg>
            <seg n="c608da84">
              Vi har en privat sjukvårdsmarknad. Vi har haft det länge. Vi
              kommer förmodligen att ha det också i framtiden. Den är en mycket,
              mycket begränsad del av svensk sjukvård. Jag har inga planer på
              att lägga fram några nya förslag på hur vi ska begränsa den marknaden.
              Jag tror att den kommer att minska av sig själv allteftersom den
              gemensamt finansierade sjukvården klarar av alltmer och kan göra
              det i allt snabbare takt, och det är precis den utvecklingen som
              sker.
            </seg>
            <seg n="01282277">
              Jag tycker att det är lite intressant att höra när Maria Larsson
              tar i här för att liksom jobba upp sig i engagemang, för då hör
              vi att landstingsdriven sjukvård, ja, den är lika dålig för alla.
              Men i den entreprenaddrivna sjukvården där är det kortare köer,
              där är patienten nöjdare, där är personalen nöjdare, där är det
              mer utvecklingskraft, där får man mer för pengarna och där är
              det högre kvalitet.
            </seg>
            <seg n="bbe77315">
              De jämförelser som är gjorda av kvaliteten i den offentligt drivna
              sjukvården och den som är entreprenaddriven visar att det inte
              finns någon saklig grund för att göra en sådan skillnad. Det går
              inte att dra generella slutsatser om skillnader i kvalitet utifrån
              några undersökningar som är gjorda eller på någon som helst vetenskaplig
              grund. Jag tror inte heller att det är särskilt många i Sverige
              som skulle ställa upp på den beskrivningen.
            </seg>
            <seg n="686efe91">
              Det ska bli intressant att se vad som kommer att hända efter
              det att riksdagen har ställt sig bakom propositionen, som jag
              hoppas att man kommer att göra innan sommaren. Vi får se om det
              blir en sådan våt filt över utvecklingen inom svensk sjukvård,
              för om det är så är drivkrafterna i dag i svensk sjukvård gräddfiler
              och aktieutdelning. Det tror jag inte att det är, och det bör
              det inte heller vara i framtiden.
            </seg>
          </u>
          <note type="speaker" n="91b456ae">
            Anf. 16 MARIA LARSSON (kd) replik:
          </note>
          <u who="maria_larsson_49fd18" xml:id="i-6d923dd77b76aafe-2" n="ead7089b">
            <seg n="720cb622">
              Herr talman! Jag noterar att Ylva Johansson har ett ganska dåligt
              recept för att bemöta min tes om Ylva Johanssons tes om gräddfiler.
              Det var ett väldigt platt svar, för det var ju sanningen som jag
              presenterade. Socialdemokraterna har tillskapat det som du kallar
              för gräddfiler.
            </seg>
            <seg n="8f9ac16e">
              Vi vill skapa mesta möjliga vård för att köerna ska bli så korta
              som möjligt. Det är bra sjukvård. Bra kvalitet har vi. Det har
              vi i mycket av den offentligt drivna vården, fast vi kan inte
              vara riktigt säkra eftersom kvalitetsjämförelserna inte finns
              på bordet i dag i tillräcklig utsträckning, inte i den utsträckning
              som jag skulle vilja. Men att inte kunna försvara förslaget bättre
              än så tycker jag är beklagligt.
            </seg>
            <seg n="074810ac">
              Jag tycker också att det finns en stor inkonsekvens i Ylva Johanssons
              förslag, nämligen när det gäller Helsingfors Care, som ju är landstingsdrivet
              och offentligt drivet men som får öka sin andel av utländska patienter.
              Här får alltså Helsingfors Care och andra offentligt drivna sjukhus
              fortsätta med sina gräddfiler för utländska patienter. Det ska
              vi alltså tillåta i Sverige. Men vi ska förbjuda svenskar i Sverige
              att få ta del av vården. Är det detta som är tanken? Och det är
              inte bara någon högspecialistvård som ges av Helsingfors Care,
              utan det är ganska enkla saker som förlossningar, behandling av
              grå starr, inkontinens och så vidare.
            </seg>
            <seg n="0f439494">
              Det finns en otrolig inkonsekvens i det här förslaget. Jag tycker,
              som sagt var, att det är en sorglig dag för riksdagen när vi ska
              behöva ta emot den här propositionen.
            </seg>
          </u>
          <note type="speaker" n="408fc5f5">
            Anf. 17 INGRID BURMAN (v):
          </note>
          <u who="ingrid_burman_e2fe1d" xml:id="i-241c2e1656a2ceb3-0" n="ce540c6e" next="i-d5241e182613b0f5-0">
            <seg n="cfea62c4">
              Herr talman! Det här verkar vara en debatt som rör många och
              vida områden och inte enbart den proposition som läggs fram till
              riksdagen just nu.
            </seg>
            <seg n="54cdebd1">
              Jag ska börja med att säga att jag delar uppfattningen att vi
              har en bra sjukvård i Sverige om vi gör en internationell jämförelse.
              Det är vad många utredningar visat. Jag delar också den ambition
              som tidigare talare har redovisat, att vi ändå behöver utveckla
              den svenska sjukvården. De tre partier som står bakom den här
              propositionen har ju också, som alla vet, den ambitionen. Bland
              annat presenterar vi en vårdgaranti som ska lösa delar av ert
              problem, nämligen tillgängligheten.
            </seg>
            <seg n="7b0c34b8">
              Men, som sagt, det är ju inte det som debatten i dag ska handla
              om, utan den ska handla om propositionen om driftsformerna för
              sjukvården. Det är en bra proposition, för den innebär att driften
              av sjukhus inte kan överlåtas till någon som planerar att driva
              verksamheten i syfte att ta ut vinst. I syfte att ta ut vinst
              där hör ni begränsningen! Det vill säga att propositionen syftar
              till att hålla vinstintresset borta från vården. Där hörde ni
              det andra bärande motivet.
            </seg>
            <seg n="565d3a80">
              Min tolkning av vad jag har hört hittills i debatten av dem som
              säger att det här är en förfärlig lagstiftning är att de vill
              ha in vinstintressen i vården, för lagstiftningen säger att den
              ska vara borta. De säger: Vi vill att verksamheten ska drivas
              av dem som har syfte att dela ut vinst. Det är vad jag har hört
              i debatten hittills.
            </seg>
            <seg n="42c92500">
              Propositionen tydliggör att sjukvård inte är och inte heller
              ska vara en produkt vilken som helst på en marknad, att vård av
              sjuka inte är en affärsverksamhet som ska drivas i syfte att dela
              ut vinst.
            </seg>
            <seg n="c622650b">
              Debatten kring den här propositionen har pågått under en längre
              tid. Den har pågått här i Riksdagshuset i form av seminarier.
              Den har pågått i medier. Och en rad marknadsinriktade organisationer
              och tidningar har, liksom Moderata samlingspartiet och dess stödpartier,
              kraftigt argumenterat för att sjukvården ska vara just en marknad.
            </seg>
            <seg n="7b587f28">
              Man har talat om tillväxt, och man har talat om hur man så att
              säga löser upp det som man tycker är sjukvårdens problem.
            </seg>
            <seg n="6cc719af">
              Men tillväxt är inte alltid av godo. Det beror på vad som styr
              tillväxten. Är det vinstintresset som styr tillväxten så att sjukvården
              söker sig dit där vinsten finns att hämta, eller är det människors
              behov som styr tillväxten så att sjukvården söker sig dit där
              människors behov finns? Därför kan man inte tala om tillväxt rakt
              av om man inte också talar om de mekanismer som styr tillväxten.
            </seg>
            <seg n="9645e928">
              Ett land har hunnit ganska långt när det gäller marknad och sjukvård,
              och det är USA. Där dör nästan 200 000 människor varje år på grund
              av fel sjukvård, för att inte tala om alla som dör på grund av
              att fel sorts sjukvård växer. Det här är kunskap, och det här
              är erfarenheter av en marknadsstyrd sjukvård som vi behöver fundera
              över också i Sverige.
            </seg>
            <seg n="19803a1a">
              Jag läste en krönika av Göran Rosenberg i DN för någon vecka
              sedan. Han citerade en professor vid Harvard som heter Arnold
              S Relman. Relman skriver:
            </seg>
            <seg n="1b063a18">
              Ett rent marknadsekonomiskt skäl till varför sjukvård i grunden
              inte kan vara en affärsverksamhet är det faktum att det i grunden
              inte rör sig om en symmetrisk transaktion mellan jämbördiga parter
              på en fri marknad. Den sjuke köparen är per definition en svagare
              part, fysiskt och psykiskt underlägsen, sämre informerad, ofta
              oförmögen att själv kontrollera transaktionen.
            </seg>
          </u>
          <note n="88b402a9">
            Professor Relman skriver också:
          </note>
          <u who="ingrid_burman_e2fe1d" xml:id="i-d5241e182613b0f5-0" n="ce540c6e" prev="i-241c2e1656a2ceb3-0">
            <seg n="4dd980c4">
              Sjukvårdens bärande relation är ett relationsbaserat förtroende
              mellan läkare och patient, inte ett marknadsbaserat affärskontrakt
              mellan säljare och köpare.
            </seg>
            <seg n="d80db09b">
              Det här tål att funderas över när man säger att det här är en
              förfärlig lagstiftning eftersom den tar bort vinstintresset ur
              sjukvården.
            </seg>
            <seg n="b7d2cd8b">
              Hälften av oss i socialutskottet besökte USA i januari. Vi var
              där för att titta på sjukvårdssystemet. Vi träffade företrädare
              för non profit -verksamhet, icke vinstdriven verksamhet, och de
              flesta som vi träffade sade: Sverige har ett bra sjukvårdssystem,
              vårda det, värna det. Vi önskar att vi hade det här i USA i dag.
            </seg>
            <seg n="d6c3f1ee">
              Tittar vi på USA ser vi att vinst- och marknadstänkandet där
              har gått långt. Vi ser också i statistiken att det har lett till
              världens dyraste och mest ojämlika sjukvård. Detta är statistiska
              faktum. En liknande utveckling i Sverige skulle leda till en försvagning
              av den kollektivt finansierade sjukvården, en förstärkning av
              den dynamik som driver upp de samlade sjukvårdskostnaderna och
              vidgar de sociala klyftorna. Vi i de tre partier som står bakom
              den här propositionen vill inte ha en sådan utveckling.
            </seg>
            <seg n="cc213d38">
              De som debatterar för sjukvårdens omvandling till affärsverksamhet
              är många, de är mäktiga, och de är högljudda. Och förslaget att
              sjukhus som drivs med offentliga medel inte får dela ut vinst
              till aktieägarna har mötts av ett ramaskri. Det står inte i rimlig
              proportion till det nu framlagda förslaget. Vad debatten handlar
              om är ju faktiskt inte ett eller annat privatdrivet sjukhus det
              må heta S:t Göran, Lundby eller något annat utan den handlar faktiskt
              om vilka drivkrafter som ska bestämma sjukvårdens tillväxt i vår
              del av världen, i Sverige och också i Europa där det pågår en
              liknande diskussion. Ska det handla om vinstintressen eller om
              människors behov? Det är det som debatten handlar om just nu.
            </seg>
            <seg n="b5ad50f5">
              Jag har förstått att Moderata samlingspartiet och dess stödpartier
              avser att göra frågan till en valfråga. Och vet ni vad? Jag välkomnar
              det. Jag välkomnar den debatten eftersom den i grunden tydliggör
              två olika synsätt det som jag och Vänsterpartiet står för, att
              sjukvård ska ges och utformas och växa utifrån människors behov,
              och alliansens synsätt, att sjukvården ska vara en vara på en
              marknad där affärsintressena ska verka, och där vinsten ska vara
              drivkraft för tillväxt.
            </seg>
            <seg n="291fac1c">
              Jag vet att många nu kommer att begära replik på mitt anförande
              och säga att jag övertolkar. Men lyssna på vad som sägs i lagstiftningen:
              Dela inte ut vinst till aktieägarna. Inga gräddfiler i vården.
            </seg>
            <seg n="c1f15b66">
              Det är alltså de grundläggande delarna. Och det är denna lagstiftning
              som den samlade borgerligheten vill ta bort. Och vad säger man
              då när man gör sin tolkning? Jo, man säger: Vi vill ha fritt fram
              för att vinstintresset ska vara en drivkraft i vården. Jag kan
              inte höra något annat.
            </seg>
            <seg n="e0359d53">
              Jag hade tänkt hålla ett mycket längre anförande. Men debatten
              var så engagerande, så jag får återkomma till resten vid ett annat
              tillfälle.
            </seg>
          </u>
          <note type="speaker" n="92e56c70">
            Anf. 18 MARIA LARSSON (kd) replik:
          </note>
          <u who="maria_larsson_49fd18" xml:id="i-6d923dd77b76aafe-3" n="ead7089b">
            <seg n="3a904c94">
              Herr talman! Det blir fler debatter, så det är nog inte förgäves
              arbetat, Ingrid.
            </seg>
            <seg n="bc162cde">
              Jag förstår att du tycker att detta med vinst är otäckt. Det
              har du beskrivit på ett alldeles tydligt sätt från talarstolen.
              Men jag skulle vilja ställa en fråga. Om det skulle vara så att
              det blir mer vård med vinst än utan vinst, vad skulle Ingrid Burman
              då välja? Det är min första fråga.
            </seg>
            <seg n="bb50855d">
              Sedan har jag läst propositionen, och på s. 39 står det några
              meningar som jag tror att Ingrid Burman tycker om. Där står det:
            </seg>
            <seg n="3b50b789">
              Det finns inte skäl att lagreglera primärvården. Utvecklingen
              skall dock följas. En kontrollstation år 2009 skall upprättas
              för utvärdering av utvecklingen inom primärvården.
            </seg>
            <seg n="dac9bbcc">
              Jag tycker att det skulle vara jättespännande att få höra lite
              grann vad den här kontrollstationen ska titta på. Jag förstår
              att det är lite svårt för Ingrid Burman att acceptera att den
              här förfärliga vinsten, som vi hörde talas om, är tillåten inom
              primärvården för de entreprenörer som vi har. Är den här kontrollstationen
              till för att faktiskt också exkludera entreprenörerna från primärvården?
            </seg>
          </u>
          <note type="speaker" n="d1c407ac">
            Anf. 19 INGRID BURMAN (v) replik:
          </note>
          <u who="ingrid_burman_e2fe1d" xml:id="i-4038aa907fbdb54c-0" n="ce540c6e">
            <seg n="38f184b9">
              Herr talman! Låt mig börja med att ta upp detta med vinst. Jag
              är övertygad om att Maria Larsson vet att det som sägs i propositionen
              är att vi inte vill ha vinstutdelning. Det är också vad jag noga
              försökte hålla mig till i talarstolen.
            </seg>
            <seg n="aa9fbd9c">
              Många verksamheter drivs i dag med vinst. Det är bra om man omsätter
              det till att höja kvinnors löner i verksamheten, om man omsätter
              det till att köpa ny och bättre röntgenutrustning och om man så
              att säga plöjer ned det i att vidareutveckla verksamheten.
            </seg>
            <seg n="0d37e19c">
              Det är så märkligt när jag nu hör de borgerliga partierna säga:
              Det är jättefarligt om vi inte får använda pengarna till att ge
              aktieägarna vinstutdelning eftersom det måste vara det primära.
              Och när ni nu lägger fram ett lagförslag där det sägs att vinsten
              ska användas till exempel till att höja lönerna för kvinnor i
              vården eller till att köpa in ny och bättre utrustning, då läggs
              det en död filt över sjukvården.
            </seg>
            <seg n="db7acb19">
              Jag tycker att detta är en mycket intressant argumentation.
            </seg>
            <seg n="69cbc157">
              När det gäller primärvården finns denna kontrollstation där bland
              annat därför att vi har sett att alltmer av den sjukhusanknutna
              vården flyttas ut till öppenvård. Det är en bra utveckling. Men
              om den här utvecklingen pågår och påskyndas för att man där ska
              kunna skapa det som vi ibland uttrycker som gräddfiler, att privata
              försäkringspatienter ska gå före och bland annat åsidosätta prioriteringsordningen,
              nu när vi sätter stopp för blandfinansiering i den slutna vården,
              så behöver vi se hur den utvecklingen sker. Och om detta innebär
              att man bakvägen smyger in gräddfiler i vården, då ska vi använda
              oss av kontrollstationen.
            </seg>
          </u>
          <note type="speaker" n="1db8b346">
            Anf. 20 MARIA LARSSON (kd) replik:
          </note>
          <u who="maria_larsson_49fd18" xml:id="i-6d923dd77b76aafe-4" n="ead7089b">
            <seg n="491bf2c1">
              Herr talman! Om jag har förstått saken rätt har varken Ylva Johansson
              eller Ingrid Burman egentligen tyckt att någon av de privata entreprenörer
              som nu ska förbjudas i sitt fulla utövande när det gäller blandfinansiering
              och annat misskött sig, inte heller när det gäller att använda
              vinsten på ett felaktigt sätt. Så det som ni ska förbjuda nu har
              inte förekommit. Låt oss först konstatera det.
            </seg>
            <seg n="d6943a65">
              Men icke förty är det tydligen så att det fortsatt också ska
              vara tillåtet att göra vinst i primärvården, förutsatt att primärvården
              inte får mera inslag av specialistsjukvård. Men om det blir så
              ska den också förbjudas. Är det så jag ska tolka Ingrid Burman?
            </seg>
          </u>
          <note type="speaker" n="de653ebf">
            Anf. 21 INGRID BURMAN (v) replik:
          </note>
          <u who="ingrid_burman_e2fe1d" xml:id="i-241c2e1656a2ceb3-1" n="ce540c6e" next="i-d5241e182613b0f5-1">
            <seg n="5dbe2996">
              Herr talman! Jag tror ändå att Maria Larsson har uppfattat debatten
              kanske rätt eller kanske fel. Maria Larsson sade här i talarstolen
              att det vi lagstiftar mot är hjärnspöken sådant som inte finns.
              Det upprepade Maria Larsson flera gånger. Sedan säger hon: Det
              här är en jättefarlig lagstiftning, för den kommer att stjälpa
              hela den svenska sjukvården. Det är vad Maria Larsson sade här
              i talarstolen, kanske med något andra ord.
            </seg>
          </u>
          <note n="d9a653b8">
            (MARIA LARSSON (kd): Ja, med något andra ord.)
          </note>
          <u who="ingrid_burman_e2fe1d" xml:id="i-d5241e182613b0f5-1" n="ce540c6e" prev="i-241c2e1656a2ceb3-1">
            <seg n="70316eb6">
              Någon annan slutsats kan jag inte dra.
            </seg>
            <seg n="86dcdac1">
              Är det nu hjärnspöken? Ja, i de verksamheter som finns i dag
              har man valt att inte dela ut vinsten, utan man har valt att plöja
              ned vinsten i sjukvården. Jag tror att det också gäller Simrishamn,
              men jag är lite osäker där. Med Lundby är det väl så, och med
              S:t Göran är det så.
            </seg>
            <seg n="60872a28">
              Det innebär att man, när man ändrar sina stadgar och inte har
              som syfte med sin verksamhet att dela ut vinst, kan fortsätta
              som entreprenör. Men om man har som syfte att jobba med sjukvård
              och att dela ut vinst till aktieägarna har vi det som vi vill
              förbjuda. Är då detta ett hjärnspöke eller inte? Ja, det överlåter
              jag till Maria Larsson att avgöra.
            </seg>
            <seg n="52e128f4">
              När det gäller primärvården ska Maria Larsson tolka mitt svar
              precis så som jag sade: Är det så att man använder överföringen
              av vård till att skapa breda gräddfiler med försäkringspatienter
              som går före i prioriteringsordningen, ja, då ska vi använda detta
              med kontrollstation. Det var mitt förra svar, och det är mitt
              svar nu.
            </seg>
            <seg n="43e8f234">
              Herr talman! Det verkar vara en glädjens dag för Ingrid Burman
              och kanske en sorgens dag för några av oss andra.
            </seg>
            <seg n="e429b077">
              Jag har ändå ett par frågor som jag vill ställa denna dag med
              det engagemang som Ingrid visar för de här frågorna. Regeringen
              har ju haft en utredare, Pär Axel Sahlberg, som verkligen har
              satt sig in i frågan om vinst för vården. När han skrev fram sitt
              förslag tillsammans med sin utredare kom han ändå fram till att
              det skulle vara okej att få ha vinst i sjukvården, på sjukhusen.
            </seg>
            <seg n="87d05cc3">
              Häromdagen kunde jag läsa att Ola Johansson i Dagens Medicin
              uttryckt sig mycket kritiskt till förslaget. Som huvudsekreterare
              i utredningen, som ni säkert har läst och som är mycket imponerande,
              säger han att regeringens förslag är att garantera ett sätt att
              låta den politiska instabiliteten i vården bestå. Han säger också
              att det är väldigt olyckligt att man inte släpper in all den kompetens
              som finns i de privata vårdföretagen. Bland annat pekar han på
              ledningskompetensen.
            </seg>
            <seg n="740578da">
              Min ena fråga till Ingrid Burman är: Har Ingrid Burman inte alls
              tagit till sig detta?
            </seg>
            <seg n="4654871c">
              Min andra fråga gäller återigen det här med primärvården. Jag
              tycker att det är väldigt viktigt att få ett besked. Väldigt många
              av oss ute i Landstings-Sverige har lagt väldigt mycket av avtal
              i primärvården. Vi utvecklar nu närsjukvårdskoncept. Mycket personal
              har själv tagit över och driver verksamheten med vinst. Kommer
              detta att bli förbjudet?
            </seg>
          </u>
          <note n="10aed2c0">
            Anf. 22 ANNE MARIE BRODÉN (m) replik:
          </note>
          <note type="speaker" n="5c5450ae">
            Anf. 23 INGRID BURMAN (v) replik:
          </note>
          <u who="ingrid_burman_e2fe1d" xml:id="i-241c2e1656a2ceb3-2" n="ce540c6e" next="i-d5241e182613b0f5-2">
            <seg n="c18e52d4">
              Herr talman! Jag börjar med utredningen. Det är sant att propositionen
              inte harmoniserar med utredningen. Bland annat sades där att man
              också skulle gå vidare och reglera primärvården. Det var inte
              uppdraget, men man lade fram det förslaget just därför att man
              inte ville ha blandfinansiering. Jag sympatiserar med det förslaget.
              Just detta att man kan använda en utvidgad primärvård till att
              skapa vad vi ibland slarvigt kallar för gräddfiler och bryta sönder
              prioriteringsordningen och så vidare menar jag kan bli ett problem
              därav kontrollstationen.
            </seg>
            <seg n="17d4b27b">
              Naturligtvis kan jag inte se annat än det som Vänsterpartiet
              och jag tycker är viktigt, och det är att den här kontrollstationen
              finns just för att det inte ska växa fram gräddfiler på en marknad
              där den sjukhusanknutna vården så att säga har flyttat sig alltså
              inga ambitioner på andra områden. Jag kan inte bli tydligare i
              det svaret. Det är väl nu tredje gången jag försöker säga detta.
              Det är alltså samma svar som tidigare.
            </seg>
            <seg n="4cbd6e2c">
              Sett till utredningen och jämfört med remissinstansernas svar
              har det under tid det gäller även den departementspromemoria som
              varit ute varierat väldigt mycket. Vad jag lägger stor vikt vid
              är Folkhälsoinstitutets remissvar där man också frågar: Om man
              lägger in detta med det vinstutdelande intresset i sjukvården,
              vem kommer då att jobba med det förebyggande? Vem kommer då att
              jobba med det som inte ger vinstutdelning så att säga? Det är
              väl intrycket från utredningen, remissinstanser och andra kontakter
              liksom från en internationell utblick och erfarenheter utifrån
              vad vi ser i andra länder som har gjort att jag och Vänsterpartiet
              står bakom den här propositionen.
            </seg>
          </u>
          <note n="2b543b2c">
            Anf. 24 ANNE MARIE BRODÉN (m) replik:
          </note>
          <u who="ingrid_burman_e2fe1d" xml:id="i-d5241e182613b0f5-2" n="ce540c6e" prev="i-241c2e1656a2ceb3-2">
            <seg n="5789e6aa">
              Herr talman! Jag beklagar att Vänsterpartiet inte mer har sett
              till Ola Johanssons argument för att inte genomföra den här stopplagen.
              Han beskriver också att det är synd att man bara ser riskerna
              och inte försöker se alla de möjligheter som detta innebär. Med
              olika spelregler kan man naturligtvis också hantera de eventuella
              risker som Vänstern är så orolig för.
            </seg>
            <seg n="113e67c0">
              Sedan har vi detta med Folkhälsoinstitutet. Själv sitter jag
              med i det insynsrådet. Vi har haft mycket diskussioner om det
              remissvaret eftersom det nog inte uppfattas som så objektivt utan
              som ganska subjektivt. Diskussionen har också handlat om vilka
              fakta som finns bakom påståendet att inte förebyggande vård skulle
              premieras när det gäller privata vårdgivare.
            </seg>
            <seg n="0afc7e4c">
              Vi har exempel i Göteborg där man satsat på ett mycket intressant
              förebyggande arbete på Lundby men som ströps av finansiären alltså
              beställaren, Västra Götaland. Men detta är ett av de mest intressanta
              förebyggande projekt som jag har sett. Det vill inte det offentliga
              Sverige så att säga betala för i det här fallet Västra Götaland.
              Jag tror att det mycket handlar om att utveckla beställarnas kompetens
              och naturligtvis också om att utveckla ersättningssystem oavsett
              driftsform.
            </seg>
            <seg n="880db352">
              Vi i Landstings-Sverige kan inte när det gäller den offentliga
              vården slå oss för bröstet och påstå att vi är så duktiga på förebyggande
              vård, så där har vi väl ganska mycket självkritik att idka.
            </seg>
            <seg n="360ad3c9">
              Jag kommer här tillbaka till Ola Johanssons synpunkter om kunniga
              och engagerade personer som kan komma in och tillföra svensk sjukvård
              någonting, något som faktiskt förhindras med det här förslaget
            </seg>
            <seg n="6df9feba">
              Miljöpartiet var ju tidigare mot men har nu fått ge vika, så
              jag förstår att Vänstern är nöjd med det här förslaget.
            </seg>
          </u>
          <note type="speaker" n="a606faea">
            Anf. 25 INGRID BURMAN (v) replik:
          </note>
          <u who="ingrid_burman_e2fe1d" xml:id="i-4038aa907fbdb54c-1" n="ce540c6e">
            <seg n="a6d2bd4a">
              Herr talman! Kunnig kompetent personal förhindrar vi att komma
              in och bidra, heter det. Ja, bara om de vill driva verksamheten
              och ha som syfte att dela ut vinst, alltså enbart om det är syftet
              med att de ger sig in i den här verksamheten. Den kompletteringen
              måste ändå göras.
            </seg>
            <seg n="9e2aece3">
              Sedan har vi frågan om Folkhälsoinstitutets remissvar bygger
              på fakta. Ja, det bygger framför allt på en definition. Den kan
              man väl fundera över; jag tror att den är sann. Man hittar den
              i många läroböcker.
            </seg>
            <seg n="b82b16ed">
              De skriver så här: Privata vinstgivande företag har alltid en
              skyldighet att ge största möjliga vinst till sin ägare. Detta
              innebär att verksamheter som inte bidrar till att vinsten, exempelvis
              förebyggande och hälsofrämjande arbete, inte kommer att prioriteras
              i jämförelse med aktiviteter som ger sjukhuset snabba intäkter.
              Alltså just detta att man ska lämna vinst påverkar prioriteringsordningen.
            </seg>
            <seg n="981d6553">
              Vidare skriver man: Det finns också en allvarlig risk att patientgrupper
              som är mindre lönsamma ur vårdbolagets synpunkt prioriteras bort.
            </seg>
            <seg n="67a2c0fc">
              Är detta då vederlagt? Ja, definitionen hittar man i många läroböcker.
              I alla fall var det så på den tiden då jag läste på högskola och
              annat.
            </seg>
            <seg n="050eab9e">
              Och är risken att man prioriterar bort mindre lönsamma patientgrupper?
              Ja, risken finns uppenbarligen, menar jag. Men det är väl också
              en värderingsfråga.
            </seg>
          </u>
          <note type="speaker" n="aac3fa5b">
            Anf. 26 Andre vice talman KERSTIN HEINEMANN (fp) replik:
          </note>
          <u who="kerstin_heinemann_286f2e" xml:id="i-bc62f6db836fe301-3" n="159b9b94">
            <seg n="e84199a9">
              Herr talman! Jag vill börja med att kommentera Ingrid Burmans
              jämförelse med USA:s vård. Jag tycker inte att man kan jämföra
              Sveriges vård, inte ens om vi skulle råka tillåta vinst i vården,
              med USA:s system. Först och främst står ju många människor där
              utanför vården därför att de inte har några försäkringar. Försäkringsbolag
              driver upp kostnaderna. Det har man inte i det offentligt finansierade
              system som vi alla här i Sveriges riksdag säger att vi vill ha.
              Jag tycker därför att det är ett dåligt exempel kanske mera avsett
              för att skrämmas lite grann.
            </seg>
            <seg n="be18a6c5">
              Jag skulle vilja ställa en fråga till Ingrid Burman. I mitt anförande
              citerade jag en del av det som LO anfört i sitt remissvar. De
              säger: Graden av vinstintresse i verksamheten är inte avgörande
              för hur väl den privata aktören sköter sitt uppdrag. Det är väl
              fungerande institutioner, regler och ersättningssystem som är
              avgörande för hur privata aktörer fungerar på skattefinansierade
              områden.
            </seg>
            <seg n="1c4deec9">
              Instämmer Ingrid Burman i det här tycker jag att vi egentligen
              inte skulle behöva stå här i dag och diskutera en lagstiftning.
              Jag tycker att vi borde låta våra landstingspolitiker få det förtroendet
              att vill de lägga ut en verksamhet på entreprenad gör de så. Det
              har de gjort med primärvården. De sätter upp regler, ersättningssystem,
              och sedan har de också riksdagsbesluten i ryggen om offentlig
              finansiering, om sjukvård efter behov och den prioriteringslista
              som vi också har fattat beslut om här. Är det LO framför någonting
              som Ingrid Burman skulle kunna instämma i?
            </seg>
          </u>
          <note type="speaker" n="c0ba850d">
            Anf. 27 INGRID BURMAN (v) replik:
          </note>
          <u who="ingrid_burman_e2fe1d" xml:id="i-4038aa907fbdb54c-2" n="ce540c6e">
            <seg n="a8ffe31d">
              Herr talman! Låt mig börja med jämförelsen med USA. Jag tycker
              att det är väl värt att titta på ett sjukvårdssystem som har funnits
              längst när det gäller just marknadsanpassning och där man lyckats
              skapa den mest ojämlika sjukvården i västvärlden.
            </seg>
            <seg n="f0077aaf">
              Varför ska man titta på sjukvården i USA när vi inte diskuterar
              finansieringslösningar annat än vad gäller statligt finansierat
              i Sverige? Jo, därför att vi börjar ha privata sjukhus som har
              som syfte att skapa vinst och dela ut vinst till aktieägarna och
              dessutom ta emot privata försäkringspatienter. När de får alltfler
              från till exempel via Trygg-Hansa, som ju säger att de köper så
              mycket vård av sjukhusen att sjukhusen kan säga upp avtalet med
              landstinget, börjar vi få in försäkringslösningar och marknadslösningar
              för vem som ska komma först och så vidare. Allting börjar med
              de små stegen, Kerstin Heinemann.
            </seg>
            <seg n="0c5a55de">
              Därför tycker jag att det är ganska viktigt att säga att om vi
              tillåter och utvecklar marknadsanpassning när det gäller sjukvård
              lite till och lite till, måste vi samtidigt titta på det land
              som har gått längst och se vilka erfarenheter och kunskaper vi
              kan hämta därifrån. Det är vad jag sade.
            </seg>
            <seg n="a922576e">
              Jag menar att det är relevant att göra den jämförelsen. Jag har
              inte sagt att Sverige är där. Jag har inte gjort jämförelser på
              något annat sätt.
            </seg>
            <seg n="36bae93d">
              När det gäller landstingens självbestämmanderätt är det önskvärt
              att det utrymmet är så stort som möjligt. Jag vill referera till
              vad Ylva Johansson sade: En investering i ett sjukhus är en väldigt
              stor investeringskostnad.
            </seg>
          </u>
          <note type="speaker" n="06ac1dee">
            Anf. 28 Andre vice talman KERSTIN HEINEMANN (fp) replik:
          </note>
          <u who="kerstin_heinemann_286f2e" xml:id="i-bc62f6db836fe301-4" n="159b9b94">
            <seg n="a1fc752d">
              Herr talman! Det är länge sedan jag var och tittade på USA:s
              system. Det är inget system som jag skulle vilja ha i Sverige.
              Jag tycker att det var bra att socialutskottet åkte dit, men då
              såg man också avarterna, och dem vill jag inte ha, och dem vill
              inte Ingrid Burman ha i Sverige. Det kan vi vara överens om.
            </seg>
            <seg n="6bfe6119">
              Det som vi föreslår handlar inte alls om förslag till marknadsanpassningar.
              Det handlar i stället om att se till att vi får mer vård och mer
              vård för pengarna. Jag såg det väldigt klart när det gäller primärvården
              i Västmanland. När vi fick en aktör som kunde tillföra nytt var
              det många andra som också ville tillföra nytt och startade eget
              när vi hade en fri etablering.
            </seg>
            <seg n="36802f1b">
              Enligt statsrådet Ylva Johansson är det så att situationen med
              gräddfiler, försäkringar och allt sådant kommer att försvinna
              nu när vi får vårdgaranti. Vi kan hoppas på att vårdgarantin är
              den trollformel som gör att vi slipper en massa vårdköer, människor
              slipper teckna privata försäkringar, företagen kan känna sig lugna
              och deras anställda får väldigt snabbt vård. Då ser jag ännu mindre
              anledning till att införa den här lagstiftningen.
            </seg>
            <seg n="233085f8">
              Lita på våra landstingspolitiker. De ser i regel på ett bättre
              sätt till de egna invånarnas intressen, de vet hur det ser ut.
              Jag tror inte att landstingen kommer att sälja ut några sjukhus.
              Ursäkta mig, men det är fantasier. Möjligtvis kan det finnas några
              som kanske vill lägga ut någon del av ett sjukhus på entreprenad.
              Det kan finnas sådana som säger: Vi har sjukhus i Västmanland
              som kanske skulle behöva läggas ut på entreprenad för att kunna
              klara av sin verksamhet.
            </seg>
          </u>
          <note type="speaker" n="37f24873">
            Anf. 29 INGRID BURMAN (v) replik:
          </note>
          <u who="ingrid_burman_e2fe1d" xml:id="i-4038aa907fbdb54c-3" n="ce540c6e">
            <seg n="d171a712">
              Herr talman! Låt oss då, Kerstin Heinemann, vara eniga om att
              den här lagen inte förbjuder landsting att lägga ut sjukhus på
              entreprenad. Det kan man värdera och tycka att det är bra eller
              dåligt, men lagen förbjuder inte det. Det finns röster som är
              oroliga för den minskade mångfalden. Det kan man ha olika åsikter
              om. Det här är en kompromiss. Man behöver inte vara orolig, för
              det finns inget sådant förbud. Det kan vi vara eniga om i alla
              fall, hoppas jag. Förbudet är mot vinstutdelning, inte mot någon
              form av entreprenadskap.
            </seg>
            <seg n="f386cf5a">
              Jag tror också att en vårdgaranti kommer att minska behovet,
              otryggheten eller vad det kan vara som gör att människor tecknar
              privata försäkringar. Nu ska vi inte överdriva det. Enligt de
              uppgifter jag har har de legat stilla under de fyra år vi har
              diskuterat den här typen av lagstiftning. Det var lika många nu
              som när jag tittade på en hemsida för ett antal år sedan.
            </seg>
            <seg n="e5fa49e4">
              Om vinstintresset är det som driver fram och skapar tillväxt
              i sjukvården kommer sjukvården att utvecklas där den största vinsten
              går att få. Då kan det handla om hur många röntgenundersökningar
              som ska göras eller vad det är för erfarenheter som vi har från
              USA. Därför tycker jag att det är bara att vi plockar bort vinstintresset.
              Det handlar inte bara om vårdköer, inte bara om privata försäkringar.
              Det handlar till syvende och sist om den definition som jag försökte
              redovisa från talarstolen: Är detta en marknad eller inte?
            </seg>
            <seg n="5d42782b">
              Slutligen konstaterar jag att Kerstin Heinemann har sällat sig
              till Maria Larsson och säger att det här en lagstiftning som inte
              behövs, för det är ingen som kommer att sälja ut något sjukhus
              någonstans. Jag tycker det är bra att Kerstin Heinemann har den
              insikten.
            </seg>
          </u>
          <note type="speaker" n="45bc8f97">
            Anf. 30 KENNETH JOHANSSON (c):
          </note>
          <u who="kenneth_johansson_582684" xml:id="i-34f8ed9d38f8e5b5-0" n="28c2f30c">
            <seg n="d9bc4a2b">
              Herr talman! Så var då vänsterkartellens förslag om stopplag
              på riksdagens bord. Vi är många som beklagar att en stelbent partiideologi
              ska gå före patientperspektivet.
            </seg>
            <seg n="97cb2cde">
              Som tidigare har nämnts är det många remissintanser som har sågat
              förslaget. Socialdemokraternas utredare Sahlberg ansåg förslaget
              dåligt grundat och otidsenligt. Sjukvårdshuvudmännen inkompetensförklaras.
              De klarar inte av att organisera hälso- och sjukvården. Men det
              gör vänsterkartellens olika partiföreträdare. De vet hur det ska
              skötas. De vet hur det ska se ut i Helsingfors, Skåne. Göteborg,
              Värmland, Dalarna och så vidare. Men det finns så mycket kunskap,
              kompetens och klokhet runtom i vårt land att enligt min uppfattning
              är det där man enligt hälso- och sjukvårdslagen ska organisera
              hälso- och sjukvården.
            </seg>
            <seg n="b9f9de7b">
              I ett läge med vårdköer ska välfungerande och effektiva sjukhus
              ifrågasättas. I ett läge där offentlig sektor har stora problem,
              tyvärr, med sjukskrivningar och utslagning ska sjukhus där personalen
              trivs och har korta beslutsvägar ifrågasättas.
            </seg>
            <seg n="a3958f1e">
              I ett läge när landstingspolitikerna står inför jättesvåra och
              stora utmaningar inskränker vänsterkartellen redskapen för att
              klara dessa. Som någon uttryckte det handlar det inte längre om
              ideologiska skygglappar, utan det handlar om en ideologisk ögonbindel.
            </seg>
            <seg n="c5c06db9">
              Jag har lyssnat på personal, företrädare för privata sjukhus
              i till exempel Simrishamn, vid Lundby lasarett i Göteborg och
              vid S:t Göran i Helsingfors, och jag har tagit del av det mycket
              spännande arbete som nu pågår i Värmland i Säffle och Kristinehamn.
              Även om det går att komma ifrån stopplagen i olika former och
              kanske lösa problemet för ett tag framöver känns det som att det
              finns en stor oro och en tveksamhet. Vad är det som väntar bakom
              hörnet? Ska Vänsterpartiet få igenom samma krav när det gäller
              primärvården?
            </seg>
            <seg n="d38093f8">
              Det finns en broms när det gäller nytänkande. Det skapar oro
              och gör att energin läggs ned på fel frågor. Står man stilla,
              går man bakåt när utvecklingen går framåt.
            </seg>
            <seg n="58cde2ad">
              Vår välfärd mår bra av en mångfald av utförare liksom av en gemensam
              och solidarisk finansiering. Stopplagen förbjuder bland annat
              att man ska kunna lägga ut sjukhus på entreprenad om det är i
              vinstsyfte. Det ger helt fel signaler. Jag menar att vinst i sig
              inte är något fult. Det står ju för att man har ordning och reda
              i verksamheten. Jag har mycket större förtroende för en verksamhet
              som har svarta siffror än en som har röda siffror. Detta hänger
              ofta ihop. Har man inte ordning på ekonomin finns det också ofta
              problem i verksamheten.
            </seg>
            <seg n="b4317b53">
              För mig, Centerpartiet och allianspartierna är det viktigaste
              att en upphandling av en entreprenad ska uppfylla det som man
              har kommit överens om. Den ska uppfylla den kvalitet och det pris
              som man har kommit överens om. När avtalets längd har gått ut
              gör man en prövning om man har eller inte har fått ut det som
              man ville ha ut. Har man inte fått det ska man göra någonting
              åt det. Är man nöjd kanske det är läge att fortsätta. Jag tycker
              att det är ganska enkelt.
            </seg>
            <seg n="ba88f7c0">
              Nytänkande och entreprenörskap inom vården är viktigt. Vi behöver
              fler nytänkare och fler entreprenörer.
            </seg>
            <seg n="d84da9b7">
              Patienter och personal vill också ha en ökad valfrihet. De vill
              kunna välja vårdgivare respektive arbetsgivare. Och, Ylva Johansson,
              slå inte landstingen och regionföreträdarna på fingrarna! Låt
              dem ha sina egna uppfattningar om hur de önskar att organisera
              vården. Låt deras väljare avgöra om de lyckas.
            </seg>
            <seg n="586df264">
              Vi från Centerpartiet säger att det inte ska vara plånboken som
              ska vara avgörande, som det delvis är i dag. Vi ska ha en solidariskt
              finansierad rättvis hälso- och sjukvård. Det står Centerpartiet
              för. Vi ställer inte upp på gräddfiler i den bemärkelsen att de
              patienter som har rätt att få vård trängs undan.
            </seg>
            <seg n="e3ad3180">
              Vi från riksdagen eller regeringen ska inte tala om hur man ska
              lägga ut verksamheter på entreprenad. Vi kräver att varje landsting
              ska ha frihet att själv välja på vilket sätt man anser att man
              kan leverera en bra vård till medborgarna.
            </seg>
            <seg n="b3311ec8">
              Vi säger nej till enfald, därför att vi tror på mångfald. Vi
              vet att många olika lösningar ger de bästa förutsättningarna för
              en utveckling av svensk vård.
            </seg>
            <seg n="c18d839c">
              Vi från Centerpartiet och övriga borgerliga partier i alliansen
              vill i stället för stopplagen ha en startlag. Kerstin Heinemann
              har redan redovisat delar av innehållet i den.
            </seg>
            <seg n="554e6c0d">
              Det är också viktigt att ge ett klart besked. Om vänsterkartellen
              driver igenom stopplagen, trots kritiken, kommer det beslutet
              att rivas upp av en ny borgerlig regering nästa höst.
            </seg>
            <seg n="044ad7e8">
              Herr talman! Socialutskottet ska nu överväga stopplagen. Det
              är en viktig uppgift. Vi ska ha en intern hearing som äger rum
              på torsdag. Vi vet att Lagrådet har behandlat stopplagen och riktat
              kritik mot den, vilket märkligt nog tolkas av Ylva Johansson som
              positiv kritik.
            </seg>
            <seg n="ca4ceb04">
              Jag hoppas att alla partier i utskottet, precis som jag, med
              liv och lust kommer att ta del av synpunkterna från Konkurrensverket,
              Vårdförbundet och andra. De ska ligga till grund för det betänkande
              som riksdagen ska ta ställning till.
            </seg>
            <seg n="06306f5d">
              Herr talman! Centerpartiet värnar den kommunala självstyrelsen.
              Vi har fullt förtroende för att våra landstings- och regionpolitiker
              tar sitt ansvar för att därefter kontrolleras av väljarna.
            </seg>
          </u>
          <note type="speaker" n="21911912">
            Anf. 31 Statsrådet YLVA JOHANSSON (s) replik:
          </note>
          <u who="unknown" xml:id="i-9ccf10cdda091e5c-4" n="ecbb86df">
            <seg n="4064a632">
              Herr talman! Kenneth Johansson säger att jag inkompetensförklarar
              sjukvårdshuvudmännen, och det var en ny vinkling tidigare var
              det förföljelse av entreprenörerna.
            </seg>
            <seg n="676bbd64">
              Det finns ingen inkompetensförklaring av sjukvårdshuvudmännen.
              Riksdagen har lagstiftat om rimliga spelregler för sjukvården
              och för landstingen i många olika sammanhang, och det bör vi fortsätta
              att göra. Det är också ett stöd för utvecklingen att man vet vad
              man har att hålla sig till, inom vilka ramar som man själv kan
              besluta och inom vilka ramar som olika verksamheter kan blomma.
            </seg>
            <seg n="d4685104">
              Kenneth Johansson säger att detta är en ideologisk proposition,
              och jag kan delvis hålla med. Hur man organiserar sjukvården är
              ett viktigt kännetecken på vilken karakteristik som ett samhälle
              har. Hur man organiserar sjukvården är ofta ett uttryck för vilken
              övergripande ideologisk samhällsordning som styr i landet. Därför
              kan vi se väldigt stora skillnader mellan länder som har utvecklats
              med helt olika ideologier och drivkrafter i botten. I den meningen
              är det ett ideologiskt ställningstagande. Det är viktigt hur vi
              organiserar sjukvården och vilka drivkrafter som vi ska släppa
              in.
            </seg>
            <seg n="a853510a">
              Kenneth Johansson försökte att göra det till en fråga om vinst
              är fult eller fint. Det här är ingen skönhetstävling. Jag tycker
              att Ingrid Burman beskrev det bra, att det handlar om att vi ska
              ta ställning till vilka drivkrafter som vi vill se som utvecklingskrafter
              inom sjukvården. Tror vi att det är vinstintresset som ska vara
              överordnat patientintresset inom sjukvården, eller tror vi att
              det är politiska prioriteringar utifrån patientens perspektiv
              som är det som ska vara vägledande för sjukvårdens inriktning?
              Det är inte en skönhetstävling om det är fint eller inte med vinst.
              Är det en bra drivkraft för sjukvården, Kenneth Johansson?
            </seg>
          </u>
          <note type="speaker" n="6e7d037f">
            Anf. 32 KENNETH JOHANSSON (c) replik:
          </note>
          <u who="kenneth_johansson_582684" xml:id="i-34f8ed9d38f8e5b5-1" n="28c2f30c">
            <seg n="db8ffbd0">
              Herr talman! Vänsterkartellens företrädare inkompetensförklarar
              våra landstings- och regionpolitiker. Det är precis det som det
              handlar om. I hälso- och sjukvårdslagen står det klart och tydligt
              vilka som ska organisera vården. Det finns ett antal lagar kommunallagen,
              hälso- och sjukvårdslagen och ett stort antal ytterligare lagar
              som ger en yttre ram. Jag och Centerpartiet menar att inom de
              ramar som vi redan har ska vi ha stort förtroende för att man
              lokalt kan bedöma hur man vill organisera sin vård.
            </seg>
            <seg n="bb67b640">
              Om man i Värmland vill pröva en entreprenad, vilket man vill,
              om man i Helsingfors, Skåne och Göteborg vill göra det, om man
              till och med i Dalarna, som inte är särskilt framåt när det gäller
              att pröva mångfaldslösningar, diskuterar möjligheten att lägga
              ut vården på Avesta lasarett på entreprenad, ska man föra den
              diskussionen där. Det är väl där man ska ta avtalen och diskussionerna
              och bedöma huruvida man vill ha en lösning som inte heter, som
              i alla tider, offentlig drift.
            </seg>
            <seg n="7ba37a9d">
              När det gäller det ideologiska perspektivet vill jag säga att
              Centerpartiet står för en solidarisk finansiering och vård efter
              behov, lika för alla. Skillnaden är att ni ropar på mer av offentligt
              drivna lösningar och är skeptiska till mångfaldslösningar. Det
              skiner igenom, även om Ylva Johansson inte säger det. Sedan finns
              det en skala för vänsterkartellens olika parter.
            </seg>
          </u>
          <note type="speaker" n="228cdebd">
            Anf. 33 Statsrådet YLVA JOHANSSON (s) replik:
          </note>
          <u who="unknown" xml:id="i-9ccf10cdda091e5c-5" n="ecbb86df">
            <seg n="73a24b85">
              Herr talman! Jag har fullt förtroende för att sjukvårdshuvudmännen
              är de bäst lämpade att bedöma kvalitet och utvecklingskraft inom
              vården. Det är också det de gör. Däremot är det rimligt att den
              här kammaren tar ansvar för vilka spelregler som ska gälla långsiktigt
              för vilka drivkrafter som ska vara styrande för sjukvården. Till
              exempel anser jag inte att det är fritt fram för ett landsting
              att bestämma att sjukvården ska vara en marknad. Jag tycker, precis
              som Kenneth Johansson säger, att vi här ska slå fast att det ska
              vara en solidarisk finansiering, att det ska vara lika för alla,
              att det bara är behovet som ska styra och att ingen ska kunna
              köpa sig förbi till en bättre eller snabbare vård.
            </seg>
            <seg n="1fd42b04">
              Det innebär att man måste våga ta en del beslut, om man, som
              Kenneth Johansson säger, vill stå för en sådan politik. Då måste
              man också säga att det inte går att ha dubbla drivkrafter. Det
              riskerar, precis som Ingrid Burman har försökt förklara från talarstolen,
              leda till att den ena drivkraften tar över. Om vi släpper fram
              två drivkrafter vid sidan av varandra finns det ingenting som
              säkerställer att drivkrafterna bakom den offentligt finansierade
              sjukvården kommer att vara vägledande. Om vi släpper in en blandfinansiering
              med gräddfiler finns en uppenbar risk att de drivkrafterna kommer
              att vara vägledande för hur sjukvården ska utvecklas. Det vore
              väldigt allvarligt. Det är viktigt att ansvariga politiker vågar
              ta ansvar för att vi har rimliga spelregler i det avseendet.
            </seg>
            <seg n="f376d21b">
              Det är lite synd om Kenneth Johansson som säger att han vill
              ha en solidarisk finansiering, lika för alla och så vidare. Samtidigt
              ska ni ingå i en allians som leds av Moderaterna. Kenneth Johansson
              sade här tidigare att det är viktigt att man har svarta siffror
              i ekonomin. Samma sak har sagts från både Folkpartiet och Kristdemokraterna
              här. Problemet är att det har lett till röda siffror i ekonomin
              när ni har suttit vid makten under Moderaternas ledning och ansvarat
              för sjukvården i de stora regionerna. Det har lett till att man
              inte har kunnat bedriva verksamheten med hållbar utveckling.
            </seg>
          </u>
          <note type="speaker" n="e8684fbd">
            Anf. 34 KENNETH JOHANSSON (c) replik:
          </note>
          <u who="kenneth_johansson_582684" xml:id="i-34f8ed9d38f8e5b5-2" n="28c2f30c">
            <seg n="2a0c7d6e">
              Herr talman! När det gäller den kommunala självstyrelsen kan
              jag bara konstatera att vänsterkartellen gör ett flagrant övergrepp.
              Det handlar om att begränsa möjligheterna för våra förtroendevalda
              lokalt att ta besluten, att ha instrumenten, att ha möjligheterna
              att styra tillsammans med de medborgare man är vald av, för att
              göra ett bra jobb för en bra hälso- och sjukvård inom ett län.
              Jag menar att vi har spelregler. Det som nu föreslås är statliga
              pekpinnar som gör mera skada än nytta.
            </seg>
            <seg n="8d0ef8bf">
              Det väsentliga måste vara att medborgarna är nöjda, att de får
              det de har behov av och att de får ut mesta tänkbara av de resurser
              som man sätter in. Det har man bäst kunskap om lokalt, hur man
              ska klara ut det.
            </seg>
            <seg n="68c13537">
              Centerpartiet vill att vi ska få ordning på landets ekonomi.
              Vi vill att man ska få största möjliga tillväxt, ekonomiskt uthållig
              tillväxt i landet. Det vill vi inte minst för att välfärden och
              hälso- och sjukvården ska få fortsätta vara på en hög nivå. Vi
              har en hög kvalitet och vi vill utveckla den ytterligare, men
              vi har tillgänglighetsproblem.
            </seg>
            <seg n="2ff8f828">
              Att öka mångfalden, att ge möjligheter för dem som vill vara
              med och agera när det gäller hälso- och sjukvårdssektorn är ytterligare
              ett sätt att få ut mera, att göra vården och omsorgen tillgängligare.
              Det är utgångspunkten från Centerpartiets sida, det som vi strävar
              efter. Då ska vi inte krångla till det utan underlätta. Vi ska
              mobilisera kraften hos enskilda entreprenörer och de som vill
              vara med och göra jobbet.
            </seg>
          </u>
          <note type="speaker" n="8dfe757e">
            Anf. 35 JAN LINDHOLM (mp):
          </note>
          <u who="jan_lindholm_47d961" xml:id="i-578467258b0fd7b0-0" n="664f101e" next="i-0763501bfe7b85d1-0">
            <seg n="4fb312bd">
              Herr talman! Uppenbarligen finns det ett stort behov av retoriska
              finesser i den här debatten. Delvis skulle man kunna likna debatten
              vid Don Quijotes kamp mot de egna hjärnspökena. Oppositionen målar
              upp förslaget med stora svarta penslar för att få någonting att
              ösa sin ilska över.
            </seg>
            <seg n="f58e821e">
              Men vad är det egentligen förslaget till driftsformer för offentligt
              finansierade sjukhus innehåller?
            </seg>
            <seg n="9a997329">
              Utredningen Vårdens ägarformar vinst och demokrati konstaterade
              år 2002 i sitt delbetänkande Vinst för vården att orsaken till
              att vi i Sverige inte har haft så många nationella regler kring
              vården har varit det faktum att det rått en stor politisk samsyn
              kring uppfattningen att vården i huvudsak ska drivas i offentlig
              regi. Den samsynen har inneburit att den ovanligt höga graden
              av decentralisering och frihet som har rått för landstingen i
              vårt land inte har inneburit några stora olikheter i vilken vård
              som getts i skilda delar av landet.
            </seg>
            <seg n="6c92a770">
              Man konstaterar att det faktum att det inte längre var lika självklart
              att hälso- och sjukvård ska ges på lika villkor, efter behov,
              åt alla och styras demokratiskt med en solidarisk finansiering
              var själva grunden för att man såg behov av att, som det står
              i utredningens första sammanfattande sida, hålla en diskussion
              om behov av eventuella former för en mer varaktig reglering av
              var och under vilka villkor som privata företag med vinstsyfte
              ska ha möjlighet att medverka i den gemensamt finansierade vården
              och omsorgen.
            </seg>
            <seg n="eb5a7bdc">
              Problemet formulerades egentligen redan år 2000, och det var
              den diskussionen som betänkandet Vinst för vården ville lägga
              mer bränsle på. År 2003 lades nästa vedpinne på brasan, när utredningen
              kom med sitt slutbetänkande Vårda vården . Utredningens slutsats
              var att en förnyelse måste ske under former som garanterar att
              de grundläggande målen, prioritering av vård och vård på lika
              villkor, säkerställs.
            </seg>
            <seg n="dc6a2faa">
              Utredningen pekar även på att entreprenörer kan bidra positivt
              till en sådan utveckling. Slutsatsen blev därför att förändringsarbetet
              måste stödja en utveckling där fler aktörer kan ges tydliga roller
              och uppdrag. Tydlighet var alltså ordet.
            </seg>
            <seg n="868bf8cc">
              Det jag själv uppfattade som ett av de viktigaste konstaterandena
              i den utredningen var det man skriver om konkurrensneutralitet
              vid nästa upphandling. Man får alltså inte glömma bort att en
              bra upphandling tar slut och att verklig konkurrens måste kunna
              skapas när det är dags att upphandla igen. Regelverket och gränssnitten
              mellan upphandlare och entreprenörer, mellan det offentliga ansvarsområde
              som ligger kvar och det som handlas upp måste vara sådana att
              den som är utförare inte enbart på grund av att han har den rollen
              har företräde till något som kan snedvrida konkurrensen.
            </seg>
            <seg n="e99f166f">
              Orsaken till att jag fäste särskild vikt vid den delen av utredningen
              är att jag genom Miljöpartiets dåvarande ledamot Kerstin-Maria
              Stalin fick möjlighet att delta som ett sorts bollplank åt utredningen
              runt just dessa frågor. Jag har som kommunalpolitiker kommit i
              kontakt med den problematiken och särskilt borrat mig in i den.
            </seg>
            <seg n="20ae97bc">
              Utredningen konstaterar att frågan har många bottnar och att
              man har arbetat med en omfattande idédebatt över hela landet.
              Visst har den här diskussionen varit lång och svår, troligen i
              alla partier, åtminstone i mitt eget. Vi har in i det sista prövat
              alla olika argument och vägval.
            </seg>
            <seg n="0c0f4b70">
              Jag har själv sedan september i höstas deltagit som Miljöpartiets
              representant i förhandlingarna kring hur de samlade kunskaperna
              från utredningen och alla remissomgångar på bästa sätt ska omsättas
              i en lagändring. Vi har under den perioden även haft en intern
              process i partiet kring förslaget. Det handlar för oss om en balansgång
              mellan olika intressen och vi hade hoppats att det skulle vara
              möjligt att nå en bredare parlamentarisk majoritet för en sådan
              här fråga, för det borde den ha.
            </seg>
            <seg n="fdf87205">
              Jag tycker att förslaget i propositionen ligger så bra till att
              det borde kunna få stöd från fler partier. Det är därför jag började
              med att beskriva oppositionens angrepp som angrepp mot hjärnspöken.
              Faktum är ju att lagförslaget lämnar mycket stort utrymme för
              företag med vinstsyfte att verka inom hälso- och sjukvården. I
              alla de fall där landsting handlar upp hälso- och sjukvård, som
              inte omfattar överlämnandet av ett helt sjukhus, konstaterar man
              nämligen att det inte finns några behov av reglering.
            </seg>
            <seg n="513e42be">
              Detta måste rimligen uppfattas som en stor lättnad för de företag
              som vill operera på vårdområdet och då menar jag inte operera
              kirurgiskt utan i betydelsen verka på vårdområdet. Den osäkerhet
              som tidigare funnits om vad som i framtiden kan komma att omfattas
              av regleringar och inskränkningar, alltså vad landstingen får
              sluta avtal om, den osäkerheten har ju sopats undan. Den tydligheten
              måste, tycker jag, uppfattas som en stor vinst för alla.
            </seg>
            <seg n="8b669e15">
              Att universitetssjukhus och regionkliniker samt ytterligare några
              få sjukhus undantas från de regleringar som föreslås, eftersom
              varje landsting ska ha en egen utförarkompetens i form av minst
              ett sjukhus, är även det ett bra klargörande som alla borde kunna
              sluta upp kring. En offentligt driven grundorganisation ska skyddas
              från de risker som upphandlingar och entreprenader självklart
              alltid måste innebära annars skulle de ju inte kunna tillföra
              något nytt och spännande. Inte kan vi väl ha olika uppfattningar
              om det. Alla inser att samhället måste ha en viss grundläggande
              egen resurs för att kunna säkerställa att man klarar försörjning
              av utbildning och utveckling samt en del nationella uppdrag.
            </seg>
            <seg n="8cf54f1b">
              Striden, som jag mest uppfattar som symbolisk, står alltså kring
              de villkor som lagförslaget ställer på entreprenader som omfattar
              hela sjukhus. Varför är det då så viktigt att säkerställa reglerna
              kring dessa entreprenader? Vår uppfattning är att det vid just
              dessa tillfällen finns en uppenbar risk för att den entreprenör
              som har de här villkoren också har en särställning vid nästa upphandling.
            </seg>
            <seg n="cf929f1d">
              Jag tror att även oppositionen egentligen inser det, och därför
              tror jag att skillnaderna är mindre än vad debatten ger sken av.
              Vi har troligen bara olika uppfattningar om hur man skapar de
              bästa villkoren för landstingen att kunna använda olika företag
              i sin verksamhet. Jag tror inte att något parti i praktiken skulle
              våga förespråka full regellöshet, om den linjen riskerade att
              få majoritet i riksdagen. Jag uppfattar det mest som populism
              att tala om reglering som ett hot när det egentligen inte alls
              är ett realistiskt alternativ för någon.
            </seg>
            <seg n="796633bd">
              Lagförslaget kan komma att påskynda avvecklingen av några offentligt
              ägda sjukhus. En sådan risk tror jag finns, och där har kritiken
              delvis rätt.
            </seg>
            <seg n="d437510f">
              En orsak till att vi i Miljöpartiet står bakom propositionen
              är att den innehåller en hel del framsteg för den idéburna sektorn.
              Redan i dag omsätter den sektorn 5 miljarder och sysselsätter
              6 000 personer inom vårdområdet. Genom den delegation som vi med
              hjälp av bland annat propositionen kommer att tillsätta tror vi
              att den delen av vårdområdet kan få en positiv utveckling.
            </seg>
            <seg n="cdcf59e9">
              Det handlar alltså om att gå en balansgång mellan att skapa ett
              regelverk som öppnar för nya former av aktörer och samtidigt säkerställa
              att den offentligt finansierade hälso- och sjukvården även framdeles
              präglas av att den ges på lika villkor för alla efter behov, styrs
              demokratiskt och fortsätter att vara solidariskt finansierad.
              Vi tycker, herr talman, att vi i arbetet kommit fram till en balansgång
              som ganska väl uppfyller dessa krav.
            </seg>
          </u>
          <note n="b23480f1">
            Anf. 36 ANNE MARIE BRODÉN (m) replik:
          </note>
          <u who="jan_lindholm_47d961" xml:id="i-0763501bfe7b85d1-0" n="664f101e" prev="i-578467258b0fd7b0-0">
            <seg n="25d4d1ec">
              Herr talman! När jag lyssnar på Miljöpartiets representant Jan
              Lindholm funderar jag lite grann på om vi läst samma proposition.
              Här låter det som att allt egentligen är väldigt positivt och
              framför allt att det är sakligt väl underbyggt. Därför undrar
              jag om Jan Lindholm läst de remissyttranden som kommit in. Socialstyrelsen
              säger till exempel att de skrivningar som påpekar att det skulle
              finnas en skillnad mellan privat och offentlig vård inte är sanna.
              De säger också att det egentligen bara är strikt politiska värderingar
              som ligger till grund för förslaget.
            </seg>
            <seg n="0032d45d">
              Läkarförbundet pekar på att det inte finns någon anledning att
              tro att detta skulle förhindra den solidariska finansieringen.
              I remissyttrandet säger de även att den offentligt drivna vården
              hittills knappast garanterat vare sig brett utbud eller vård på
              lika villkor. Dessa åsikter delas av till exempel miljöpartisterna
              i mitt hemlän Halland, och de har varit mycket tveksamma till
              att gå med på det här förslaget.
            </seg>
            <seg n="9ce96bca">
              Min fråga är därför: Har Jan Lindholm och Miljöpartiet läst hela
              förslaget och alla kloka råd i remissyttrandena?
            </seg>
          </u>
          <note type="speaker" n="f3df4b4d">
            Anf. 37 JAN LINDHOLM (mp) replik:
          </note>
          <u who="jan_lindholm_47d961" xml:id="i-578467258b0fd7b0-1" n="664f101e" next="i-0763501bfe7b85d1-1">
            <seg n="a71a2ef9">
              Herr talman! Det är glädjande att höra att det jag sade i mitt
              anförande uppfattades som positivt och sakligt underbyggt. Vi
              upplever att det här är en mycket positiv proposition som verkligen
              skapar den tydlighet som vi tycker är viktig och som vi tror skulle
              kunna göra att vi får fart på det här området. Vi tror alltså
              att många aktörer är intresserade om de slipper just den osäkerhet
              som många pekat på. Även flera av remissinstanserna har påpekat
              att det är osäkerheten och otydligheten som ofta är orsaken till
              att man inte vågar vara aktör på det här området.
            </seg>
            <seg n="677b7861">
              Oppositionen har, precis som medierna, valt att beteckna arbetet
              med regler för driftsformer för offentligt finansierade sjukhus
              som en stopplag. Det är mycket olyckligt eftersom det i själva
              verket handlar om det som ni valt att kalla en startlag. Det är
              egentligen det som den här propositionen är.
            </seg>
            <seg n="30e8a562">
              Jag lyssnade mycket noggrant på det som sades tidigare, och många
              av de detaljer som ni tänkte föreslå i er startlag finns med i
              propositionen. Det visar att jag nog gjorde rätt tolkning när
              jag sade att skillnaderna mellan partierna egentligen inte alls
              är så stora utan att det mest är fråga om ett fäktande inför valet,
              att nå väljarna med en mängd retoriska knep, och inte så mycket
              en fråga om sakinnehållet.
            </seg>
          </u>
          <note n="88f92c9b">
            Anf. 38 ANNE MARIE BRODÉN (m) replik:
          </note>
          <u who="jan_lindholm_47d961" xml:id="i-0763501bfe7b85d1-1" n="664f101e" prev="i-578467258b0fd7b0-1">
            <seg n="14702e3e">
              Herr talman! Riktigt så snäll var jag inte att jag tyckte att
              det var sakligt underbyggt. Däremot sade jag att det finns mycket
              i remissyttrandena som pekar på att det inte är det, utan att
              det handlar om strikt politiska värderingar.
            </seg>
            <seg n="eb89f2a3">
              Jag tror att den ideologiska vänsterkartellen skrämmer upp människorna.
              Det vi talar om är att stopplagen faktiskt förhindrar och försvårar
              för människor att få vård i tid. Det säger också flera av remissinstanserna.
              Det jag tar ytterst allvarligt på är att både Läkarförbundet,
              Vårdförbundet och Kommunal, som alla är mycket aktivt arbetande
              inom sjukvården, pekar på att det här inte kommer att bidra till
              en bättre hälso- och sjukvård i Sverige. Jag trodde nog att Miljöpartiet,
              inte bara ute i landet utan kanske också i riksdagen, skulle ha
              lyssnat lite mer på dem.
            </seg>
          </u>
          <note type="speaker" n="de71ddc1">
            Anf. 39 JAN LINDHOLM (mp) replik:
          </note>
          <u who="jan_lindholm_47d961" xml:id="i-f7021546008f7b97-0" n="664f101e">
            <seg n="40fd2209">
              Herr talman! Det är svårt att förstå vad frågan egentligen är.
              Det talas om att förhindra och försvåra. Vi har gjort en analys
              och sett att det här är ett förtydligande av spelreglerna, vilket
              behövs just för att det ska vara enklare att vara aktör på denna
              marknad. Jag försökte beskriva det från talarstolen och tycker
              att förslaget innehåller just de förtydliganden som i dag saknas.
              Jag kan inte säga mycket mer än så.
            </seg>
          </u>
          <note type="speaker" n="9e0cb4c9">
            Anf. 40 MARIA LARSSON (kd) replik:
          </note>
          <u who="maria_larsson_49fd18" xml:id="i-6d923dd77b76aafe-5" n="ead7089b">
            <seg n="385fe838">
              Herr talman! Att det heter stopplag beror väl på att den kallades
              så i det första förslaget. Regeringspartiet och samarbetspartierna
              i vänsterkartellen skrev själva så. Att det namnet lever kvar
              tror jag inte vi kan tillskriva vare sig medierna eller oppositionen.
              Det myntades av er själva, så det får ni bära på egen hand.
            </seg>
            <seg n="ddb93a33">
              Låt oss sedan slå fast att gemensam finansiering är, om jag förstår
              saken rätt, alla i den här kammaren för. Vård på lika villkor
              efter behov finns det inga tveksamheter om. Det vill vi alla ha.
              Det tycker vi alla är självklart. Men när det gäller frågan om
              man ska kunna ha blandfinansiering eller inte tolkar vi tydligen
              detta lite olika. Det innebär inte gräddfiler. Det innebär inte
              att någon av dem som ska få vård efter behov på lika villkor får
              sina möjligheter försämrade. Det innebär bara möjligheter för
              fler vårdgivare att kunna komplettera sitt avtal med det offentliga
              med en egen, privatdriven verksamhet, vilket på totalen ger mer
              vård.
            </seg>
            <seg n="611e0e4c">
              Det är här jag blir lite förvånad och bekymrad över att Miljöpartiet,
              som åtminstone i retoriken ofta säger att man är ett företagar-
              och entreprenörvänligt parti, faktiskt inte vill tillskapa denna
              möjlighet. Det bekymrar mig.
            </seg>
            <seg n="a6046e8c">
              Jag förstår att detta har bekymrat Miljöpartiet också. Jan Lindholm
              gav uttryck för att ni verkligen har prövat och vridit och vänt
              på frågan. Det hedrar er. Jag beklagar att ni har kommit till
              fel slutsats när det gäller det här förslaget.
            </seg>
            <seg n="f4ba1040">
              Jag tycker att det spirande frö vi har börjat se i Sverige borde
              vårdas på ett bättre sätt. Den förnyelse vi har sett, både här
              och i andra länder, borde understödjas. Jan Lindholm är förmodligen
              medveten om att Sverige nu väljer en motsatt väg mot våra grannar
              runtomkring i Europa.
            </seg>
            <seg n="e3aa4ffd">
              Finns det ett mönster i detta? Nu kan vi se en hårdnande attityd
              gentemot både friskolor och den här sortens entreprenörer. Hur
              långt är Miljöpartiet beredda att gå? Är ni beredda att följa
              med Vänsterpartiet och kontrollera, följa upp och fundera på stopplag
              också inom primärvården?
            </seg>
          </u>
          <note type="speaker" n="4729f617">
            Anf. 41 JAN LINDHOLM (mp) replik:
          </note>
          <u who="jan_lindholm_47d961" xml:id="i-f7021546008f7b97-1" n="664f101e">
            <seg n="142973fd">
              Herr talman! Jag tycker att den här propositionen är just ett
              sätt att vårda det spirande fröet, som det uttrycktes, på ett
              mycket bra sätt.
            </seg>
            <seg n="c3fbca90">
              Det blir svårt när man i den här debatten säger en sak och menar
              något annat. Från de borgerliga stödpartiernas sida har nu person
              efter person stått här och påstått att man värnar en offentligt
              finansierad, rättvis och lika sjukvård för alla, men allt ni säger
              om hur ni vill att detta ska organiseras är ju precis det motsatta.
            </seg>
            <seg n="e8fb9b58">
              Det gäller att sätta ned foten och stoppa detta någonstans. Det
              är klart att man skulle kunna tänka sig att vänta något och låta
              utvecklingen gå ytterligare några steg mot ännu fler gräddfiler
              än vad som finns i dag och sedan sätta ned foten, men ju längre
              man väntar med att sätta ned foten, desto svårare blir det i praktiken.
            </seg>
            <seg n="36ab67fc">
              Jag tycker att vi har fått väldigt tydliga beskrivningar här
              av vad ni tycker. Om nu dessa företag genererar en vinst tycker
              vi att den ska gå tillbaka till vården. Ni säger att då ska den
              användas till att någon privatperson ska kunna ta fram sin plånbok,
              köpa sig rätten till denna vinst och få använda den resursen för
              sitt eget behov.
            </seg>
            <seg n="a30b2ce6">
              Jag tycker att ni har beskrivit precis den avart av sjukvården
              som vi inte vill se så tydligt och som ingen tidigare har gjort.
              Det är bra för debatten. Det är bra för väljarna att få reda på
              att det är just detta ni vill: att den som har gott om pengar
              själv ska kunna köpa sig rätt till offentlig vårdresurs. Det vill
              inte vi.
            </seg>
          </u>
          <note type="speaker" n="0fa34214">
            Anf. 42 MARIA LARSSON (kd) replik:
          </note>
          <u who="maria_larsson_49fd18" xml:id="i-6d923dd77b76aafe-6" n="ead7089b">
            <seg n="c4aa34cc">
              Herr talman! Återigen, Jan Lindholm: Det är ju det som sker i
              ert Sverige nu när så många inte får vård i tid. 260 000 personer
              har köpt privat vårdförsäkring därför att ni inte har kunnat skapa
              och ge den vård som de behöver när de behöver den. Det är ju ni
              som skapar det här samhället.
            </seg>
            <seg n="00e79740">
              Det vi säger är att vi vill använda skattemedlen på ett positivt
              sätt för att skapa mesta möjliga vård, förvalta dem så effektivt
              som möjligt. Det är precis det som skiljer oss. Vårt perspektiv
              är patientperspektivet. Vi vill ha mesta möjliga vård. Vården
              ska ges på lika villkor. Väljer någon att betala sin vård privat,
              vilket ganska många gör i dag därför att man inte har tilltro,
              köper man den tjänsten privat, men det har inget med det offentliga
              att göra. Där skriver vi avtal som vi styr med massor av regler.
            </seg>
            <seg n="6ec7a736">
              Det finns inga sådana risker som Jan Lindholm målar upp. Ni överdriver
              riskerna för att få till stånd en ideologisk diskussion.
            </seg>
            <seg n="4f7b53f2">
              Det som skapas och som är så negativt är att man slår ihjäl möjligheterna
              till att ha en mångfald av vårdgivare. Den idéburna sektor som
              Jan Lindholm säger sig vilja värna och säkert vill värna är inte
              förtjust i det här förslaget. Remissinstanserna är överlag negativa
              och säger att detta kommer att minska våra möjligheter att utvecklas
              i det här landet.
            </seg>
            <seg n="a2496535">
              Det är därför jag är så bekymrad. Patienterna gagnas av att mer
              vård skapas i det här landet.
            </seg>
          </u>
          <note type="speaker" n="375e527f">
            Anf. 43 JAN LINDHOLM (mp) replik:
          </note>
          <u who="jan_lindholm_47d961" xml:id="i-578467258b0fd7b0-2" n="664f101e" next="i-0763501bfe7b85d1-2">
            <seg n="c0a063b4">
              Herr talman! Det är ju precis så det inte fungerar. Maria Larsson
              säger att det är så det fungerar i det system vi har i dag i Sverige,
              att man kan köpa sig förtur till det offentligas vårdresurser.
              Det kan man inte.
            </seg>
          </u>
          <note n="25cc72ec">
            (MARIA LARSSON (kd): Nej, det sade jag inte.)
          </note>
          <u who="jan_lindholm_47d961" xml:id="i-0763501bfe7b85d1-2" n="664f101e" prev="i-578467258b0fd7b0-2">
            <seg n="09d1d57d">
              Jo, det sade du. Du sade att det jag beskrev var precis som det
              är, och det var precis det jag sade. Det är det felet ni gör:
              Ni kan inte skilja på detta. Visst finns det det har sagts av
              flera här en privat sjukvård i Sverige, och den kan man köpa sig
              förtur till. Men det har ingenting att göra med att köpa sig förtur
              till offentliga medel.
            </seg>
            <seg n="1b617e7c">
              Det är därför det är så viktigt att skilja på detta. Den här
              lagstiftningen omfattar inte all den verksamhet där det inte handlar
              om att lägga ut ett komplett sjukhus på entreprenad med allt vad
              det innebär av ledning och så vidare. I de andra delarna är det
              fritt fram för entreprenad. Där finns inte de här vinstkraven
              och så vidare.
            </seg>
            <seg n="548ed1a7">
              Vi är måna om att skilja på detta. De offentliga resurser som
              vi tillsammans skapar med skattemedel och har för att bedriva
              en demokratisk och solidarisk vård som alla ska ha lika rätt till
              ska ingen kunna köpa sig förtur till. Det är det ni försöker påstå
              att man kan, men det kan man inte i dag. Vi vill inte att man
              ska kunna göra det i framtiden heller.
            </seg>
            <seg n="019f181b">
              Detta beskriver ni att ni vill utöka. Förutom att man kan köpa
              en privat vårdförsäkring, vilket man kan göra i dag, ska man kunna
              gå till detta företag och köpa sig rätten att använda de offentliga
              resurserna. Det ställer vi inte upp på.
            </seg>
            <seg n="5c7c7b71">
              Ni vägrar att inse det, men det är där skiljelinjen går mellan
              vår och er politik. Vi vill värna de offentliga resurserna. De
              ska fortfarande vara under demokratisk kontroll och delas lika
              för alla.
            </seg>
          </u>
          <note type="speaker" n="ca73846a">
            Anf. 44 CRISTINA HUSMARK PEHRSSON (m):
          </note>
          <u who="christina_husmark_pehrsson_ec3910" xml:id="i-bf4df82928e313e9-0" n="fd468ce6" next="i-9a3e08b92c124bc9-0">
            <seg n="59d1aacd">
              Herr talman! Jag frågar mig: Hur stärker dagens förslag sjukvårdens
              verksamhet? Hur förbättras vårdens kvalitet? Betyder detta förslag
              att patienterna får snabbare vård? Blir personalen friskare med
              detta förslag? Tas personalens delaktighet och kompetens bättre
              till vara med detta förslag?
            </seg>
            <seg n="a82e48cc">
              Om detta är det tyst. Propositionen handlar om hus, byggnader
              och politikermakt.
            </seg>
            <seg n="18e4e2a8">
              Vården ska vara demokratiskt styrd, solidariskt finansierad och
              ges efter behov. Det målet är vi alla överens om, och det har
              uttalats i de flesta anföranden. Men vänsterkartellen har varken
              nu eller tidigare kunnat visa på vilket sätt målet för hälso-
              och sjukvården främjas genom den inskränkning som nu föreslås.
            </seg>
            <seg n="2cf6d462">
              Herr talman! Som operationssköterska har jag ett otal gånger
              varit med och släckt operationslamporna och stängt dörrarna klockan
              fem på fredag eftermiddag, och sedan har jag öppnat dem igen på
              måndag morgon klockan åtta. Stora, dyra investeringar står helt
              outnyttjade lördagar, söndagar, helgdagar och kvällar, och detta
              samtidigt som många patienter sitter i väntrummen och väntar på
              vård och behandling och har ont. De kan vänta i månader, ja, till
              och med i åratal.
            </seg>
            <seg n="537170d2">
              Jag vet också som lantbrukarhustru att stora, dyra investeringar
              klaras av genom att bönderna går samman i maskinringar och olika
              konstellationer för att utnyttja dessa stora, dyra investeringar
              till fullo, gärna dygnet runt. Men inom vården förbjuder man ett
              sådant tänkande. Där ska dessa investeringar stå tysta och oanvända
              i ett nedsläckt rum. Släck, stäng, förbjud!
            </seg>
            <seg n="7a6c0655">
              På Astrid Lindgrens sjukhus väntar barn på operation, kan vi
              läsa i tidningen, medan personalen förbjuds arbeta. Det borde
              vara straffbart!
            </seg>
            <seg n="5a03ab45">
              På Ängelholms sjukhus har man nu kört ned ett fyrtiotal sängar
              i källaren trots att personalen både vill och kan arbeta på övertid.
              De ville bilda bolag och använda resurserna när de stod tomma
              i de nedsläckta operationsrummen, men detta förbjöd Socialdemokraterna.
              Nu sitter patienterna i väntrummen och väntar. De återfinns säkert
              i sjukskrivningsstatistiken och säkerligen, efter ett år, i förtidspensioneringsstatistiken.
            </seg>
            <seg n="f4502e52">
              Herr talman! Detta är socialdemokratisk politik och en verklighet
              för många som inte kommer fram i vården. Ideologin har fått regeringen
              och samarbetspartierna att se suddigt och tappa fokus. Hur vore
              det med ett par nya glasögon eller varför inte en starroperation?
            </seg>
            <seg n="b7fad4aa">
              Dessa operationer hade varit omöjliga att genomdriva i detta
              antal utan privata vårdavtal. Kostnaderna skulle fullständigt
              ha ruinerat landstingen om man hade tvingats ha de kostnader som
              landstinget hade förut ungefär 12 000 kr. Nu har kvaliteten ökat
              och kostnaderna pressats ned till 6 000 kr genom konkurrens i
              vården. Det passar sig utomordentligt bra med vinst i vården.
            </seg>
            <seg n="2a67c040">
              Herr talman! Capio och S:t Görans sjukhus har fått ett nytt vårdavtal.
              Det innebär att S:t Göran inte får ta emot några försäkringspatienter.
              Men en klinik har tillåtits bryta sig loss ur sjukhuset och flytta
              till en annan lokal för att få ett nytt vårdavtal. Detta visar
              bara, herr talman, Socialdemokraternas stora vånda. Man vill egentligen
              inte förbjuda en god vård som patienterna och personalen är nöjda
              med och som är kostnadseffektiv. Ändå gör man det av ideologiska
              skäl. Man gör en kullerbytta. Det är helsnurrigt.
            </seg>
            <seg n="354f3315">
              När det gäller sjukhuset i Simrishamn protesterade invånarna
              mot det socialdemokratiska förslaget 1998 om att lägga ned sjukvården.
              Socialdemokraterna förlorade valet, befolkningen i Simrishamn
              blev vinnare och vården blev inte bara kvar utan utvecklades också.
              Man fick ett närvårdskoncept. Det förhatliga diket mellan slutenvården
              och öppenvården togs bort. Nu, återigen med socialdemokratiskt
              styre, återinförs diket mellan vårdformerna och grävs upp igen.
              Företag med vinst och som tillåter vinst i slutenvården ska förbjudas,
              men man har dem fortfarande kvar i den öppna vården. Därmed gröps
              diket ur igen.
            </seg>
            <seg n="bfc12649">
              Lundby sjukhus är ett annat sjukhus som lever farligt och som
              bland annat har försökt sig på förebyggande hälsovård, precis
              som Anne Marie Brodén berättade. Det gäller till exempel att i
              tid uppmärksamma följdkomplikationer för diabetessjuka. För detta
              merarbete ville inte politikerna betala.
            </seg>
            <seg n="6b51fba7">
              I Värmland, där de borgerliga nu styr, har företaget Carema fått
              förtroendet att skapa ett närvårdskoncept och en hållbar vårdkedja,
              som vi har fått höra. Men tänk om företaget nu börsintroduceras!
              Ska det då förbjudas?
            </seg>
            <seg n="ff338761">
              Slutligen, herr talman, har privatfinansierad vård sedan länge
              varit tillgänglig på sjukhus som Sophiahemmet, Röda Korset, Carlanderska
              och Spenshult. Nu försöker man från vänsterkartellen att rädda
              sig från ytterligare en politisk kullerbytta trots att dessa sjukhus
              utför en blandfinansierad vård. Regeringen säger sig nu inte vilja
              lägga sig i om de går med vinst och tar ut vinst. Man menar att
              det är grönt ljus också för landstingen fortsättningsvis att köpa
              vård från de här sjukhusen trots att man säger att de får fortsätta
              att ha en blandfinansiering.
            </seg>
            <seg n="45b21bbb">
              Det är ett bra förslag och ett bra ställningstagande. Jag tackar
              så mycket för det. Men jag beklagar att inte flera vårdgivare
              får samma möjlighet.
            </seg>
          </u>
          <note n="9c6ec463">
            3 § Meddelande om ändring i frågestunden torsdagen den 28 april
          </note>
          <note n="b8a7b5d1">
            Talmannen meddelade att vid frågestunden torsdagen den 28 april
            kl. 14.00 skulle statsrådet Carin Jämtin delta i stället för statsrådet
            Barbro Holmberg.
          </note>
          <note n="c357dcf7">
            4 § Anmälan om fördröjt svar på interpellation
          </note>
          <note n="54ea8c8d">
            Till riksdagen hade inkommit följande skrivelse:
          </note>
          <note n="152716cd">
            Interpellation 2004/05:528
          </note>
          <note n="70a2420c">
            Interpellation 2004/05:528 av Staffan Danielsson (c) om den svenska
            livsmedelsproduktionens konkurrenskraft
          </note>
          <note n="156dfed4">
            Interpellationen kommer att besvaras tisdagen den 17 maj 2005.
          </note>
          <u who="christina_husmark_pehrsson_ec3910" xml:id="i-9a3e08b92c124bc9-0" n="fd468ce6" prev="i-bf4df82928e313e9-0">
            <seg n="bed06dcf">
              Skälet till dröjsmålet är utrikes tjänsteresa.
            </seg>
          </u>
          <note n="a420df66">
            Anders Perklev
          </note>
          <note n="7fda6dda">
            5 § Svar på interpellation 2004/05:513 om ersättning till lokala
            polismyndigheter vid stora evenemang
          </note>
          <note type="speaker" n="6d9f9c2c">
            Anf. 45 Justitieminister THOMAS BODSTRÖM (s):
          </note>
          <u who="thomas_bodstrom_3aff3a" xml:id="i-ada1aa6a1ee890de-0" n="fcc3333d">
            <seg n="9d4e4177">
              Herr talman! Cecilia Magnusson har frågat vad jag avser att göra
              för att inte Polismyndigheten i Jämtlands län själv ska behöva
              bära bevakningskostnaderna i samband med Euroatlantiska partnerskapsrådets
              säkerhetsforum i Åre den 2425 maj. Hon har även frågat vilka åtgärder
              jag avser att vidta för att arbeta fram tydliga och långsiktiga
              regler för hur polisens kostnader ska hanteras i samband med stora
              arrangemang med förhöjda säkerhetskrav.
            </seg>
            <seg n="f99bb832">
              Som så många gånger tidigare upprepar jag återigen att regeringen
              har satsat och satsar stora pengar på polisen, vilket inte kan
              ha undgått Cecilia Magnusson. Under åren 20012004 har polisens
              anslag ökat med ca 2,2 miljarder kronor. I budgetpropositionen
              för 2005 har regeringen utöver de tidigare satsningarna aviserat
              en anslagshöjning med nästan 1,2 miljarder kronor till och med
              2007. Målsättningen om att 4 000 poliser ska utbildas under mandatperioden
              ligger naturligtvis fast.
            </seg>
            <seg n="73eb7121">
              Regeringen har genom de kraftiga resurstillskotten sett till
              att polisens förutsättningar att bedriva verksamheten är goda.
              Det är Rikspolisstyrelsen som ansvarar för att fördela polisens
              resurser och kostnader över landet. Det gäller även i samband
              med arrangemang där förhöjda säkerhetskrav är nödvändiga. Rikspolisstyrelsen
              har också stor vana av att göra detta. Jag utgår från att Rikspolisstyrelsen
              tillsammans med Polismyndigheten i Jämtlands län kommer att lösa
              frågan.
            </seg>
          </u>
          <note type="speaker" n="465aef74">
            Anf. 46 CECILIA MAGNUSSON (m):
          </note>
          <u who="cecilia_magnusson_ec6e0d" xml:id="i-5086447c9a112b3f-0" n="8c2216b0">
            <seg n="0cb30dcd">
              Herr talman! Jag vet att det snart är uppehåll för gruppmöten.
              Den här debatten hade inte behövt föras, och jag skulle inte ha
              behövt ställa de här frågorna. Men tyvärr är vi där nu igen. Redan
              2001, efter EU-toppmötet, stod det klart att det var en stor extrakostnad
              som polismyndigheten hade fått i samband med säkerhetsarrangemangen.
              Sedan följde ett antal riksdagsdebatter där justitieministern
              fick frågan om hur detta skulle kompenseras. Det gavs inga svar.
              Vi höll på under lång tid fram till 2003, då äntligen regeringen
              insåg att man måste göra någonting och beviljade ett tillskott
              i budgeten för de extra kostnaderna.
            </seg>
            <seg n="97ff29b8">
              Nu står vi här igen med ett nytt stort möte som regeringen är
              värd för, och man ger inte någon kompensation. Då tycker jag att
              det är lite tråkigt att justitieministern börjar prata om sitt
              eviga mantra om antalet poliser. Jag är inte feminist, men jag
              skulle ha mycket att säga om den debattekniken om jag vore det.
            </seg>
            <seg n="feee0e80">
              Då, år 2001, gällde frågan en stor myndighet. Västra Götaland
              är ganska stort ekonomiskt sett. Nu, i dag, gäller frågan en liten
              myndighet inte geografiskt, men ekonomiskt sett. Det är en tredjedel
              av dess budget som kommer att gå åt för att arrangera mötet.
            </seg>
            <seg n="a5cbab43">
              Då är frågan naturligtvis: Vad anser justitieministern att Jämtlandsmyndigheten
              ska ta sig till? Polismyndigheten i Jämtland kommer alldeles säkert
              att göra ett utmärkt arbete. Den kommer att genomföra säkerhetsinsatserna
              lika bra som polisen gjorde under EU-toppmötet. Men vad kommer
              att hända sedan? Och hur ska man upparbeta de stora kostnaderna
              under året? Det är den frågan som är så viktig.
            </seg>
            <seg n="e1a5be22">
              I anknytning till detta borde vi en gång för alla klara ut hur
              vi gör med de här kostnaderna vid stora möten. Då skulle vi slippa
              årslånga diskussioner här i kammaren där vi besvärar herr talman.
              Vi skulle också slippa oron från myndigheterna för hur de ska
              klara den löpande verksamheten.
            </seg>
            <seg n="8f5c60de">
              Låt mig återgå till pengarna. Justitieutskottet hade besök av
              generaldirektören för Rikspolisstyrelsen i förra veckan. Han kunde
              konstatera att några pengar för att kompensera Polismyndigheten
              i Jämtland finns inte att tillgå hos Rikspolisstyrelsen. Det var
              inte det enda de inte hade pengar till. Jag har en lång lista
              på detta.
            </seg>
            <seg n="afe34198">
              Jag måste få ställa mina två frågor igen. Det är viktigt att
              få svar på dem.
            </seg>
            <seg n="6f96aee4">
              Vad tycker justitieministern att Polismyndigheten i Jämtland
              ska göra?
            </seg>
            <seg n="38736ed7">
              Vad är det för fel med att sätta upp regler som en gång för alla
              klarar ut hur man ska hantera poliskostnader i samband med stora
              arrangemang med höjda säkerhetskrav?
            </seg>
          </u>
          <note type="speaker" n="a29bcb4f">
            Anf. 47 HÅKAN LARSSON (c):
          </note>
          <u who="hakan_larsson_c0f261" xml:id="i-3da16533c202eb26-0" n="539b9309">
            <seg n="a5918f96">
              Herr talman! Det är obegripligt att vi i det här landet inte
              har ett system som gör det självklart att kostnader för nationella
              arrangemang, inte minst ett arrangemang som Sveriges regering
              genom Utrikesdepartementet står värd för, också finansieras nationellt.
              Det har vi uppenbarligen inte.
            </seg>
            <seg n="639c8d79">
              Det kommande mötet med Euroatlantiska partnerskapsrådets säkerhetsforum
              i Åre om en månad är ett mycket stort arrangemang där den regering
              som Thomas Bodström sitter i också är värd. Över 40 utrikesministrar
              kommer att finnas på plats, och det ställer självfallet mycket
              stora krav på säkerheten.
            </seg>
            <seg n="1df54836">
              Polisen i Jämtland arbetar för fullt med planeringen inför jättemötet.
              Men hur den stora polisinsatsen, 1 700 poliser beräknas vara på
              plats, ska betalas vet inte den ansvariga för planeringen av polisinsatsen,
              Stephen Jerand. Vad han däremot vet är att kostnaden blir 50 miljoner
              kronor, och kanske ännu mer om Jämtlandspolisen dessutom ska stå
              för de från övriga landet extrainkallade polisernas grundlön.
              Det har också varit en diskussion om det på senare tid. Och detta
              ska man göra inom en årsbudget på 138 miljoner kronor.
            </seg>
            <seg n="d19ca6e4">
              Det är absurt att polisen i Jämtland inte får klara besked om
              hur den stora polisinsatsen ska betalas. Jämtlandspolisen har
              ansökt om extramedel från Rikspolisstyrelsen men inte fått några
              besked, och vi hörde här av Cecilia Magnusson att man inte anser
              sig ha några pengar på det hållet heller.
            </seg>
            <seg n="13e4b4c6">
              De tidigare erfarenheterna lovar inte gott. Polisinsatsen vid
              EU-toppmötet i Göteborg 2001 kostade Västra Götalands polisdistrikt
              145 miljoner, och först tre år senare fick man ett extraanslag
              på 100 miljoner från Rikspolisstyrelsen. Kommer Jämtlands läns
              polisdistrikt att behandlas lika illa? Kommer man att få några
              pengar över huvud taget? Och när kommer i så fall besked om detta?
            </seg>
            <seg n="7a96c3ff">
              Polisen i Jämtlands län vill göra ett bra jobb och ställa upp
              för nationen Sverige när vårt land ska stå värd för ett stort
              internationellt möte. Ungefär 50 av länets 194 poliser är redan
              engagerade i förberedelsearbetet, men om inte Rikspolisstyrelsen
              eller regeringen skjuter till vad insatsen kostar kan denna vidsträckta
              region komma att stå utan poliser i höst och bli något av ett
              laglöst land. Hur ska man annars finansiera verksamheten? I så
              fall finns det inga pengar att finansiera polisverksamheten i
              ett område som täcker 12 % av Sveriges yta, och så får det naturligtvis
              inte bli.
            </seg>
            <seg n="081da9ab">
              Jag vill uppmana justitieministern att ge klart besked nu om
              att nationen Sverige tar ekonomiskt ansvar när nationen Sverige
              står värd för ett stort internationellt möte, som det kommande
              mötet i Åre. Skam vore det annars.
            </seg>
          </u>
          <note n="a2113da2">
            Överläggningen var härmed avslutad.
          </note>
          <note n="73d61cb3">
            6 § Svar på interpellation 2004/05:524 om översyn av fastighetsmäklarlagen
          </note>
          <note type="speaker" n="d6dc2484">
            Anf. 48 Justitieminister THOMAS BODSTRÖM (s):
          </note>
          <u who="thomas_bodstrom_3aff3a" xml:id="i-ada1aa6a1ee890de-1" n="fcc3333d">
            <seg n="ff4d11dc">
              Herr talman! Tobias Billström har frågat mig vilka konkreta åtgärder
              jag avser att vidta för att direktiv till en översyn av fastighetsmäklarlagen
              ska läggas fram och vilken tidsplan jag har för tillsättandet
              av en utredning.
            </seg>
            <seg n="2432da44">
              Den lag om fastighetsmäklare som gäller i dag är från år 1995.
              Under de här tio åren har det hänt mycket på fastighetsmarknaden.
              Användningen av Internet har förändrat bostadsköpen på ett sätt
              som knappast kunde förutspås vid lagens tillkomst och fastighetsmäklarnas
              roll har kommit alltmer i fokus. Det finns ett behov av att nu
              genomgripande se över hur regelverket för fastighetsmäklarverksamheten
              bättre kan anpassas till de förhållanden som gäller i dag.
            </seg>
            <seg n="ca6f1fa8">
              Inom departementet pågår arbetet med att ta fram direktiv till
              utredningen. Som Tobias Billström nämner hölls det en hearing
              i maj förra året där berörda myndigheter, organisationer och företag
              fick möjlighet att lägga fram sina synpunkter. I det sammanhanget
              fick vi många goda förslag på frågor som utredningen bör ta upp.
              Jag kan i dag säga att utredningen kommer att få ett brett upplägg.
              Det handlar om att se till att konsumenter har ett fullgott skydd
              när de genomför sitt livs kanske viktigaste affär, men även om
              att ge mäklarna så goda förutsättningar som möjligt att bedriva
              sin verksamhet. Konkurrensvillkoren på marknaden för fastighetsmäklartjänster
              kommer också att ses över.
            </seg>
            <seg n="c11fe82e">
              Som Tobias Billström nämner är det min avsikt att en utredning
              för att se över fastighetsmäklarlagen ska tillsättas under året.
              Ett beslut bör kunna fattas under början av hösten.
            </seg>
          </u>
          <note type="speaker" n="cad82d19">
            Anf. 49 TOBIAS BILLSTRÖM (m):
          </note>
          <u who="tobias_billstrom_633686" xml:id="i-6a4dd24bf95a10e4-0" n="f33ddc1f">
            <seg n="84d0e2aa">
              Fru talman! Tack så mycket. Jag ska gå direkt på pudelns kärna.
              Jag förstår att ministern är på väg härifrån och att jag kanske
              kommer att få ett skriftligt svar på de här frågorna. Jag tar
              upp det väsentliga i det här svaret.
            </seg>
            <seg n="3ea6045e">
              Jag tycker att det är viktigt att fastslå varför översynen av
              fastighetsmäklarlagen är så viktig, vilka frågor som en sådan
              utredning bör belysa och vilka frågor som vi moderater tycker
              är viktiga.
            </seg>
            <seg n="b597abb0">
              För det första är det ett faktum att lagen ovillkorligen måste
              anpassas till de regler som gäller i den europeiska unionen. I
              dag upplevs den av dem som måste leva efter den som ett hinder
              för den fria rörligheten för tjänster. Och enbart detta faktum
              borde vara tillräckligt för att man ska förstå varför det är nödvändigt
              att uppdatera regelverket.
            </seg>
            <seg n="71604b07">
              Detsamma gäller också frågan om konkurrensneutraliteten. Jag
              hoppas att den kommer att ingå i direktiven till den här utredningen.
              Jag utgår ifrån att jag kommer att få ett svar från justitieministern
              på vad som gäller i det fallet.
            </seg>
            <seg n="0f3d1da8">
              Det är också viktigt att fastslå att i Norge och Danmark är det
              tillåtet för mäklare att ta betalt för sidotjänster. Detta har
              resulterat i att de kan ta lägre provision när det gäller försäljning
              av fastigheter. Det här är naturligtvis speciellt allvarligt i
              min hemstad och valkrets Malmö, i Skåneregionen, i Värmland och
              i fjällområdena i Sverige. Där har de utländska mäklarfirmorna
              helt klart en konkurrensfördel gentemot de svenska mäklarna.
            </seg>
            <seg n="1f2d8e23">
              Det finns också en aspekt på lagen som är särskilt allvarlig,
              och där vill jag också gärna efterlysa ett svar från justitieministern
              om den kommer att inkluderas i direktiven eller inte. Det gäller
              förbudet mot så kallade förtroenderubbande sidoverksamheter som
              till exempel att driva en mäklarfirma samtidigt som man driver
              en städfirma. Det är uppenbart att lagen är ganska snurrig på
              den här punkten. Fastighetsmäklarna i Sverige hindras ju i dag
              från att ge en typ av service och stöd som kunderna förväntar
              sig vid en försäljning av en fastighet. Det är många som efterfrågar
              en ökad service från en mäklare som de redan känner och som de
              litar på. Många av konsumenterna uppfattar i dag reglerna som
              väldigt oklara. Om en mäklare avvisar en sådan här förfrågan från
              en kund kan det också få väldigt konstiga konsekvenser. Man kan
              till och med uppfatta det som bristande service. Det är också
              en fråga som jag vill ha svar på från ministern.
            </seg>
            <seg n="6c1d6a60">
              I Danmark och Norge finns för övrigt inte ett motsvarande förbud.
              Där har mäklarna i stället ålagts en upplysningsplikt gentemot
              konsumenterna. De måste alltså tala om huruvida de driver en sådan
              här verksamhet och vilka samarbeten som de har.
            </seg>
            <seg n="8b8a802d">
              Avslutningsvis har vi frågan om transparens i budgivningen. För
              att kunna hindra spekulation, det vill säga falsk budgivning,
              bör möjligheten att upprätta en så kallad budlogg ses över i lagstiftningen.
              En sådan har också införts i andra länder. En budlogg bör innehålla
              uppgifter om budgivare, tidpunkter, belopp och lämnas till köpare
              och säljare efter avslutad affär. För undvikande av integritetsproblem
              bör en advokat eller juristfirma kunna lägga bud för en klients
              räkning.
            </seg>
            <seg n="4d7042ad">
              Fru talman! Det här var bara ett axplock av alla de problem som
              finns med den nuvarande fastighetsmäklarlagen. Jag hoppas att
              justitieministern i sitt svar inte bara kommer att instämma i
              mina kommentarer här i kammaren i dag om hur allvarliga de här
              uppräknade problemen är utan också de facto, med tanke på den
              enorma mängd fastigheter som omsätts per år i Sverige, preciserar
              när en utredning kommer och vilka direktiv som den kommer att
              få.
            </seg>
          </u>
          <note n="a2113da2">
            Överläggningen var härmed avslutad.
          </note>
          <note n="583b3e32">
            7 § Svar på interpellation 2004/05:531 om barn i rättsprocesser
          </note>
          <note type="speaker" n="72b22e62">
            Anf. 50 Justitieminister THOMAS BODSTRÖM (s):
          </note>
          <u who="thomas_bodstrom_3aff3a" xml:id="i-ada1aa6a1ee890de-2" n="fcc3333d">
            <seg n="fdf7e228">
              Fru talman! Karin Granbom har frågat mig vilka åtgärder jag avser
              att vidta för att anpassa dagens rättsprocesser mer till barnens
              behov samt på vilket sätt jag avser att stödja barnahussatsningen
              i Linköping och i övriga Sverige.
            </seg>
            <seg n="4f19db8b">
              Regeringen arbetar kontinuerligt med att förbättra situationen
              för de barn och unga som drabbas av brott både genom att utveckla
              barnperspektivet inom rättsväsendet och i lagstiftningen.
            </seg>
            <seg n="8cdfa9bf">
              I regleringsbreven för både Rikspolisstyrelsen och Åklagarmyndigheten
              finns särskilda återrapporteringskrav om vilka åtgärder som myndigheterna
              har vidtagit för att tillgodose ett barnperspektiv i rättsprocessen.
            </seg>
            <seg n="1a4fe082">
              För att förtydliga barnperspektivet i domstolsprocessen har riksdagen
              beslutat om lagändringar som syftar till att principen om barnets
              bästa ska få ökat genomslag.
            </seg>
            <seg n="a5e64962">
              När det uppstår misstanke om att ett barn har utsatts för brott
              inleds ofta flera utredningsprocesser av såväl rättsväsendet som
              socialtjänsten och hälso- och sjukvården. Det innebär att barn
              som har utsatts för våld eller sexuella övergrepp inte sällan
              kommer i kontakt med flera myndigheter och måste upprepa sina
              berättelser för flera personer och vid olika tillfällen. Det finns
              mycket som tyder på att barn tar skada av detta.
            </seg>
            <seg n="0539d3c1">
              Myndigheterna ska samverka med varandra i dessa frågor. Det finns
              i dag också ytterst en skyldighet för polisen och hälso- och sjukvården
              att på socialtjänstens initiativ samverka när barn eller unga
              far illa. Det finns flera lokala projekt och verksamheter som
              ytterligare utvecklat samverkan mellan berörda myndigheter. Karin
              Granbom nämner arbetet som bedrivs i Linköping. Ett liknande arbete
              bedrivs i Malmö. Utöver dessa verksamheter finns även väl fungerande
              samarbete mellan polisen och socialtjänsten på många platser i
              landet.
            </seg>
            <seg n="5ca6ab11">
              Som ni alla säkert känner till så föreslogs i departementspromemorian
              Barnen i brottets skugga flera åtgärder som på olika sätt kan
              förbättra situationen för de barn och unga som utsätts för eller
              bevittnar brott. Det uppdrag som regeringen gav till Åklagarmyndigheten,
              Rikspolisstyrelsen, Rättsmedicinalverket och Socialstyrelsen att
              medverka till att etablera flera försöksverksamheter med samverkan
              under gemensamt tak vid utredningar kring barn som misstänks vara
              utsatta för allvarliga brott är en av dessa åtgärder.
            </seg>
            <seg n="e6f195ec">
              Inom ramen för uppdragets genomförande kommer myndigheterna att
              ta ställning till var verksamheterna ska vara placerade i landet
              och hur de ska vara utformade. Detta uppdrag är viktigt för att
              vi ska kunna förbättra situationen för de barn som hamnar i en
              rättsprocess, och jag kommer att noga följa hur myndigheterna
              genomför detta uppdrag.
            </seg>
            <seg n="f1448758">
              Slutligen vill jag framhålla att det runtom i landet på lokal
              nivå utförs betydande insatser för att stödja barn och unga som
              drabbas av brott eller lever i familjer där det förekommer våld
              eller hot om våld. Vi har alla ett ansvar i arbetet med att förbättra
              situationen för dessa barn och unga. Detta arbete är oerhört viktigt,
              och det kan aldrig betraktas som avslutat.
            </seg>
          </u>
          <note type="speaker" n="f1653e3b">
            Anf. 51 KARIN GRANBOM (fp):
          </note>
          <u who="karin_granbom_66795b" xml:id="i-c58b7cb8c5704645-0" n="e5841fe4">
            <seg n="7cecfb66">
              Fru talman! Jag har alldeles nyligen fått reda på att vi inte
              kommer att ha en debatt här i dag, och det tycker jag är väldigt
              tråkigt eftersom det finns mycket att säga i den här frågan. Jag
              vet att justitieministern har ett engagemang för barn och bland
              annat har lagt fram departementsskrivelsen Barnen i brottets skugga
              . Det är bra, men själv tror jag att mycket av det kommer att
              få litet genomslag eftersom Bodström inte lyckas få resten av
              regeringen att inse att det behövs mer resurser till rättsväsendet.
            </seg>
            <seg n="a787c595">
              När jag har tittat över vad som har gjorts inom det här området,
              barn i rättsprocesser, är det tydligt att det kan göras mycket
              mer. En del har gjorts för barn som begår brott och för dem som
              indirekt berörs av brott, men alltför lite har gjorts för barn
              som är direkta offer, och därför skulle jag verkligen ha velat
              ha en debatt om detta. Men jag får försöka vara konkret här i
              detta enda inlägg som jag får.
            </seg>
            <seg n="0797bf2c">
              Minst 10 000 barn var det som förra året utsattes för mycket
              svåra brott såsom misshandel och sexualbrott. De här barnens värld
              har i väldigt många fall slagits i spillror. Då måste samhället
              snabbt komma till undsättning och se till så att gärningsmannen
              blir dömd.
            </seg>
            <seg n="dc73d8ab">
              Att genomgå en rättsprocess i dag är mycket påfrestande för de
              allra flesta. Rättsprocesser är anpassade för vuxna, vilket leder
              till låga uppklarandesiffror och stora avskrivningar av brott
              med unga offer.
            </seg>
            <seg n="f8a3a0e1">
              Nu tänker jag ge ett antal konkreta förslag här. Jag ska vara
              snabb och konkret för att Bodström verkligen ska få det här med
              sig.
            </seg>
            <seg n="7ac553bf">
              För det första: I dag finns det regleringar om att det ska vara
              särskilt snabb handläggning av ungdomsmål, men detta gäller bara
              när barn är tilltalade. Jag tycker att även mål där offret är
              ett barn borde få förtur.
            </seg>
            <seg n="8d57726b">
              För det andra: Det bör ske en kompetenshöjning hos alla som barnen
              träffar i samband med rättsprocessen. Det handlar om utbildning
              av poliser i förhörsteknik och specialisering av åklagare och
              domare. När rikspolischefen besökte justitieutskottet fick han
              frågan: Vad är polisen bäst respektive sämst på? Och beträffande
              sämst på svarade han: Bemötandefrågor. Det är väldigt tråkigt.
              När riksåklagaren var på besök berättade han att Åklagarmyndigheten
              ville specialisera sig på sexualbrott och familjebrott och att
              man vill utbilda 35 barnspecialister, men det kräver att regeringen
              skjuter till resurser, och det gör inte regeringen. I stället
              får de liksom andra myndigheter dra åt svångremmen för att klara
              av besparingar. Det står alltså inte så bra till ute i myndigheterna.
              Jag skulle vilja att regeringen skjuter till lite pengar för vidareutbildning
              och barnkompetens.
            </seg>
            <seg n="fd902da4">
              För det tredje: Själva rättegången måste barnanpassas. Det handlar
              mycket om att se vad barn ser. I Storbritannien har man ställt
              upp regler för hur barnanpassning ska ske, och det säkerställer
              en viss likhet för alla barn, oavsett var rättegången äger rum.
              I Sverige beror anpassningen mycket på domaren. Barnanpassning
              kan innebära bland annat att barn får veta vilka alla är i rättssalen
              och att tillåta att även en förälder sitter med bredvid barnet
              och inte i publiken. Och det borde vara självklart att när ett
              barn är med vid en rättegång så ska vårdnadshavarens resa också
              bli betald. Det här är bara några åtgärder för en barnvänligare
              rättegång, och det finns många fler, men jag ska stanna där för
              att hinna säga något om barnahusen.
            </seg>
            <seg n="0e313a21">
              Jag kommer från Linköping, och där har man kommit väldigt långt
              i samverkan mellan olika myndigheter. Jag tror väldigt starkt
              på att det här kommer att bli en mycket bra verksamhet som kommer
              att betyda mycket för de barn som blivit utsatta för sexuella
              övergrepp. Men jag tycker att det är väldigt tråkigt att det inte
              skjuts till några medel, därför att de myndigheter som ska samverka
              är redan så tyngda av andra uppdrag. Nu kommer i stället ideella
              krafter och privata medel att tillföras för att man verkligen
              ska kunna sätta i gång. Jag tycker nog att man i stället skulle
              ha kunnat öronmärka pengar för den här verksamheten och satsat
              ordentligt så att den kommer i gång och fungerar.
            </seg>
          </u>
          <note type="speaker" n="167e808e">
            Anf. 52 CECILIA MAGNUSSON (m):
          </note>
          <u who="cecilia_magnusson_ec6e0d" xml:id="i-5086447c9a112b3f-1" n="8c2216b0">
            <seg n="6214e41c">
              Fru talman! Jag instämmer med Karin Granbom: Det är besynnerligt
              att vi inte kan få en debatt i viktiga rättsfrågor här i dag.
              Vi får väl reda ut det senare.
            </seg>
            <seg n="7a630641">
              Den fråga som Karin Granbom har väckt är väldigt viktig. Ursprunget
              är departementspromemorian Barnen i brottets skugga , en på många
              sätt ganska bra katalog över hur det ser ut och en hel del bra
              förslag. Det här med barnahus är ett väldigt bra förslag.
            </seg>
            <seg n="57359388">
              Men justitieministern och jag har stått här och debatterat familjevåldsenheter
              så många gånger. Det började med en rapport jag såg 1999 från
              Rikspolisstyrelsen, där man hade gått igenom bemötande, hur man
              hanterar barnutredningar och hur man skulle kunna bli bättre.
              Rikspolisstyrelsen rekommenderade att man skulle inrätta teamarbete
              på landets myndigheter, men eftersom vi nu har egna myndigheter
              så kunde man inte peka med hela handen, och statsrådet Bodström
              har inte pekat med hela handen heller. Och det är dags att göra
              det.
            </seg>
            <seg n="85c90cc0">
              Man kan titta på familjevåldsenheten i Malmö. Den har nu utvecklats
              till ett barnahus. Det är en naturlig utveckling. Beträffande
              att det här är en försöksverksamhet är det klart att en sådan
              här verksamhet ska finnas i hela landet och att det ska vara en
              ordinarie verksamhet. Det ska inte vara något projekt. Tittar
              vi på hur viktigt det här är och att det måste till pengar så
              kan vi ju bara läsa tidningarna i dag om Polisförbundets undersökning,
              där sex av tio poliser säger att de kan för lite om det här området,
              där också barn ingår. När det gäller familjevåldet är ofta barn
              djupt inblandade i frågorna.
            </seg>
            <seg n="9ba99167">
              Frågan om hur det här ska finansieras och komma på fötter är
              oerhört viktig. Vi skulle ha behövt svaret på den frågan i dag.
            </seg>
          </u>
          <note type="speaker" n="b7c3bf6d">
            Anf. 53 Justitieminister THOMAS BODSTRÖM (s):
          </note>
          <u who="thomas_bodstrom_3aff3a" xml:id="i-ada1aa6a1ee890de-3" n="fcc3333d">
            <seg n="1bb99c7c">
              Fru talman! Jag ska ge korta svar.
            </seg>
            <seg n="d2f4c84f">
              1. Det efterlyses en lag för brottsoffer. Den har vi infört på
              mitt initiativ. Jag tror att det var 2001 eller möjligen 2002
              som den trädde i kraft. Jag instämmer helt, och det var därför
              som jag tog initiativet.
            </seg>
            <seg n="08298173">
              2. Jag håller helt med om att bemötandefrågorna ska vara viktiga.
              Det ligger också som en av de viktigaste sakerna i brottsofferpropositionen
              som lades fram sommaren 2001.
            </seg>
            <seg n="a2e485d6">
              3. När det gäller resurser är det bara att läsa om de satsningar
              som vi har gjort. Vi behöver inte fördjupa oss i det. Det står
              svart på vitt vilka ökningar som har varit.
            </seg>
            <seg n="62fa0b0d">
              4. När det gäller rättssalen är det viktigt att komma ihåg att
              Sverige, till skillnad mot många andra länder, har principen att
              barn inte ska vara i rättssalen till exempel när det gäller övergrepp.
              Man gör i stället videoinspelningar där advokaten ur rättssäkerhetssynpunkt
              ska kunna ställa frågor. För det har vi blivit anmälda, men friade
              av Europadomstolen därför att vi sätter barnets bästa i första
              rummet. Jag tycker att vi ska vara överens om att vi inte ska
              ha in barnen i rättssalen på det sätt som man har i många andra
              länder.
            </seg>
            <seg n="ca5d9dc7">
              5. Vi är helt överens om att barnahus är något som ska utvecklas.
              Det är därför som vi har gett uppdraget till myndigheterna att
              komma tillbaka med ett förslag om hur det här ska utvecklas. Jag
              tror att vi är helt överens om principerna och att barnahus ska
              finnas på så många ställen som möjligt.
            </seg>
          </u>
          <note type="speaker" n="74909e98">
            (KARIN GRANBOM (fp):
          </note>
          <u who="karin_granbom_66795b" xml:id="i-c58b7cb8c5704645-1" n="e5841fe4">
            <seg n="49442b18">
              Jag hörde inte ditt första svar. Får jag fråga vad det var som
              hände 2001?)
            </seg>
            <seg n="c349dd67">
              Vi införde en lag om att det ska ske en skyndsam handläggning
              när det är ungdomar som är brottsoffer, tre månaders utredning.
            </seg>
          </u>
          <note type="speaker" n="5cea2a79">
            Anf. 54 KARIN GRANBOM (fp):
          </note>
          <u who="karin_granbom_66795b" xml:id="i-c58b7cb8c5704645-2" n="e5841fe4">
            <seg n="4f9cdb43">
              Fru talman! Jag tackar så mycket för det. Om det faktiskt har
              införts 2001 att det ska ske en skyndsam handläggning så är jag
              glad för det. Jag har hört efter med ett antal personer som har
              försökt hjälpa mig med det här, och de har kommit fram till att
              det finns en förundersökningskungörelse som säger att fram till
              dess att ett ärende kommer till domstolen ska det gå särskilt
              snabbt när barn är brottsoffer. Men jag tycker att även målen,
              när processen har kommit så långt, ska gå särskilt skyndsamt.
            </seg>
            <seg n="f802f95f">
              Jag är också glad att justitieministern kommenterar mina förslag.
              Jag hade några förslag till, och jag hoppas att du tar till dig
              dem och läser protokollet. Mycket handlar om att myndigheterna
              ska ta sig an och följa lagstiftningen och att vi ska ändra attityden.
            </seg>
            <seg n="99b06c85">
              När det gäller resurstilldelningen har vi två olika syner på
              det som du menar är satsningar. Jag tycker att det står rätt så
              dåligt till med de här satsningarna och att satsningar är ett
              felaktigt ord när det många gånger i mina ögon handlar om besparingar.
              Myndigheterna säger ju själva att de inte klarar av att genomföra
              vissa utbildningsinsatser som de vill göra just därför att de
              har för lite pengar.
            </seg>
            <seg n="46bebf1c">
              När det gäller barnahusen handlar det inte om så särskilt mycket
              pengar. Men för att man verkligen ska kunna få dem att fungera
              och inte bara säga att nu ska ni göra det här inom befintlig ram,
              borde man ha öronmärkt lite pengar så att barnen verkligen hade
              prioriterats, för det är så lätt att barn försvinner i besparingstider.
              De kan inte själva föra sin talan, utan man måste öronmärka pengar
              och reglera vissa saker som ska göras för att barnen verkligen
              ska få det så bra som möjligt.
            </seg>
            <seg n="ef193cab">
              Jag tycker till exempel att det är väldigt tråkigt att Childhood
              Foundation och Rädda Barnen har fått stiga in för att man ska
              kunna komma i gång med barnahussatsningen i Linköping. Det är
              ändå statens huvuduppgift, om ett barn har råkat ut för ett mycket
              allvarligt brott, att hjälpa till med stöd och insamling av bevisning
              för att kunna få till stånd en fällande dom. Att ideella krafter
              sedan kompletterar tycker jag är självklart att de ska kunna göra.
              Men staten måste ändå ha ett huvudansvar och inte bara säga: Gör
              det. Man måste också puffa på lite extra här, tycker jag.
            </seg>
            <seg n="63cdd371">
              Sedan finns det en hel del till att göra. I morgon är det ett
              seminarium här i riksdagen om barnpornografi. Det fanns ju en
              del kvar att göra när sexualbrottspropositionen lämnades här under
              våren. Den är bra på många sätt för barnen, men det finns fortfarande
              en del att göra.
            </seg>
            <seg n="769462c3">
              När det gäller preskriptionstiden, som jag tycker är en relevant
              del för barn i rättsprocesser, står jag fortfarande fast vid att
              alla sexualbrott som kan ge fängelse borde få en förlängd preskriptionstid,
              så att när målsäganden blir 18 år är det fem år kvar av preskriptionstiden.
            </seg>
            <seg n="a9291e42">
              Det finns en hel del att säga på det här området, men jag stannar
              där för den här gången.
            </seg>
          </u>
          <note type="speaker" n="d695aefa">
            Anf. 55 CECILIA MAGNUSSON (m):
          </note>
          <u who="cecilia_magnusson_ec6e0d" xml:id="i-5086447c9a112b3f-2" n="8c2216b0">
            <seg n="7c8889eb">
              Fru talman! Karin Granbom tog i sina frågor till justitieministern
              upp olika delar av rättsväsendet och nämnde rättegången. Något
              som är väldigt viktigt är bemötandet i domstolen av domarna. Domstolsverket
              gjorde en utbildningsplan 2001 för bemötandefrågor, hur man bemöter
              barn, beteendevetenskap etcetera. Men, statsrådet och talmannen,
              den har inte kunnat genomföras på två år, och det finns ingen
              möjlighet att genomföra den kommande år heller på grund av resursbrist
              inom Domstolsverket. Det här är skamligt när man säger att man
              satsar på barnen och deras plats i rättsprocessen.
            </seg>
            <seg n="ef6c17aa">
              I departementsskrivelsen Barnen i brottets skugga nämner man
              över huvud taget inte den insats som de ideella krafterna brottsofferjourerna,
              Bris och andra gör för att hjälpa barnen inom det här området.
              Det står inte ett enda ord om det.
            </seg>
            <seg n="d4a1ba21">
              I tilläggsbudgeten som regeringen har lagt fram skåpar man i
              väg en massa miljoner till kvinnojourer, men alla andra som tillgodoser
              brottsoffrens behov får ingenting. Är det Ulvskogs Feministas
              som har fått regeringen att göra detta? När ska brottsofferjourerna
              och andra ideella organisationer få ett stöd som jag tycker att
              de är berättigade till?
            </seg>
            <seg n="df541771">
              Inför redogörelsen i justitieutskottet häromdagen för propositionen
              En modernare rättegång hade jag glatt mig åt att man skulle kunna
              använda den nya tekniken, inte bara på försök utan fullt ut, och
              trodde att regeringen ville att man skulle uppvärdera barnets
              plats i rättegången genom videoförhör. Men så var inte fallet
              enligt departementsfolket som var där. Det skulle vara skönt att
              höra om justitieministern har en annan uppfattning om barnets
              plats i rättegången.
            </seg>
          </u>
          <note type="speaker" n="0b38adfb">
            Anf. 56 Justitieminister THOMAS BODSTRÖM (s):
          </note>
          <u who="thomas_bodstrom_3aff3a" xml:id="i-ada1aa6a1ee890de-4" n="fcc3333d">
            <seg n="6d431d25">
              Fru talman! När det gäller resurser ska jag inte dra några siffror.
              Men ni kan bara se antal kronor, antal miljarder, andelen av bnp
              under perioden 20002005. Kan ni hitta någon period i svensk historia
              där det har gjorts så stora satsningar på rättsväsendet? Sedan
              kommer det alltid att vara så att myndigheter kommer att säga
              att de kan göra ett projekt till och ett projekt till. Det tycker
              jag är positivt. Det ska man inte på något sätt ha några invändningar
              emot, därför att det tyder på en hög ambition.
            </seg>
            <seg n="f213717d">
              Eftersom domstolarna och pengarna till dem berörts här vill jag
              säga att det också var domstolarna som fick extra tillskott i
              vårbudgeten. Framför allt kommer de att få ytterligare tillskott
              nästa år och 2007, så den här satsningen kommer att fortsätta.
            </seg>
            <seg n="452de62a">
              Avslutningsvis vill jag bara säga att visst, det har gjorts mycket
              på lagstiftningsområdet, men det finns saker som återstår. Till
              exempel behöver frågan om barnpornografi utredas liksom preskription,
              möjligheten till skadestånd och gränserna för dessa. Jag vill
              inte på något sätt säga att vi är färdiga, att vi lutar oss tillbaka
              tvärtom. Vi kommer att fortsätta arbetet med samma intensitet
              och med samma kraft och kommer att vidta alla de åtgärder som
              behövs, men vi kommer aldrig att bli helt färdiga.
            </seg>
          </u>
          <note type="speaker" n="82eb70dd">
            Anf. 57 KARIN GRANBOM (fp):
          </note>
          <u who="karin_granbom_66795b" xml:id="i-db3fc405e0dfe365-0" n="e5841fe4" next="i-4bd77c33d56f64fb-0">
            <seg n="6b817d5a">
              Fru talman! När det gäller resurserna kommer vi att återkomma.
              Jag kan berätta redan nu att jag har lämnat in en interpellation
              om kriminalvårdens resurser, och vi har tidigare haft en debatt
              om detta. Men så länge jag fortfarande tycker att kriminalvården
              får leva under mycket begränsade resurser att det nästan borde
              kallas kriminalförvaring kommer jag att stå här och delta i interpellationsdebatter
              med justitieministern om kriminalvårdens ekonomi. Och mina andra
              kolleger har lämnat in interpellationer om resten av rättsväsendet.
              Så den debatten kan vi ta då.
            </seg>
            <seg n="aa17a917">
              Jag vill i alla fall tacka justitieministern för denna debatt,
              eller diskussion eftersom vi har samma mål. Det handlar bara om
              intensiteten. Och nu säger justitieministern att han vill fortsätta
              med samma intensitet. Jag skulle önska lite mer intensitet.
            </seg>
            <seg n="deee38e8">
              Men läs gärna mitt allra första anförande det gick ju fort i
              dag där det fanns ett antal förslag som var konkreta, bland annat
              om vad man kan göra för att förbättra rättegångarna. Det handlar
              ju om att barn ska kunna fortsätta att få vara barn. Och ibland
              måste de in i rättssalarna. Och jag talade om unga upp till 18
              år.
            </seg>
            <seg n="fb04ce62">
              Utifrån det som jag har sagt står det klart att det inte handlar
              om att man behöver göra förändringar i rättegångsbalken eller
              att man behöver minska sina krav på rättssäkerhet, utan mycket
              handlar om attityder och att faktiskt bestämma sig för att man
              ska ha reglerat vad som är en barnanpassning. Sedan handlar det
              om att göra prioriteringar och skjuta till medel. Och jag har
              sett det förr när det gäller att ideella organisationer och privata
              stiftelser och så vidare får skjuta till medel. Senast handlade
              det om att Allmänna arvsfonden har fått ge mycket pengar för att
              man ska inrätta ungdomscentrum för unga brottsoffer. Det är bra,
              men staten tar inte sitt fulla ansvar.
            </seg>
            <seg n="76ed0843">
              Därmed får vi väl anse att debatten är över för den här gången,
              och jag får önska justitieministern lycka till i det fortsatta
              arbetet för barns bästa.
            </seg>
          </u>
          <note n="a2113da2">
            Överläggningen var härmed avslutad.
          </note>
          <note n="b32e25aa">
            Ajournering
          </note>
          <note n="391c844d">
            Kammaren beslutade kl. 16.23 på förslag av tredje vice talmannen
            att ajournera förhandlingarna till kl. 18.00.
          </note>
          <u who="karin_granbom_66795b" xml:id="i-4bd77c33d56f64fb-0" n="e5841fe4" prev="i-db3fc405e0dfe365-0">
            <seg n="aedefd66">
              Återupptagna förhandlingar
            </seg>
          </u>
          <note n="b9259c0c">
            Förhandlingarna återupptogs kl. 18.00.
          </note>
          <note n="e3b80bb8">
            8 § Svar på interpellation 2004/05:517 om avvecklingen av kärnkraften
          </note>
          <note type="speaker" n="c27cb828">
            Anf. 58 Samhällsbyggnadsminister MONA SAHLIN (s):
          </note>
          <u who="mona_sahlin_209729" xml:id="i-ada1aa6a1ee890de-5" n="c46afcb9">
            <seg n="0922d679">
              Fru talman! Hans Backman har frågat näringsminister Thomas Östros
              vilka åtgärder han avser att vidta för att minska utsläppen av
              koldioxid i Sverige i samband med att kärnkraftverk stängs. Han
              har också frågat vad näringsministern avser att göra för att stävja
              den oro som företag inom de för Sverige så viktiga basindustrierna
              känner inför en avveckling av kärnkraften. Ansvarsfördelningen
              inom regeringen är sådan att det är jag som svarar.
            </seg>
            <seg n="82d5be66">
              Varken kärnkraft eller fossila bränslen är delar i det långsiktigt
              hållbara energisystem där visionen är att vi på sikt baserar hela
              vår energiförsörjning på förnybara bränslen alltså inte på vare
              sig uran, olja eller kol. Det innebär att vi i stället måste lägga
              stor kraft på att utveckla våra förnybara energikällor.
            </seg>
            <seg n="f021b43b">
              Energipolitiken har sedan 1997 varit ett gemensamt ansvar för
              Socialdemokraterna, Centerpartiet och Vänsterpartiet. Inriktningen
              är och har varit en omställning till ett långsiktigt hållbart
              energisystem. Jag beklagar att Folkpartiet, som tillsammans med
              Socialdemokraterna stod bakom den linje i folkomröstningen som
              fick flest röster, har valt en annan ståndpunkt. Inte minst för
              det svenska näringslivets skull är jag övertygad om att vi behöver
              långsiktighet och stabilitet i energipolitiken.
            </seg>
            <seg n="d03ed7fb">
              Den 4 oktober förra året enades Socialdemokraterna, Centerpartiet
              och Vänsterpartiet om en strategi för en fortsatt avveckling av
              kärnkraften. En viktig utgångspunkt för denna strategi är att
              alla de svenska kärnkraftsreaktorerna tillkom under en period
              av 13 år och därmed riskerar att falla för åldersstrecket under
              en mycket kort period. En hastig avveckling skulle kunna ge allvarliga
              konsekvenser för sysselsättning och välfärd. Vi vill i stället
              ha en kontrollerad utfasning av kärnkraften i den takt som den
              kan ersättas med förnybar energi.
            </seg>
            <seg n="de05ee86">
              En omställning av energisystemet förutsätter investeringar i
              ny miljöacceptabel kraftproduktion eller en minskad användning
              av el. Ett exempel på arbetet med att driva på utvecklingen är
              elcertifikatssystemet som syftar till att främja el från just
              förnybara energikällor. Målet är mycket ambitiöst, nämligen att
              till år 2010 öka användningen av el från dessa källor med tio
              terawattimmar från 2002 års nivå. Hittills har en ökning med omkring
              tre och en halv terawattimmar uppnåtts.
            </seg>
            <seg n="a491ad7b">
              Tidigare saknades styrmedel för begränsning av koldioxidutsläppen
              på elmarknaden och därför kunde elproduktion från fossila bränslen
              öka relativt ohämmat. I dag är situationen en annan. Handelssystemet
              för utsläppsrätter kommer att minska konkurrenskraften för den
              fossila el- och värmeproduktionen och ökar omvänt konkurrenskraften
              för förnybar energi. Det sätts ett pris på koldioxidutsläpp inom
              elproduktionen och ett tak för de samlade utsläppen.
            </seg>
            <seg n="9a2017fa">
              På mycket lång sikt måste energiförsörjningen helt bygga på förnybar
              energi. Allt annat är omöjligt. Jag skulle gärna se att utvecklingen
              av förnybara energikällor gick ännu snabbare. Jag vill dock fästa
              uppmärksamheten på att de förnybara energikällorna har utvecklats
              mycket starkt de senaste 20 åren. I första hand har effekten på
              energiförsörjningen av detta varit att oljeberoendet minskat kraftigt,
              vilket i sin tur lett till minskade koldioxidutsläpp. Genom de
              nya styrmedlen har vi lagt grunden för en övergång till förnybara
              energislag i elproduktionen. Takten i kärnkraftsavvecklingen är
              beroende av hur alternativen utvecklas. Stängningen av Barsebäcksverket
              innebär att endast omkring en tiondel av det svenska kärnkraftsprogrammet
              har avvecklats på 25 år. Regeringen tar industrins krav på en
              konkurrenskraftig elförsörjning på allvar, vilket har tagit sig
              uttryck bland annat i att stängningen av Barsebäck skjutits upp
              i fyra år. När nu regeringen stänger Barsebäck är det med övertygelsen
              att energiförsörjningen inte hotas.
            </seg>
            <seg n="f1186024">
              Det är min bestämda uppfattning att en fortsatt minskning av
              fossilbränsleberoendet och en fortsatt satsning på förnybar energi
              inte kommer att vara negativt för svensk industri. Riksdagen uttalade
              efter folkomröstningen 1980 att kärnkraften ska avvecklas i den
              takt som är möjlig med hänsyn till behovet av elektrisk kraft
              för att upprätthålla sysselsättning och välfärd. Det här var ett
              viktigt vägval. På flera håll i världen har man gjort samma bedömning
              att kärnkraften inte är långsiktigt förenlig med en hållbar utveckling.
              Det är ingen konflikt mellan långsiktigt bra villkor för industrin
              och en omställning av energisystemet. Uthållighet och omställning
              är en förutsättning för att långsiktigt klara också industrins
              villkor.
            </seg>
          </u>
          <note type="speaker" n="a9746f02">
            Anf. 59 HANS BACKMAN (fp):
          </note>
          <u who="hans_backman_190801" xml:id="i-baaea842a4d156ab-0" n="059fa556">
            <seg n="e40bc604">
              Fru talman! Jag tackar samhällsbyggnadsministern för svaret.
              I svaret hänvisar Mona Sahlin till folkomröstningen om kärnkraften.
              Det är nu 25 år sedan vi röstade om kärnkraften i Sverige. Den
              energipolitik som regeringen för bygger på resultatet av folkomröstningen
              1980. Men sedan dess har flera helt avgörande faktorer förändrats.
              Det stora energipolitiska vägval vi i dag står inför kan sammanfattas
              så att antingen väljer vi ökade koldioxidutsläpp eller också väljer
              vi att behålla kärnkraften.
            </seg>
            <seg n="357c57dd">
              Med åren har svenskarnas inställning till kärnkraften blivit
              alltmer positiv. I dag är det bara 9 % av svenskarna som anser
              att en avveckling är miljöpolitikens viktigaste mål.
            </seg>
            <seg n="24d6e868">
              Mona Sahlin sade att varken kärnkraft eller fossila bränslen
              är delar i det långsiktigt hållbara energisystem där visionen
              på sikt är att vi baserar hela vårt energisystem på förnybara
              bränslen. Men under en överskådlig tid blir ju ersättningen för
              att avveckla kärnkraften ändå olja, kol och gas. Sveriges elproduktion
              bygger i dag på vattenkraft och kärnkraft som inte alls ger mycket
              koldioxidutsläpp. Sverige är också ett av de i-länder som har
              de lägsta utsläppen av klimatpåverkande gaser.
            </seg>
            <seg n="4655bb95">
              Jag tycker därför att det är märkligt att regeringen ändå verkar
              vara fast besluten att överge den produktionsstrukturen för att
              i stället i praktiken öka koldioxidutsläppen utsläpp som resten
              av världen i övrigt är i full färd med att bekämpa senast genom
              beslutet att stänga Barsebäck. Det är inte den kontrollerade utfasning
              av kärnkraften som Mona Sahlin talar om i sitt svar.
            </seg>
            <seg n="34ad76e0">
              Vid det behov av el som kommer att uppstå blir Sverige tvunget
              att importera el bland annat från kolkraftverk i Danmark. Sverige
              stänger därmed kärnkraftverk för att utnyttja kolkraft som smutsar
              ned vår miljö. Då måste jag fråga: Vari ligger miljövinsten med
              detta?
            </seg>
            <seg n="39394686">
              Sverige har i dag problem med elkapaciteten och produktionskapaciteten
              i vissa lägen, exempelvis efter stormen i Sydsverige. Då känns
              det inte bra att man driver en linje som innebär att befintlig
              produktion ska ställas av. Det slår bland annat mot den elintensiva
              industrin. Landets viktiga skog- och stålföretag är också oroade.
            </seg>
            <seg n="d8ecec56">
              Mona Sahlin säger i sitt svar att de förnybara energikällorna
              utvecklats mycket starkt de senaste 20 åren, och visst har de
              utvecklats. Men faktum är att till exempel vindkraften stod för
              endast 0,9 terawattimmar av Sveriges energiförsörjning år 2004,
              att jämföra med vattenkraften som stod för 59,5 terawattimmar
              och kärnkraften som stod för 75 terawattimmar. Mer än hälften
              av den el som användes i Sverige kom alltså från kärnkraften.
            </seg>
            <seg n="b7919c2d">
              Sandviks vd sade när riksdagens näringsutskott nyligen besökte
              företaget att den stora frågan för industrin är vad som ska ersätta
              kärnkraften när kärnkraftsreaktorerna i Sverige blir noll.
            </seg>
            <seg n="26dc87de">
              Den osäkerhet och tveksamhet som industrin i dag känner inför
              landets energipolitik gör att investeringar i Sverige stoppas.
              Sandviks vd såg att det av konkurrensskäl inte finns några möjligheter
              att ta ut de ökade energikostnaderna för en fortsatt kärnkraftsavveckling
              på kunderna via prisökningar. Vad han efterlyste var en tydlig
              signal om att kärnkraften blir kvar i 40 år. Med andra ord efterlyste
              han en långsiktig, förutsägbar energipolitik. Det är vad industrin
              efterfrågar. Industrins oro är uppenbarligen inte stillad av att
              stängningen av Barsebäck skjutits upp i fyra år.
            </seg>
            <seg n="f7f6de39">
              Mona Sahlin säger att hon är övertygad om att det svenska näringslivet
              behöver långsiktighet och stabilitet i energipolitiken. Jag vill
              därför fråga Mona Sahlin om hon inte har noterat att det svenska
              näringslivet anser att en stängning av kärnkraftverk utan att
              det finns hållbara alternativ är raka motsatsen till en långsiktig
              och stabil energipolitik.
            </seg>
            <seg n="23752404">
              Det vore också intressant att höra när Mona Sahlin anser det
              vara rimligt att uppnå slutmålet noll kärnkraftverk i Sverige
              och vilka miljövänliga energikällor hon då tror har vuxit fram
              för att ersätta kärnkraften.
            </seg>
          </u>
          <note type="speaker" n="d15a310c">
            Anf. 60 AXEL DARVIK (fp):
          </note>
          <u who="axel_darvik_51b0b0" xml:id="i-ffc028bfa75f2323-0" n="ae2e4ca2">
            <seg n="71589854">
              Fru talman! Det är väldigt bra att Hans Backman har ställt den
              här interpellationen och att Mona Sahlin är här i dag och svarar
              på den, för den här debatten måste definitivt komma framåt. Det
              har den inte gjort på väldigt länge.
            </seg>
            <seg n="e6211af7">
              Jag är 22 år och en del av den lagstiftande församlingen riksdagen.
              Den folkomröstning som Mona Sahlin gång på gång hänvisar till
              är av betydligt äldre datum än jag. Under snart en kvarts sekel
              har den lagt en död hand över hela elenergidebatten. Det tycker
              jag är synd, för här skulle det behövas betydligt mer av sunt
              förnuft i stället.
            </seg>
            <seg n="991c9f17">
              Vi har ett allvarligt problem i klimatfrågan. Temperaturen på
              det här jordklotet har ökat; det är nu vetenskapligt belagt. Det
              får också i förlängningen allvarliga konsekvenser för vår miljö.
              Då duger det inte att som en struts sticka ned huvudet i sanden
              och hoppas att problemen bara försvinner. Vad man gör är att köra
              vidare med kolkraft i stället, även om det går i ledningar under
              Öresund över till Danmark och Tyskland.
            </seg>
            <seg n="48c54bf8">
              Sverige klarar sig inte utan den energi som kärnkraften står
              för. Vi har en stor elintensiv industri, vår basindustri. Den
              basindustrin är inte någon modeindustri som man kan avvara till
              andra länder. Svart på vitt har jag sett när jag varit ute på
              arbetsplatser att basindustrin många gånger är mycket högt utvecklad.
              Det är en mycket hög investeringsnivå i den, och dyra maskiner
              som är absolut i hightechsfären.
            </seg>
            <seg n="441927c2">
              Den utfasning av kärnkraften som vi ser baseras på den folkomröstning
              som är äldre än vad en del av ledamöterna i riksdagen är. Jag
              tror att många medborgare faktiskt förväntar sig mer från oss
              folkvalda än att bara falla tillbaka på den omröstningen.
            </seg>
            <seg n="4bd64313">
              Mycket har hänt på 25 år. 25 år är en ganska så lång tid. Det
              har hänt mycket vad gäller säkerheten i våra kärnkraftverk. Det
              har skett en oerhört kraftig utveckling där. Det har skett en
              utveckling vad gäller effektiviteten och den förväntade livslängden
              på kärnkraftsreaktorerna. Det har också hänt en hel del vad gäller
              miljöpåverkan. I alla delar har det gått i positiv riktning och
              definitivt stärkt kärnkraften som en viktig aktör i fråga om vår
              framtida energiproduktion.
            </seg>
            <seg n="2846f0ab">
              Mona Sahlin säger att samma bedömning som Sveriges regering har
              gjort kommer från flera andra länder. Jag skulle göra en helt
              annan analys. Jag ser att det är flera länder som faktiskt har
              övergett den ståndpunkt som Mona Sahlin gav uttryck för. Närmast
              har vi naturligtvis vårt grannland Finland, där det nu pågår en
              byggnation av ytterligare en ny reaktor.
            </seg>
            <seg n="1c781f90">
              Vad jag efterlyser i dag är sunt förnuft för att vi ska kunna
              ha produktion i Sverige, för att vi ska kunna uppnå de viktiga
              miljömål som vi har satt upp och också för att vi ska kunna behålla
              jobb i Sverige och inte skicka i väg dem till andra länder.
            </seg>
            <seg n="f739a264">
              Tiden har sprungit ifrån folkomröstningen för länge sedan. Jag
              hoppas att det kan komma mer av sunt förnuft av den här debatten.
            </seg>
          </u>
          <note type="speaker" n="63429f26">
            Anf. 61 INGEGERD SAARINEN (mp):
          </note>
          <u who="ingegerd_saarinen_30dc41" xml:id="i-9e1518e84c32bdca-0" n="48c411ef">
            <seg n="704d23d9">
              Fru talman! Jag blir alltid lika förvånad när jag hör Folkpartiet
              debattera energifrågor. Det som förvånar mig mest är den här otroliga
              defaitismen om framtiden. Det verkar som att Folkpartiet inte
              ser möjligheterna med teknikutveckling. Det sker ändå en väldigt
              stark teknikutveckling på marknaden nu, men Folkpartiet ser inte
              möjligheterna med den.
            </seg>
            <seg n="c6caf3b5">
              Man ser inte heller möjligheterna om vi skulle genomföra en elmarknadsreform.
              Det här är en sak som vi har diskuterat väldigt mycket i näringsutskottet
              möjligheterna med en elmarknadsreform. Det är nu en väldigt osund
              marknad, men den är till nytta för elproducenterna, de stora bolagen,
              på vår marknad. De tjänar mycket pengar på att marknaden inte
              är avreglerad på ett riktigt optimalt sätt. Men Folkpartiet har
              varit fullständigt ointresserat av att diskutera den här frågan.
            </seg>
            <seg n="9c703440">
              Saken är den att om vi skulle göra så med effekten att den kostade
              konsumenterna lika mycket som effekten kostar i verkligheten,
              skulle vi kunna få ned behovet av ny kraft oerhört mycket. Det
              här hör man inte Folkpartiet diskutera. Varför? Det är ändå en
              fråga som debatteras väldigt mycket och som Folkpartiet bara slår
              ifrån sig. Varför är ni så intresserade av en marknad där elbolagen
              egentligen det är vad som händer i onödan förser sig på konsumenternas
              bekostnad?
            </seg>
            <seg n="181880bb">
              Inom det svenska näringslivet är man sedan gammalt van vid att
              gå i armkrok med elbolagen. Det svenska näringslivet hade en period
              då elkraften byggdes ut med hjälp av kärnkraft till ett mycket
              stort överskott i Sverige. Under den perioden vande sig näringslivet
              och alla andra vid att få elen till ett mycket billigt pris. Man
              vande sig vid att man inte behövde effektivisera. Alla som hade
              andra idéer, nya teknikidéer, vande sig vid att det inte fanns
              något intresse i samhället för sådana idéer därför att vi hade
              ett överskott och att det inte fanns någon marknad för ny el,
              ny energi.
            </seg>
            <seg n="452c7d03">
              Vi står i princip där nu också. Jag som energiperson i mitt parti
              nås av otroligt många människor som har goda idéer om hur man
              ska kunna utöka kraften i Sverige på olika sätt. Men problemet
              handlar om att få en finansiering av nya idéer. Det är det stora
              problemet i Sverige. Det är inte möjligheten att få fram ny kraft.
              Jag skulle önska mig att Folkpartiet mer tittade på den biten
              än bara försvarade gamla förstelnade strukturer och en miljöförstöring
              som vi har på grund av de gamla energikällorna. Den stora potentialen
              för näringslivet ligger i en förnyelse, där vi i Sverige skulle
              kunna exportera ett miljökunnande, ett effektiviseringskunnande,
              nya tekniker. Där ligger jättemöjligheter.
            </seg>
          </u>
          <note type="speaker" n="a7c053e4">
            Anf. 62 Samhällsbyggnadsminister MONA SAHLIN (s):
          </note>
          <u who="mona_sahlin_209729" xml:id="i-ada1aa6a1ee890de-6" n="c46afcb9">
            <seg n="9633572f">
              Fru talman! Axel Darvik säger att han är 22 år nu och inte var
              född när folkomröstningen var. Det var så väldigt länge sedan.
              Men jag var 22 år gammal när folkomröstningen ägde rum och tycker
              inte att det där är så förskräckligt länge sedan. Men det intressanta
              att fundera över är: Finns det ett bäst-före-datum på folkomröstningar,
              Axel Darvik? Gäller det högertrafiksomröstningen eller medlemskapet
              i EU? Eller är folkomröstningen något som vi här sedan har till
              uppgift att förverkliga resultatet av med den kunskap, som förvisso
              också Axel Darvik var inne på, att tider förändras och ny kunskap
              kommer? Det är farligt om vi börjar resonera om att när en viss
              tid har gått räknas inte folkets vilja längre. Vi ska också komma
              ihåg att Folkpartiet är väldigt ensamma både i maktalliansen och
              verkligen här i riksdagen om att ens prata om att bygga ny kärnkraft.
              Hur ska energipolitiken se ut om olyckan skulle vara framme och
              Folkpartiet ingå i regeringsunderlaget? Det kan vi fortsätta att
              diskutera.
            </seg>
            <seg n="26af7fad">
              Det som Hans Backman öppnade med att säga är en väldigt stor
              missuppfattning. Han sade att valet var: Bygga kärnkraft eller
              öka koldioxidutsläppen. Hallå, häng med på att det har hänt en
              del på den allra senaste tiden! Vi kan inte öka koldioxidutsläppen.
              Vi har handelssystemet med utsläppen. Vi har ett tak för koldioxidutsläppen.
              Det valet finns inte, inte för vårt land och inte för något annat
              land.
            </seg>
            <seg n="3ad9d0d6">
              Vi ska också avveckla kärnkraften i den takt som det går att
              ersätta den med miljövänlig energi. Det har uttryckts och det
              har visats i stängningen av Barsebäck, och så måste det ske också
              i fortsättningen.
            </seg>
            <seg n="a17db983">
              Det är ändå viktigt att påminna om att det inte bara är kol och
              olja som icke är förnybara, utan det gäller också uran. Uran är
              en ändlig energikälla som förr eller senare måste ersättas. Ju
              tidigare länder som är moderna, framtidsinriktade och som har
              omsorg om industri och välfärd inser detta och börjar omställningen,
              desto mer kommer det i förlängningen precis som Ingegerd Saarinen
              var inne på i slutet av sitt anförande att gagna vår industri,
              inte bara i dag utan också för framtiden.
            </seg>
            <seg n="fe6b2ae6">
              Jag tycker också att debatten visar att Folkpartiet verkligen
              inte alls har hängt med i den utveckling som har skett under de
              allra senaste åren inte bara årtiondena av bioenergi, vattenkraft,
              vindkraft, solenergi och av energieffektivitet som metod.
            </seg>
            <seg n="14f78edc">
              Utvecklingen har också varit väldigt stark under de senaste åren,
              inte minst när det gäller vindkraftsutbyggnaden, vattenkraftseffektiviseringen
              och inte minst de mycket spännande försök som pågår nu med vågkraften
              och undervattenskraften. Där har Sverige och Ångströmslaboratoriet
              en världsledande ställning. Solceller står nu inför sitt riktigt
              kommersiella genombrott. Svartlutsförgasningen erbjuder enorma
              möjligheter också för elproduktion. Inte minst bioenergin fortsätter
              att växa.
            </seg>
            <seg n="9b1aee3b">
              Allt detta ska hanteras inom en nordisk elmarknad som fungerar
              mycket bra. Jag vill återigen betona häng med i vad som hänt att
              ibland är Sverige, som vi var förra året, nettoimportör, men oftare
              är vi nettoexportör. Se vad som har hänt med elcertifikatssystemet
              som tillsammans med utsläppshandeln gör att det som är farligt
              för miljön blir dyrare. Det som är gott för miljön, det förnybara,
              blir billigare.
            </seg>
            <seg n="4d895e67">
              Så här formar vi en ansvarsfull energipolitik för framtiden både
              för oss som är 22 år nu och var 22 år då och framför allt för
              industrin.
            </seg>
          </u>
          <note type="speaker" n="ed5620ac">
            Anf. 63 HANS BACKMAN (fp):
          </note>
          <u who="hans_backman_190801" xml:id="i-baaea842a4d156ab-1" n="059fa556">
            <seg n="0fb5b6d5">
              Fru talman! När det gäller Miljöpartiet är vi lika förvånade
              över er kärnkraftspolitik som ni är över vår. Vi tror även på
              teknikutveckling inom kärnkraften. Ingegerd Saarinen sade att
              vår industri inte är tillräckligt effektiv. Det tycker jag närmast
              är en förolämpning. Jag bor själv i en ort som Horfors där man
              har stålverket Ovako Steel, och de är verkligen effektiva. Så
              detta överensstämmer inte med verkligheten, såsom jag ser det.
            </seg>
            <seg n="d765a467">
              Det är klart att visst har vindkraften utvecklats, men fortfarande
              uppgår den till 0,9 terawattimmar jämfört med kärnkraften som
              står för hälften av vår energiförsörjning, 75 terawattimmar. Så
              det är enormt långt kvar.
            </seg>
            <seg n="0711af3b">
              Att i det läget börja att avveckla i förtid ser jag som väldigt
              oroväckande, och även industrin är orolig. Det kan ju näppeligen
              vara för industrins skull som samhällsbyggnadsministern driver
              den här frågan.
            </seg>
            <seg n="407f58ba">
              Vi ska avveckla kärnkraften med förnuft i den takt som man kan
              ersätta den med nya energislag, men det lyckas man ju inte med.
              Just nu räddas avvecklingen av kärnkraften med att de kärnkraftverk
              som vi har kvar har blivit effektivare. Det är ju det som löser
              problemet med energitillförseln i Sverige, i alla fall enligt
              de forskare som jag har läst, och de är trovärdiga personer.
            </seg>
            <seg n="6b6c1b02">
              Stödet för svensk kärnkraft ökar också. Det är 64 % av folkopinionen
              som vill behålla kärnkraften. Mona Sahlin sade att vi måste lita
              på folkviljan, men den har förändrats över tid, och i en sådan
              här fråga är det viktigt att ta hänsyn till den. När folkomröstningen
              hölls var den stora frågan och det stora debattämnet: Vad händer
              vid en olycka? Jag fick inte rösta då eftersom jag var ett år
              för ung, men jag kommer ihåg att den debatten fördes på vår gymnasieskola
              och i många andra skolor.
            </seg>
            <seg n="614d28a3">
              I dag är debatten en annan. I dag är vi oroliga för miljön och
              koldioxidutsläppen. Därför oroar det mig att man vill avveckla
              kärnkraften utan att man har några alternativ som kan fylla upp
              direkt. Det är det som jag är ute efter.
            </seg>
            <seg n="fade30d3">
              Om man avvecklar kärnkraften före år 2005 och ersätter den med
              exempelvis gas, som också är ett fossilt ämne, skulle koldioxidutsläppen
              öka med 35 miljoner ton per år, och det är en jätteökning med
              65 %. Då säger Mona Sahlin att vi inte får använda fossilt bränsle
              i framtiden. Men vad ska man i så fall använda? Är det vindkraft?
              Det är ju så lite i det stora hela att det inte är realistiskt.
            </seg>
            <seg n="ceb7df75">
              Mona Sahlins och regeringens resonemang går ut på att vi ska
              ha en kontrollerad utfasning av kärnkraft i den takt som den kan
              ersättas med förnybar energi. Men det är inte fråga om det. Nu
              offrar man skattemedel för att stänga Barsebäck 2. Vid de behov
              som kommer att uppstå kommer man möjligen att använda sig av kol,
              men enligt Mona Sahlin får vi ju inte det. Då återstår att vi
              ska importera kärnkraftsel från exempelvis Finland. Det innebär
              att vi stänger svensk kärnkraft och köper finsk.
            </seg>
            <seg n="9c17bc1a">
              Jag skulle gärna vilja höra vad samhällsbyggnadsministern ser
              för vinst med det. Någonstans måste vi ta vår energi ifrån. Annars
              blir den elintensiva industrin och därmed samhällsekonomin tillsammans
              med miljön i slutändan den stora förloraren.
            </seg>
            <seg n="21243333">
              Jag vet också att Mona Sahlin ska delta i OECD:s vårmöte i Paris
              och bland annat diskutera världens energibehov. En av de stora
              frågorna vid det mötet är hur världen ska säkra tillgången på
              effektiv och miljövänlig energi. Det är samma sak här. Ni ska
              diskutera hur vi ska göra, och då måste jag fråga: Är det inte
              olämpligt att vi i Sverige avvecklar den svenska kärnkraften innan
              vi vet hur vi ska ersätta den? Annars finns det en uppenbar risk
              för att vi blir tvungna att ersätta den med saker som är mindre
              miljövänliga eller att vi måste importera kärnkraftsel från Finland
              eller kanske från öststaterna som har mycket osäkrare kärnkraftverk
              än vad vi har.
            </seg>
          </u>
          <note type="speaker" n="62f94148">
            Anf. 64 AXEL DARVIK (fp):
          </note>
          <u who="axel_darvik_51b0b0" xml:id="i-ffc028bfa75f2323-1" n="ae2e4ca2">
            <seg n="901fd439">
              Fru talman! Miljöpartiet undrar om vi inte ser möjligheterna
              med teknikutveckling. Då skulle jag vilja ställa frågan: Vem är
              det som ser möjligheterna egentligen? Jag ser många möjligheter,
              framför de som har dykt upp i och med den effektivisering av kärnkraften
              som har skett och som har gjort den säkrare.
            </seg>
            <seg n="d24830ea">
              Frågan är vem det är som kör med skygglappar. Miljöpartiet har
              ju bedrivit en ideologisk inkvisition mot kärnkraften under många
              år, och det har definitivt inte fört den här frågan framåt. När
              det börjar att dyka upp realistiska alternativ välkomnar jag dem
              också.
            </seg>
            <seg n="6b2885e0">
              Vi har en basindustri i Sverige. Den har en investeringscykel
              på ungefär 2025 år innan man måste förnya sina anläggningar. Då
              måste Sverige som land kunna erbjuda konkurrenskraftiga förutsättningar
              för basindustrin. Råder det en stor osäkerhet kring hur det ska
              gå med Sveriges energiproduktion och vilka förutsättningar som
              ska gälla för den, ja, då är det klart att frågan om vi kan behålla
              basindustrin dyker upp.
            </seg>
            <seg n="2ccb00d7">
              Vad vi ser nu är att Sverige exporterar stora mängder pengar
              som i stället borde investeras i det här landet. Det är ett tecken
              på att basindustrin inte vågar att investera i nya anläggningar.
              Gör man inte det kanske man passerar bäst-före-datum och tvingas
              kanske att lägga ned.
            </seg>
            <seg n="65dcb648">
              Vindsnurror och solpaneler i alla ära, Mona Sahlin, men på 25
              år har de inte lyckats att åstadkomma mer än några tusendelar
              av det energibehov som Sverige har. Jag vill inte att man i stället
              ska bygga ut fossila bränslen. Jag vill att man ska kunna behålla
              produktionen, jobben och miljömålen i Sverige och ge förutsättningar
              för att de ska kunna uppnås.
            </seg>
          </u>
          <note type="speaker" n="d786afc9">
            Anf. 65 INGEGERD SAARINEN (mp):
          </note>
          <u who="ingegerd_saarinen_30dc41" xml:id="i-9e1518e84c32bdca-1" n="48c411ef">
            <seg n="0d91b8bc">
              Fru talman! Sverige använder 2,6 gånger mer el än de 15 EU-länder
              som var medlemmar i unionen till 2001. Det är ganska mycket. Det
              är inte försvarbart att tro att Sverige ska behöva ha en sådan
              konsumtion som skiljer sig så markant från omgivande länder.
            </seg>
            <seg n="6bf31582">
              Sverige har också mest kärnkraft per capita i världen. Om alla
              länder betedde sig som Sverige skulle urantillgångarna i världen
              inte räcka särskilt långt. Enligt World Nuclear Forum räcker uranresurserna
              till 50 års förbrukning med dagens kostnader för uran. Om alla
              länder skulle bete sig som Sverige och ha en sådan förbrukning
              av kärnkraft skulle uranet i stället ta slut på tre år.
            </seg>
            <seg n="ba0567e7">
              Axel Darvik pratade om den säkra kärnkraften. Jag skulle vilja
              veta vilka informationer detta handlar om. Sverige har flest incidenter
              av INES-2-karaktär av alla länder över huvud taget. Jag skulle
              vilja få dokumenterat hur Folkpartiet kan veta att den svenska
              kärnkraften är så säker.
            </seg>
          </u>
          <note type="speaker" n="7bb2058c">
            Anf. 66 Samhällsbyggnadsminister MONA SAHLIN (s):
          </note>
          <u who="mona_sahlin_209729" xml:id="i-ada1aa6a1ee890de-7" n="c46afcb9">
            <seg n="1760b8b8">
              Fru talman! Får jag börja med att rätta till två missförstånd.
              Vi kan kalla det så, även om man ibland tenderar att inte vilja
              släppa det man själv tror och tycker. För det första är det inte
              vindsnurror, som Axel Darvik lite teknikfientligt kallar det,
              som ska ersätta all kärnkraft. Hans Backman var också inne på
              det. Det är inte bara vind. Det är vind, vatten, energieffektivitet,
              bio, solceller och det som vi i dag inte ser.
            </seg>
            <seg n="6c328129">
              Vi ska komma ihåg en sak. Vi kan backa de 25 år som har gått
              sedan folkomröstningen. Hur många såg då vilken möjlighet till
              exempel biobränsle skulle få? Hur många hade då en aning om den
              utveckling som den energikällan i dag befinner sig i? Hur många
              såg då det som vindkraften i dag är på väg att ge? Ni ska veta
              att de beslut som redan är fattade om de vindkraftparker som nu
              är på väg att byggas kommer att mer än fördubbla den el vi får
              ut av vinden till och med tredubbla den, om jag minns rätt. Se
              det som sker och ana det som kan ske, inom en inte alltför avlägsen
              framtid, med den snabba teknik som nu är på väg att utvecklas!
            </seg>
            <seg n="9751aad6">
              Sverige svenska företag och svensk industri är världsledande
              på många områden som handlar om den allra viktigaste förutsättningen
              för alla världens länder för att utvecklas, nämligen energi som
              är förnybar. Ingegerd Saarinen gör mycket viktiga påpekanden om
              vad som sker i världens stora utvecklingsländer, som Kina, och
              vad det kommer att göra inte minst med priset på uran. Det tycker
              jag att Folkpartiet ska gå hem och fundera på.
            </seg>
            <seg n="28e92fce">
              Även om vi gör kärnkraften effektiv, som ni uttrycker det, så
              blir också folkpartistisk kärnkraft någon gång gammal. Vad ska
              ni ersätta den med? Ju längre man stretar emot det nya, desto
              större blir fasan för basindustrin.
            </seg>
            <seg n="cf1c97d0">
              Man ska inte avveckla i förtid, säger Hans Backman. Men ska man
              avveckla för sent? Nej, hellre avvecklar man kärnkraften i god
              tid, vad ni nu kallar förtid, men inte genom att köpa finsk kärnkraft,
              för att återkomma till det andra missförståndet. Det energipolitiska
              program som genomfördes för att kunna stänga Barsebäck innehöll
              inte att vi skulle köpa från andra länder. Det handlar om det
              ansvar vi själva tog, med vår egen energipolitik med ökad elproduktion
              i biobränsleeldade kraftvärmeverk, vindkraftverk och minskad elanvändning
              som de tre viktigaste beståndsdelarna. Detta överskred gott och
              väl fyra terawattimmar, gott och väl det Barsebäck står för.
            </seg>
            <seg n="b8e57b51">
              Sedan har vi inte alls varit inne på andra frågeställningar som
              man ändå får nämna: Kärnkraft är också Tjernobyl. Kärnkraft är
              också en stor del av de resurser som Sverige satsar i andra, fattiga
              länders mycket farliga och mindre säkra kärnkraft. Kärnkraft är
              också förvaringen av bränslet. Då pratar vi inte om 22 år utan
              om tiotusentals år. Vi har dessutom inte ordentligt berört vad
              som sker den dag när priset på uran verkligen sticker i höjden.
            </seg>
            <seg n="8f76f9a4">
              Vad kommer den borgerliga alliansens energipolitik att vara,
              mina herrar från Folkpartiet? Ska ni övertyga de andra om att
              bygga kärnkraftverk i massor? Det handlar om att alla länder förr
              eller senare måste byta till det förnybara. Ju snabbare man leder
              den utvecklingen, desto starkare kommer vår industri att stå.
              Vi i socialdemokratin kommer aldrig att riskera att den energi
              som behövs i industrin på något sätt skulle riskeras. Det har
              vi visat de 25 år som har gått sedan folkomröstningen och det
              kommer vi att fortsätta göra.
            </seg>
          </u>
          <note type="speaker" n="76a08b4b">
            Anf. 67 HANS BACKMAN (fp):
          </note>
          <u who="hans_backman_190801" xml:id="i-baaea842a4d156ab-2" n="059fa556">
            <seg n="b8b2ffda">
              Fru talman! Jag vill tacka samhällsbyggnadsministern för debatten.
            </seg>
            <seg n="f6ffe88d">
              Företrädare för våra stora stålverk säger ändå att det är precis
              det ni gör, ni utsätter dem för risken att tappa konkurrenskraft.
              Någonstans har dialogen mellan regeringen och våra elintensiva
              företag uppenbarligen klickat. Jag antar att Mona Sahlin också
              har träffat företrädare för industrin, haft en dialog med dem
              och hört samma sak som jag.
            </seg>
            <seg n="5888efa5">
              Vårt stora energibehov beror bland annat på att vi är beroende
              av en elintensiv industri. Vi har länge byggt mycket av vår välfärd
              på det stål och skog. Det har varit bra för Sverige.
            </seg>
            <seg n="f6a3155c">
              Mona Sahlin räknar upp alla de energislag som ska ersätta kärnkraften
              på sikt. Problemet är bara att de i dag inte klarar av att ersätta
              en fortsatt avveckling. Det är det som regeringen, Miljöpartiet
              och Vänsterpartiet vill. Ni vill ju fortsätta avveckla kärnkraftverk
              efter kärnkraftverk, gärna så snabbt som möjligt, enligt Miljöpartiet.
              Då blir det ännu omöjligare att förstå hur ni ska ersätta den
              energi som därmed försvinner. Det ges egentligen inga svar på
              det. Det finns många drömmar och visioner om vad man ska ersätta
              den med men inga tecken på när exakt man har lyckats finna miljövänliga
              ersättningar för att täcka det energibehov som finns när kärnkraften
              har försvunnit. Det svaret är jag fortfarande nyfiken på att få
              från regeringen. När kommer det? När vet ni att vi har den ersättning
              som behövs?
            </seg>
            <seg n="7e7cace5">
              Samtidigt vill jag nämna att stormarna över Sydsverige visade
              hur viktig elektriciteten är för Sveriges välfärd.
            </seg>
            <seg n="dc8613c8">
              Till slut vill jag säga att tillgången på elektricitet är oerhört
              viktig för vår industri. En kvarts miljon människor jobbar i dag
              inom den elintensiva industrisektorn. Den delen av vår ekonomi
              står för flera hundra miljarder i årliga exportinkomster. Det
              är enorma summor det handlar om. Det är en väldigt viktig debatt.
              Jag känner att vi i Folkpartiet med gott samvete kan fortsätta
              driva på att vi vill ha kvar kärnkraften så länge det inte finns
              några alternativ.
            </seg>
            <seg n="e6fb7710">
              När det gäller alliansen och Folkpartiet kanske det är bättre
              att oroa sig för hur ni ska förklara på vilket sätt det är bra
              för Sverige att ni jobbar med två partier som är motståndare till
              tillväxt.
            </seg>
          </u>
          <note type="speaker" n="392ba505">
            Anf. 68 Samhällsbyggnadsminister MONA SAHLIN (s):
          </note>
          <u who="mona_sahlin_209729" xml:id="i-2d3bc7cdc1041617-0" n="c46afcb9" next="i-4bf90fc216cf53d2-0">
            <seg n="95393833">
              Fru talman! Den borgerliga maktalliansen är enig om kritik. Samarbetspartierna
              och vi är eniga om politik. Det gäller på rätt många områden,
              också på detta.
            </seg>
            <seg n="4ca85e16">
              Hans Backman säger avslutningsvis något som är väldigt intressant:
              Vi vill ha kvar kärnkraften så länge det inte finns alternativ.
              Men sedan då? Också kärnkraftverken i ett folkpartistiskt styrt
              Sverige blir gamla förr eller senare. Vi kan vänta till dess.
              Samtliga kärnkraftverk i Sverige byggdes under en period på 13
              år. Då har basindustrin rätt att vara mycket orolig.
            </seg>
            <seg n="869cacff">
              Vi har nu visat att vi stänger kärnkraftverk i takt med att de
              kan ersättas med andra och miljövänliga energikällor. Det har
              vi visat med Barsebäck och det kommer vi att fortsätta med. Vi
              är mycket noga med att vår mycket viktiga basindustri ska kunna
              ha inte bara god tillgång till långsiktig energi utan också stabila
              och låga priser. Det har Sverige i dag. Det är bara 7 länder av
              EU:s 25 som har lägre priser än Sverige i dag. Vi ska fortsätta
              den politiken. Men krampaktigt håller man fast vid att vara det
              enda partiet i riksdagen som ens pratar om att bygga ny kärnkraft
              det är inte där framtiden ligger.
            </seg>
            <seg n="c6875fee">
              Vi gör en långsam, tydlig och bestämd avveckling men framför
              allt en mycket stark satsning på ny teknik och energieffektivitet,
              för det har vår industri visat sig mycket duktig på. Nu går vi
              vidare och ser hur bostadssektorn, som i dag står för 40 % av
              all vår energiåtgång i Sverige, ska bli lika ledande som vår industri
              har varit i att vara effektiv när det gäller energi. Då frigörs
              ännu mer energi åt just vår viktiga industri.
            </seg>
            <seg n="447c96fb">
              Så ser vår politik ut. Vi har hört hur er kritik låter, men vi
              har ingen aning om hur den borgerliga alliansens politik ser ut.
              Den kommer väl så småningom.
            </seg>
          </u>
          <note n="a2113da2">
            Överläggningen var härmed avslutad.
          </note>
          <note n="6d483b3d">
            9 § Anmälan om inkommen faktapromemoria om förslag från Europeiska
            kommissionen
          </note>
          <note n="8ce48325">
            Tredje vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <u who="mona_sahlin_209729" xml:id="i-4bf90fc216cf53d2-0" n="c46afcb9" prev="i-2d3bc7cdc1041617-0">
            <seg n="6756dd99">
              KOM(2005)87
            </seg>
            <seg n="e92bf56a">
              Kerstin Heinemann
            </seg>
            <seg n="30303682">
              Torsten Lindström
            </seg>
          </u>
          <note n="251d8d81">
            10 § Anmälan om inkomna uppteckningar från EU-nämndssammanträde
          </note>
          <note n="94a689ca">
            Tredje vice talmannen anmälde att uppteckningar från EU-nämndens
            sammanträde fredagen den 8 april inkommit.
          </note>
          <note n="9359a894">
            11 § Bordläggning
          </note>
          <note n="b920f1a7">
            Anmäldes och bordlades
          </note>
          <note n="f8464c37">
            12 § Anmälan om frågor för skriftliga svar
          </note>
          <note n="75338116">
            Anmäldes att följande frågor för skriftliga svar framställts
          </note>
          <note n="5fbb1c3c">
            den 26 april
          </note>
          <note n="859e396a">
            Eva Arvidsson
          </note>
          <note n="ab057c90">
            Eva Flyborg
          </note>
          <note n="13895fc0">
            Marietta de Pourbaix-Lundin
          </note>
          <note n="dfba4e5c">
            Gudrun Schyman
          </note>
          <note n="11f3d89f">
            Henrik S Järrel
          </note>
          <note n="5abf0b90">
            Frågorna redovisas i bilaga som fogats till riksdagens snabbprotokoll
            tisdagen den 10 maj.
          </note>
          <note n="c8350eeb">
            13 § Kammaren åtskildes kl. 18.41.
          </note>
          <note n="4f8a95cb">
            Förhandlingarna leddes
          </note>
          <note n="8f0543f5">
            /Monica Gustafson
          </note>
        </div>
      </body>
    </text>
  </TEI>
</teiCorpus>
