<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2004</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2004</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200405--40</head>
          <docDate when="2004-11-30">2004-11-30</docDate>
        </div>
      </front>
      <body>
        <div>
          <note n="3e53d7e7">
            ﻿
          </note>
          <note n="1c264a69">
            Riksdagens protokoll
          </note>
          <note n="d5034aa3">
            2004/05:40
          </note>
          <note type="date" n="01dffa07">
            Tisdagen den 30 november
          </note>
          <note n="4b63fb70">
            Kl. 13:30 - 19:57
          </note>
          <note n="de168b4e">
            1 § Justering av protokoll
          </note>
          <note n="805c9d7b">
            Justerades protokollet för den 24 november.
          </note>
          <note n="be1beca9">
            2 § Anmälan om inkomna uppteckningar från EU-nämndssammanträde
          </note>
          <note n="2a3a7254">
            Talmannen anmälde att uppteckningar från EU-nämndens sammanträde
            fredagen den 12 november inkommit.
          </note>
          <note n="8a8dbad2">
            3 § Förnyad bordläggning
          </note>
          <note n="7f7d39c9">
            Föredrogs och bordlades åter
          </note>
          <note n="5e5abbf3">
            4 § Anslagen till Skatteverket, kronofogdemyndigheterna och Tullverket,
            m.m.
          </note>
          <note n="b79fff64">
            Föredrogs
          </note>
          <note type="speaker" n="152f8520">
            Anf. 1 PER-OLOF SVENSSON (s):
          </note>
          <u who="per-olof_svensson_29f4ae" xml:id="i-1b6710263be3cb71-0" n="20c06667">
            <seg n="ab3aadd7">
              Herr talman! I det aktuella ärendet handlar det om anslagen till
              tullen, skattemyndigheten och kronofogden, det vill säga pengar
              till driften av de tre myndigheter som är så viktiga för att vi
              ska få in de skatter och avgifter som sedan i riksdagen och i
              olika kommunala beslutsforum omvandlas till gemensam välfärd för
              alla.
            </seg>
            <seg n="9e8e27ad">
              Skattemyndigheterna och Tullverket har nyligen genomgått en omorganisation,
              och kronofogdemyndigheterna är på väg in i en ny omorganisation
              allt för att göra verksamheten så kostnadseffektiv och administrativt
              effektiv som möjligt för att man därigenom ska kunna hålla en
              hög nivå på servicen till allmänheten.
            </seg>
            <seg n="c3777374">
              För att sätta oss in i verksamheterna har vi i utskottet i år
              besökt såväl Kronofogdemyndigheten som Tullverket i Göteborg samt
              tullens verksamhet vid Svinesund för att på plats få viktig och
              aktuell information om deras verksamhet. Utskottet har även haft
              ett informationsmöte med Skatteverkets ledning där redogörelse
              gavs angående frågor med anknytning till budgeten.
            </seg>
          </u>
          <note type="speaker" n="fbe80b9e">
            Anf. 2 ULF SJÖSTEN (m):
          </note>
          <u who="ulf_sjosten_0510a5" xml:id="i-8e2e27abb7117e23-0" n="9e870106">
            <seg n="d3f9e676">
              Herr talman! Moderata samlingspartiet har i sin partimotion Fi231
              föreslagit en ram för utgiftsområde 3 Skatt, tull och exekution
              för 2005 som är 65 miljoner mindre än vad regeringen har föreslagit.
              Vi har avstått ifrån ett ställningstagande i utskottet, med hänsyn
              till budgetsystemets principer, och vi avstår också i detta sammanhang
              från att föra fram något yrkande.
            </seg>
            <seg n="a2668ccf">
              För Skatteverket var anslaget i det moderata förslaget 100 miljoner
              lägre, vilket skulle motsvara ca 1,7 % av anslaget. Det motiveras
              närmast med att de skatteförändringar som Moderaterna har föreslagit
              kraftigt minskar skattemyndigheternas administration. Det gäller
              bland annat förmögenhetsskatten, reklamskatten samt en ytterligare
              begränsning av rätten till så kallade övriga avdrag, vilket skulle
              minska bördan hos Skatteverket.
            </seg>
            <seg n="739bacae">
              Vidare menar vi att tillkomsten av Skatteverket i sig beräknas
              medföra stora effektivitetsvinster. Det finns alltså enligt vår
              mening utrymme att minska anslaget till Skatteverket.
            </seg>
            <seg n="ab35aaeb">
              I detta sammanhang vill jag, herr talman, nämna den moderata
              motionen om rättssäkerhet i beskattningen. Det har jag gjort tidigare
              i kammaren vid två tillfällen, såvitt jag kan erinra mig. Där
              talar vi om de långa handläggningstiderna i skatteutredningar
              och skattemål i förvaltningsdomstol som har inneburit, och tyvärr
              fortfarande innebär, stora påfrestningar för den enskilde och
              i förekommande fall dennes företag. Ett så kallat tillslag av
              rättsvårdande myndigheter får betydande konsekvenser för den enskilde.
              Det blir ofta ett stort genomslag i lokala medier, vilket innebär
              svårigheter för berört företag att verka. Sverige har också tidigare,
              tyvärr, fått kritik från Europadomstolen för just detta tillkortakommande.
            </seg>
            <seg n="95ff9bcb">
              Herr talman! Man lever alltså inte upp till detta högt ställda
              krav när tiden för skattemålen att passera genom domstolarna många
              gånger rör sig om ett antal år. Totalt för hela rättsväsendet
              är det en resurs- och effektivitetsfråga men också i lika hög
              grad en fråga om lagstiftning och en metodfråga, där transparensen
              och förståeligheten borde vara mycket goda. Vi moderater har,
              herr talman, satt denna fråga i fokus gång efter gång, år efter
              år, och vi kommer att fortsätta att återkomma till denna viktiga
              fråga i framtiden.
            </seg>
            <seg n="ef711214">
              Herr talman! För Tullverket var det moderata anslaget 50 miljoner
              högre än i regeringsförslaget. Den främsta orsaken till ökningen
              är den kraftiga smugglingen dels av punktbeskattade varor, dels
              av narkotika och vapen men också av människor, så kallad trafficking
              .
            </seg>
            <seg n="8bf53bbf">
              Tullverket har under året sagt upp 249 medarbetare 249 under
              2004! Många av dessa har arbetat med brottsbekämpande verksamhet.
              Den omorganisation som Tullverket har genomfört innebär att en
              fast tullnärvaro i stor utsträckning byts ut mot övervakning från
              mobila enheter. Det är ännu tidigt att uttala sig om hur omorganisationen
              har fallit ut, men signaler tyder på att stora beslag av exempelvis
              narkotika har ökat. Orsaken till detta kan givetvis vara en ökad
              effektivitet och en bättre organisation, men det kan också tyda
              på att flödet av illegalt införda varor har ökat i Sverige.
            </seg>
            <seg n="54e4f3ad">
              Herr talman! Moderaterna är oroade inför framtiden och anser
              att tullens kontrollverksamhet måste stärkas, både personellt
              och när det gäller avancerad kontrollutrustning.
            </seg>
            <seg n="a303ea39">
              Herr talman! För kronofogdemyndigheterna var anslaget i det moderata
              förslaget 15 miljoner lägre än i regeringsförslaget. Vi anser
              att effektiviteten hos kronofogdemyndigheterna bör kunna ökas
              mer än vad regeringen tror vara möjligt. Detta gör alltså att
              anslaget till kronofogdemyndigheterna kan minska.
            </seg>
            <seg n="78494b02">
              Herr talman! Det här var en sammanfattning av de moderata förslagen
              för utgiftsområde Skatt, tull och exekution. Med detta tackar
              jag för ordet.
            </seg>
          </u>
          <note type="speaker" n="76c3484a">
            Anf. 3 ANNE-MARIE EKSTRÖM (fp):
          </note>
          <u who="anne-marie_ekstrom_736470" xml:id="i-e4569965d33cfd0f-0" n="941a6690">
            <seg n="38a804b6">
              Herr talman! Skatteverket vill bli den bästa förvaltningen i
              medborgarnas tjänst. Så står det på Skatteverkets hemsida. Det
              är en bra intention, men hur lever verket upp till den intentionen?
            </seg>
            <seg n="76e3eb30">
              Skatteverket har flera uppgifter. Den ena är just att vara ett
              serviceorgan med bra tillgänglighet och lättillgänglig information
              som hjälper medborgaren till rätta i den snåriga skattedjungeln.
              Den andra uppgiften är att se till att driva in de skatter som
              en del medborgare försöker smita ifrån. Båda uppgifterna är viktiga.
              Men då behövs också tillräckliga resurser.
            </seg>
            <seg n="5b79db31">
              Herr talman! Självklart är det viktigt att Skatteverket, som
              alla andra myndigheter, effektiviserar sin verksamhet. Men vid
              en information från Skatteverket i utskottet framgick att Skatteverket
              långt ifrån hade fått de medel som man begärt.
            </seg>
            <seg n="b7627b38">
              Tyvärr finns det personer som försöker utnyttja krångliga och
              komplicerade skatteregler som gör det möjligt att undanhålla skatt
              både på olagligt och på halvlagligt sätt. Det lapptäcke som skattesystemet
              utgör och den höga skattenivån underlättar och bidrar till detta.
              För att kunna motverka detta måste Skatteverket få resurser till
              att utföra sina åligganden.
            </seg>
            <seg n="c6ec6032">
              Herr talman! Folkpartiet ville i sitt budgetförslag satsa 200
              miljoner kronor mer än regeringen för att ge Skatteverket möjlighet
              att öka sin granskning och sina kontroller. Vi har inte specificerat
              några exakta ändamål, men som jag nyss anförde finns det hål att
              täcka i Skatteverkets budget.
            </seg>
            <seg n="3121b661">
              Herr talman! Detta förslag föll redan när vi beslutade om budgetramarna
              i förra veckan. Det är bara att beklaga att de pengar som skulle
              ha flutit in till statskassan genom ökad granskning av uteblivna
              skatteinbetalningar inte kommer dit. Hur mycket pengar det är
              fråga om är svårt att säga, men det uppgår säkert till miljardbelopp
              pengar som skulle kunna användas på ett bättre sätt. Något att
              tänka på är ju att de som underlåter att betala skatt det må vara
              till exempel bolag som bedriver olaglig skatteplanering eller
              privatpersoner som anlitar svart städhjälp egentligen stjäl från
              sina grannar.
            </seg>
            <seg n="ac972331">
              Herr talman! Att företag betalar rätt skatt är också viktigt
              ur konkurrenssynpunkt. Då är det fullständigt absurt att Skatteverket
              som enda hjälpmedel har Internet när de ska leta reda på utländska
              företag som säljer till svenska privatkunder för att kontrollera
              om de betalar svensk moms. Skatteverket hade bland annat i sitt
              anslagsäskande begärt 100 miljoner extra för förbättrad internationell
              skattekontroll som kanske hade kunnat gå till kontroll av momsen.
            </seg>
            <seg n="e50d695d">
              Herr talman! Innan jag går över till att prata om tullen måste
              jag säga att jag tycker att Skatteverkets hemsida har förbättrats.
              Även om skatterna är krångliga, tycker jag att det blivit lättare
              att hitta information om dem.
            </seg>
            <seg n="06a66a97">
              Herr talman! Alltfler ungdomar provar i dag på narkotika. Förstörda
              liv, förtvivlade anhöriga och förödande kriminalitet följer i
              drogernas spår. Tillgängligheten ökar och priserna sjunker. Nya
              droger dyker upp på marknaden, droger som inte ens är droger utan
              som ursprungligen använts till rengöring eller något annat.
            </seg>
            <seg n="32cf7a7a">
              Jag vill passa på att göra lite reklam för ett frukostmöte på
              torsdag om nya droger, som bland andra Ulf Sjösten och jag står
              bakom.
            </seg>
            <seg n="26cc8c35">
              En del av narkotikan framställs inom landet, men mycket kommer
              utifrån. Knarket måste stoppas vid gränsen, och där har tullen
              en viktig uppgift.
            </seg>
            <seg n="78e2145e">
              Under 2003 gjorde den svenska tullen omkring 2 700 narkotikabeslag,
              vilket är en minskning jämfört med tidigare år, men mängden beslagtagen
              narkotika har ökat. Prioritering av storskalig organiserad smuggling
              har tydligen gett resultat, men för att avskräcka den vanliga
              resenären som försöker smuggla in narkotika för eget bruk behövs
              bevakning också av det normala resandet. Folkpartiet ville ge
              50 miljoner utöver regeringens förslag till tullen för att även
              stoppa småskalig smuggling, men tyvärr har också det förslaget
              fallit.
            </seg>
            <seg n="d22c3e27">
              Herr talman! Narkotikahundar fyller en viktig funktion. De är
              otroligt duktiga. Det har vi själva sett när vi har varit på studiebesök
              ute hos tullen. Men det behövs flera.
            </seg>
            <seg n="4b516ecf">
              Till min stora häpnad fick jag höra av min partikollega Solveig
              Hellquist att det vid Sollefteås hundskola fanns två färdigutbildade
              narkotikahundar som tullen inte hade råd att anställa. Tala om
              bortkastade pengar och förspilld kompetens!
            </seg>
            <seg n="e0949816">
              Herr talman! Folkpartiet vill inte bara ha ökade resurser utan
              anser också att Tullverket behöver redskap som stöder möjligheten
              att bekämpa brott. Tullen måste också få ingripa vid misstanke
              om brott.
            </seg>
            <seg n="92168fa2">
              Med tanke på de brottsbekämpande delarna i tullens arbete anser
              vi att dessa borde ligga hos Justitiedepartementet i stället för
              hos Finansdepartementet.
            </seg>
          </u>
          <note type="speaker" n="1a903dc9">
            Anf. 4 PER LANDGREN (kd):
          </note>
          <u who="per_landgren_365b3c" xml:id="i-0a9dd5d8b61cee05-0" n="44e55b1b">
            <seg n="2f43d9d4">
              Herr talman! Det område som vi debatterar i dag hamnar ofta i
              skuggan av skattepolitiken i stort och de enskilda skatterna.
              Ändå är det väl knappast omtvistat att de myndigheter som vi i
              dag ska fatta anslagsbeslut om Skatteverket, tullmyndigheten med
              flera är myndigheter som har stor betydelse på grund av sin uppgift
              men inte minst också för sin kontaktyta mot Sveriges medborgare.
              Skatteverket kommunicerar under ett år med mängder av medborgare
              och har i uppdrag att för statens räkning ta hem en stor del av
              deras inkomst. Det har vi i god demokratisk ordning bestämt att
              man ska göra. Vi kristdemokrater har dock en kritisk hållning
              till vissa skattenivåer och skattekonstruktioner, som bekant.
            </seg>
            <seg n="1662ffd1">
              Jag skulle önska att vi i denna kammare någon gång kunde få en
              diskussion om vilka principer skattelagstiftningen ska följa och
              hur Skatteverket ska säkerställa statsbudgetens inkomstsida. Om
              detta kan man läsa i officiellt material från Skatteverket, men
              det kanske ändå inte är tillräckligt.
            </seg>
            <seg n="d7a39a76">
              Det talas i denna kammare och i vårt skatteutskott sällan på
              djupet om den omfattande svarta sektorn i Sverige. Förklaringen
              till denna brist tror åtminstone vi kristdemokrater finns att
              hitta i vårt skattesystem, som på så många punkter bryter mot
              hävdvunna skatterättsliga principer. Det är inte rätt att skattefuska,
              men det är heller inte rätt att ta ut skatter hursomhelst. Rätt
              kan det naturligtvis vara ur juridisk synvinkel men inte alltid
              ur etisk, moralisk.
            </seg>
            <seg n="e81ba484">
              Det omfattande skattefusket i Sverige gör att ökade satsningar
              på Skatteverket och ökad kontroll är lukrativt för svenska staten.
              Hur mycket sådana satsningar kan ge kan man givetvis diskutera.
            </seg>
            <seg n="778a53fa">
              Vi kristdemokrater vill slopa den statliga fastighetsskatten
              och låta resurser från den kostsamma hanteringen av fastighetstaxeringen
              styras över till att användas för att beivra skattefusk. Den statliga
              fastighetsskatten är just ett gott exempel på en skatt som genom
              vanstyre från regeringens och majoritetens sida frikopplats från
              alla skatterättsliga principer, som en gång även socialdemokratin
              respekterade, och sedan har man hamnat i ett läge där man får
              lappa och laga med en rad ad hoc -regler.
            </seg>
            <seg n="739bb723">
              Kristdemokraterna anser likaså att införandet av de nya förmånsrättsreglerna
              måste skjutas upp. De signaler som hittills nått vårt parti från
              små och medelstora företag i mindre tätbefolkade delar av vårt
              land är djupt oroväckande. Lika oroväckande är att samma signaler
              tycks om inte ignoreras så inte tas riktigt på allvar av det statsbärande
              partiet.
            </seg>
            <seg n="8a4355b2">
              Herr talman! I vår motion har vi föreslagit att målformuleringen
              för politikområdet skatt, tull och exekution ska berikas med etik
              och integritet som redskap för att vägleda Skatteverket i hur
              man i praktiken ska beskatta svenska folket. Utskottsmajoriteten
              avvisar detta helt utan motivering. Man anser det helt lakoniskt
              inte vara nödvändigt. Även sådant kan man ju motivera.
            </seg>
            <seg n="4a66bc31">
              Utskottsmajoritetens reaktion på vårt yrkande väcker en rad frågor
              hos mig. Det skulle vara intressant och bra, tror jag, för riksdagens
              anseende utan att rida på alltför höga hästar om någon eller några
              från utskottsmajoriteten hade vänligheten att försöka besvara
              de frågor som följer.
            </seg>
            <seg n="9805b674">
              Anser utskottsmajoriteten att etiken är och nu tar jag i lite
              ovidkommande för vårt skatteverk och för hur våra skatter tas
              in? Inte ska väl intäkterna säkerställas på ett oetiskt sätt?
              Det är väl ingen här som inte har hört att det ändå kan ha varit
              fallet i vår långa historia? Vi behöver inte gå in på vår närhistoria.
              Är det inte som med rättssäkerheten? Ingen hävdar väl att skatterna
              ska tas in på ett rättsosäkert sätt? Det är klart att det ska
              ske enligt lag och vara lagstadgat. Men hur är det då med etiken,
              och hur är det med integriteten när det gäller hur detta sker
              med de enskilda skattebetalarna, subjekten?
            </seg>
            <seg n="072c6fad">
              Svaret på frågorna hoppas jag få under debatten av mina socialdemokratiska,
              vänsterpartistiska och miljöpartistiska kolleger. Enligt betänkandetexten
              har etik och skatter inte med varandra att göra, om man hårdrar
              det. Men jag undrar förstås om det verkligen kan vara en riktig
              tolkning. Om det inte är det finns det tillfälle att lägga det
              till rätta.
            </seg>
            <seg n="d19c0c8d">
              Om svaret trots allt är att man vill stå fast vid betänkandetexten,
              vilket jag nog har störst anledning att tro att delar av mina
              kolleger vill göra, ja, vilken slutsats ska då dras?
            </seg>
            <seg n="e14bf5ed">
              Flera av de skatter som svenska företagare, pensionärer, inkomsttagare,
              aktieägare, barnfamiljer och alla andra skattesubjekt, som det
              så fint heter, dagligen måste förhålla sig till håller inte, enligt
              min mening, för en etisk prövning. Det kan gälla grader. Det kan
              gälla hela konstruktioner.
            </seg>
            <seg n="1047699f">
              Det är därför begripligt och på sätt och vis hedrande att majoriteten
              inte vill ha in ordet etik. Man hade kunnat tänka sig att etiken
              skrevs in i den fina målformuleringen och därefter lades till
              handlingarna. Högtflygande texter har ju en tendens att stanna
              vid det abstrakta och sedan i praktiken glömmas bort. Eller också
              kunde man låtit bli att skriva in ordet etik och sedan definierat
              det på ett helt annat sätt än det traditionellt definieras.
            </seg>
            <seg n="27e5966a">
              Majoriteten har alltså varit hederlig nog att erkänna att ordet
              etik inte hör hemma i målformuleringen för politikområdet skatt,
              tull och exekution. Men min fråga är: Är det verkligen så ni menar?
              Ni får nu tillfälle att klargöra detta. Man kan undra om det ska
              underförstås. Om det är så, varför kan det inte skrivas in tydligt
              och klart?
            </seg>
            <seg n="41d0cb54">
              Skatteverket arbetar med detta och har gjort det under säkert
              fem sex år, jag vet inte exakt hur länge, alltså att inte bara
              klippa till vilket det förut var fråga om. Nu arbetar de på ett
              annat sätt genom att ställa sig på skattebetalarnas sida och hjälpa
              till. Det är en mentalitetsförändring hos Skatteverket. Är inte
              detta etik? Varför inte förstärka den ambitionen?
            </seg>
            <seg n="99e2b481">
              Oavsett hur det förhåller sig är själva frågan allvarlig. Lägg
              märke till att jag faktiskt inte påstått att det är så, och även
              om jag hör suckar så kan det ju klarläggas här och nu. Om det
              är så att etikens betydelse inte tydligt läggs fast tycker jag
              att den kartell av rödgröna partier som i dag styr Sverige så
              småningom bör få minst fyra år på sig, gärna ännu mer, att i lugn
              och ro och en bra bit från regeringsmaktens betungande ansvar
              betänka vilken betydelse etik har, vad det är för något och hur
              den relaterar till vårt omfattande skattesystem.
            </seg>
          </u>
          <note type="speaker" n="2ae3b42e">
            Anf. 5 JÖRGEN JOHANSSON (c):
          </note>
          <u who="jorgen_johansson_f30e7a" xml:id="i-1ca0acbac64d9318-0" n="04349a17">
            <seg n="740522f2">
              Herr talman! Från Centerpartiet har vi lagt fram ett budgetförslag
              som måste ses i dess helhet. Då är det svårt att bryta ut enskilda
              delar med bibehållen helhetssyn. Mot bakgrund av det beslutsförfarande
              som vi har i kammaren har jag därför i likhet med mina borgerliga
              systrar och bröder valt att avge ett särskilt yttrande och därmed
              inget yrkande.
            </seg>
            <seg n="a905cd50">
              I Centerpartiets budgetförslag stärks individens ställning. Kommunernas
              och landstingens roll som bas för välfärdssystemet stärks och
              en tillväxtfrämjande syn på företagande lyfts fram, vilket är
              en förutsättning för att vårt samhälle ska utvecklas. Det är en
              annan framtoning än den som majoriteten föreslår.
            </seg>
            <seg n="f01a264f">
              Herr talman! Jag konstaterar att i dagens samhälle hamnar alltfler
              i skuldfällan. Möjligheten att med lånade pengar konsumera har
              en baksida. Lånen måste betalas tillbaka. I kommuner som Helsingfors
              och Göteborg har skuldsaneringarna hos kronofogdemyndigheterna
              i år ökat med drygt 20 %. Det visar på baksidan av ett samhälle
              där individen inte stimuleras utan någon annan alltid löser problemen.
            </seg>
            <seg n="2dfe2ad4">
              Alltför många lever i dag på marginalen. Lån till dyra boenden
              och kapitalvaror, som tagits i en tid med låg ränta, ska betalas
              tillbaka samtidigt som risken för räntehöjningar är uppenbar.
              Om det inte kommer höjningar kan vi alltså räkna med ett ännu
              större tryck på kronofogdarna i arbetet med skuldsaneringar. Skuldsaneringssystemet
              är bra, men det är knappast en väg som ska ses som naturlig. Det
              är en extraordinär åtgärd i en extraordinär situation.
            </seg>
            <seg n="6c1ebcc0">
              Herr talman! Trots detta föreslår vi från Centerpartiets sida
              ett sänkt anslag till kronofogdemyndigheterna. Det gör vi mot
              bakgrund av att vi anser att förändringen av förmånsrättsreglerna
              ska avbrytas. Det innebär att trycket på kronofogdemyndigheterna
              trots allt minskar.
            </seg>
            <seg n="1a5236c1">
              I vårt budgetförslag föreslår vi också åtgärder på skatteområdet
              som innebär att såväl samordningsvinster som en minskad administration
              kan åstadkommas. Exempelvis innebär slopandet av posten Övriga
              avdrag i deklarationen väsentliga besparingar i granskningsarbetet,
              vilket bland annat motiverar en anslagssänkning i storleksordningen
              70 miljoner kronor.
            </seg>
            <seg n="dc7d9485">
              Beträffande tullen anser vi att dess verksamhet är en helt annan
              i dag än den var för tiotalet år sedan. I och med EU-inträdet
              har tullen gått från fiskal verksamhet till bevakande verksamhet
              eftersom huvuddelen av vårt handelsutbyte sker inom ramen för
              EU. Tullen har i dag en viktig funktion som kontrollör av varor
              som fraktas över våra gränser. I den rollen måste tullen ges större
              befogenheter och dess resurser stärkas.
            </seg>
            <seg n="686804ae">
              Samarbetet mellan tullen och polisen är självklart, vilket innebär
              att det borde vara lika självklart att tullens verksamhet mer
              intimt samordnas med polisens verksamhet. För riksdagens del innebär
              det att anslagsposten bör flyttas till justitieutskottet.
            </seg>
            <seg n="ae0b7b9a">
              För att tullen ska bli mer effektiv och kunna förhindra smuggling
              fordras också ett samarbete med Kustbevakningen. I Östersjöområdet
              är det behovet framträdande. Vi är övertygade om att för att det
              ska kunna få ett genomslag, vilket vi alla vill, bör verksamheterna
              samordnas under en hatt.
            </seg>
            <seg n="51207a3a">
              Smugglingen av såväl tobak och sprit som narkotika är framträdande,
              men det är också smugglingen av vapen. Den förråande attityd som
              i dag finns i samhället innefattar allt större inslag av vapen.
              Det är inte ovanligt, tvärtom, att vapen som kommer från öst sedan
              används vid rån och överfall här i landet.
            </seg>
            <seg n="c12843dd">
              Tyvärr kan jag konstatera att många som har lagliga vapen i Sverige
              jagas som syndabockar när det gäller tillgången på vapen i de
              här sammanhangen. I stället ligger tyngdpunkten på den illegala
              införseln på grund av bristande kontroll vid våra gränser. Det
              måste till krafttag för att förbättra den situationen.
            </seg>
            <seg n="bf33be3c">
              Herr talman! Från Centerpartiet föreslår vi därför en kraftsamling
              på tullens område dels genom flytt av verksamheten, dels genom
              ökade anslag till tullens verksamhet.
            </seg>
            <seg n="4983e0fe">
              Avslutningsvis: Då formalia uppenbarligen är sådana att den här
              typen av frågor ska väckas i samband med vårpropositionen har
              vi från Centerpartiet för avsikt att återkomma till frågan under
              våren.
            </seg>
          </u>
          <note type="speaker" n="e7cf68df">
            Anf. 6 BARBRO FELTZING (mp):
          </note>
          <u who="barbro_feltzing_6b1557" xml:id="i-c567260adf7ed743-0" n="a062d050">
            <seg n="34e13a8c">
              Herr talman! Skatteutskottets anslagsbetänkande berör Skatteverket,
              kronofogdemyndigheterna och Tullverket. Som vi tidigare hörde
              har vi gjort intressanta utskottsbesök bland annat vid Kronofogdemyndigheten
              i Göteborg samt vid Tullverket i Göteborgs hamn och i Svinesund.
              När det gäller godstrafik styrs Tullverket numera från Göteborg.
              Bland annat genomlyser man containrar med en ny stor utrustning
              med kobolt. Det är en alldeles ny teknik som används, bland annat
              till följd av terrorhoten i världen.
            </seg>
            <seg n="e2057432">
              Anslagen för de olika verken står vi i Miljöpartiet, liksom naturligtvis
              även Vänsterpartiet, bakom. Det handlar om 5,9 miljarder till
              Skatteverket, 1,5 miljarder till kronofogdemyndigheterna och ca
              1,4 miljarder till Tullverket.
            </seg>
            <seg n="89394050">
              När det gäller Tullverket är jag speciellt nöjd med att tullen
              fått en varaktig förstärkning med 5 miljoner kronor bland annat
              för att effektivare kunna bekämpa narkotikasmugglingen. Förra
              året fick de en varaktig förstärkning med 10 miljoner, vilket
              jag naturligtvis också är jättenöjd med.
            </seg>
            <seg n="0cb70ec8">
              Herr talman! Skatteverket har omorganiserats till en myndighet,
              och tullen fick en ny organisation från den 1 juli. Nu arbetar
              man i Regeringskansliet med kronofogdemyndigheternas organisation.
              Vi har i Miljöpartiet under den allmänna motionstiden väckt en
              motion om medborgarskap. I dag måste man vara svensk medborgare
              för att få anställning vid kronofogdemyndigheterna. Det gäller
              bland annat anställning som regionkronodirektör, chefskronofogde,
              kronofogde, biträdande kronofogde, kronofogdeaspirant, kronokommissarie,
              kronoinspektör och kronoassistent. Vi vill att detta ska ändras.
              Och vi vet att det pågår ett arbete i regeringen. Men vi tycker
              att detta medborgarskapskrav inom kronofogdemyndigheten är en
              gammal rest som rimmar illa med den internationalisering som har
              skett.
            </seg>
            <seg n="e81c60b5">
              Kronofogdemyndigheten samarbetar bland annat med Skatteverket,
              vilket betyder att man söker samma typer av tjänster inom denna
              sfär. Vi tycker därför att det är diskriminerande att man inte
              ska kunna få anställning inom kronofogdemyndigheten om man inte
              har svenskt medborgarskap.
            </seg>
            <seg n="46dcd771">
              Det har kommit ett utredningsbetänkande och även en skrivelse
              från Riksskatteverket där det föreslogs att detta krav skulle
              tas bort. Vi hoppas att detta kommer att ske, och vi avvaktar
              arbetet inom Regeringskansliet när det gäller denna organisation
              av kronofogdemyndigheten och hoppas att man då tar hänsyn till
              detta krav.
            </seg>
          </u>
          <note type="speaker" n="e6ffad9d">
            Anf. 7 PER LANDGREN (kd) replik:
          </note>
          <u who="per_landgren_365b3c" xml:id="i-0a9dd5d8b61cee05-1" n="44e55b1b">
            <seg n="cb98b418">
              Herr talman! Min fråga till Barbro Feltzing gäller egentligen
              bara målformuleringen för Skatteverket. Min fråga är ganska enkel
              och rak: Tycker Barbro Feltzing att det är rätt eller fel att
              skriva in etik, alltså att det ska ske på ett etiskt riktigt sätt
              när skatteuppbörden säkerställs?
            </seg>
          </u>
          <note type="speaker" n="4ffdb001">
            Anf. 8 BARBRO FELTZING (mp) replik:
          </note>
          <u who="barbro_feltzing_6b1557" xml:id="i-c567260adf7ed743-1" n="a062d050">
            <seg n="4a08f55f">
              Herr talman! Jag hörde naturligtvis Per Landgrens filosofiska
              tal. Och det är väl helt riktigt att etiken ska finnas. Men jag
              kan tänka mig att etiken handlar om vad vi vill använda skattepengarna
              till vård, omsorg och skola. Vi vill att de ska gå till etiskt
              bra saker. Det är väl inget fel att man tar med etiken. Men jag
              antar att den ändå finns med i målformuleringarna men att man
              inte har uttalat det så starkt som Per Landgren vill. Det kan
              jag kanske hålla med om.
            </seg>
          </u>
          <note type="speaker" n="1da14678">
            Anf. 9 PER LANDGREN (kd) replik:
          </note>
          <u who="per_landgren_365b3c" xml:id="i-0a9dd5d8b61cee05-2" n="44e55b1b">
            <seg n="2ac18262">
              Herr talman! Jag gör den reflexionen. Och jag vet inte om det
              behöver vara så filosofiskt. Det kan vara väldigt jordnära. Även
              om det är självklart att Skatteverket ska så att säga driva hem
              skatterna på ett rättssäkert sätt vill väl alla att det också
              ska ske på ett etiskt riktigt sätt. Då undrar jag varför det inte
              ska stå i en målformulering som ändå ska vara styrande och som
              Skatteverket ska hålla sig till.
            </seg>
          </u>
          <note type="speaker" n="fb4503df">
            Anf. 10 BARBRO FELTZING (mp) replik:
          </note>
          <u who="barbro_feltzing_6b1557" xml:id="i-c567260adf7ed743-2" n="a062d050">
            <seg n="752b3485">
              Herr talman! Jag skulle vilja ha konkreta exempel från Per Landgren
              där han kan visa att detta inte är genomfört på ett etiskt riktigt
              sätt.
            </seg>
          </u>
          <note type="speaker" n="de659690">
            Anf. 11 ULLA WESTER (s):
          </note>
          <u who="ulla_wester_26a673" xml:id="i-c39805d27b6aca11-0" n="4d6d6185" next="i-07beca9861a70303-0">
            <seg n="c92de27f">
              Herr talman! En och annan kanske tycker att det är som att komma
              springande med jästen efter degen att här i dag debattera dessa
              anslagsnivåer gällande Tullverket, Skatteverket och kronofogdemyndigheterna.
              Riksdagen tog ju redan i förra veckan beslut om budgeten, och
              oppositionens förslag är nedröstade.
            </seg>
            <seg n="435ab5f5">
              Men som någon tidigare här i dag sade är dessa myndigheters verksamheter
              själva navet i samhällsmaskineriet, och de angår oss alla. Jag
              tycker därför att det är viktigt att tydliggöra partiernas olika
              prioriteringar.
            </seg>
            <seg n="963ee8bc">
              Glädjande är att samtliga så kraftfullt vill bekämpa narkotikainförseln.
              Denna enighet och vårt samstämmiga avståndstagande mot illegala
              droger har självfallet en viktig opinionsbildande effekt. Tänk,
              herr talman, om samma entusiasm och enighet rådde om kampen mot
              ekobrottsligheten, och då menar jag i praktiken. Jag menar skarpa
              förslag och inte bara fina ord i motioner och i reservationer.
              Men inom en nära framtid kommer samtliga partier att få möjlighet
              att klargöra sina ambitioner på detta område. Vi ska nämligen
              snart behandla förslag om uppstramade villkor för F-skatt, underentreprenörsavdrag,
              krav på kassaplombering med mera.
            </seg>
            <seg n="2aed277b">
              De som har läst och begrundat betänkandets särskilda yttranden
              och motioner förstår säkert varför jag i dag kommer att ge Kristdemokraterna
              stor uppmärksamhet i mitt anförande. Det är av tidsbrist och inte
              nonchalans som jag delvis kommer att behandla de övriga borgerliga
              partiernas förslag i en klump även om dessa förslag spretar lite
              grann åt olika håll.
            </seg>
            <seg n="b9b47174">
              Jag måste börja med Folkpartiet som jag som vanligt i just detta
              sammanhang känner stor sympati för. Utan omsvep konstaterar Folkpartiet
              att skatteundandragande är ett samhällsproblem som måste åtgärdas.
              Och så långt är vi rörande överens. Det som Folkpartiet tycks
              ha i sina ägor men som vi socialdemokrater dessvärre saknar är
              en egen sedelpress. Det är väl därför som man från Folkpartiet
              kan föreslå en större höjning av anslagen än vad vi socialdemokrater
              bedömer att vi kan göra. Det i sin tur beror på att vår budget
              måste stå sig i verkligheten, medan oppositionen kan bre på och
              ta ut svängarna. Och det är klart att det kanske kan skada Folkpartiets
              trovärdighet framöver, vad vet jag.
            </seg>
            <seg n="80182d3b">
              Moderaterna, Kristdemokraterna och Centerpartiet vill samtliga
              minska anslaget till Skatteverket. Nedskärningarna omvandlas sedan
              på ett alldeles fantastiskt sätt till att i stället bli ett påslag.
              Dessa tre borgerliga partier menar att eftersom de vill plocka
              bort en och annan skatt försvinner också arbetsuppgifter för verket.
            </seg>
            <seg n="8377425b">
              Centerpartiet tillgodogör sig dessutom vinster från en skattereform
              som man vill göra, hur man nu har tänkt att den ska kunna genomföras
              redan efter nyår. Man räknar också ogenerat in de effektivitetsvinster
              som det nya Skatteverket förväntas göra, trots att man var ivrig
              motståndare till den omorganisationen.
            </seg>
            <seg n="20dcb312">
              Jag påstår att dessa budgetförslag inte är riktigt trovärdiga.
              Samtliga dessa tre borgerliga partier bortser nämligen från att
              även avveckling och omstrukturering kostar pengar och att det
              sannerligen inte finns några vinster att hämta hem år ett i en
              sådan process. Numera anser dessutom i vart fall Moderaterna att
              de arbetsrättsliga lagarna ska värnas. Den omsorgen borde väl
              rimligen också omfatta Skatteverkets och kronofogdemyndigheternas
              personal.
            </seg>
            <seg n="d4c87643">
              Det brukar ju heta att den som söker, hon finner. Trots det har
              jag inte lyckats hitta den röda tråden i dessa tre olika budgetförslag.
              Samtliga föreslår nämligen också en hel rad skatteförändringar
              som helt klart drar med sig stora administrativa kostnader. Avdrag
              för hushållsnära tjänster är bara ett av exemplen på detta. Jag
              har sökt men inte funnit ens en liten antydan om att införande
              av ett sådant avdrag också måste följas av ett påslag till Skatteverket.
              Det håller inte att bara räkna i den ena kolumnen.
            </seg>
            <seg n="a0ec96ec">
              Det finns faktiskt en sak som de borgerliga partierna är eniga
              om, och det är att de tycker att ansvaret för Tullverket ska flyttas
              från Finansdepartementet till Justitiedepartementet. Vilken hemvist
              som är bäst kan alltid diskuteras. Men det är inte riksdagen som
              äger den frågan, utan det gör regeringen.
            </seg>
            <seg n="6ded7f07">
              Jag ska nu ta upp Kristdemokraternas förslag. Förutom deras osedvanligt
              kreativa bokföring innehåller deras förslag sådant som jag nog
              tycker att valmanskåren borde få kännedom om.
            </seg>
            <seg n="9cfc5fd4">
              De skriver i sitt särskilda yttrande att Skatteverket bör befrias
              från uppgifter som är onödiga och kontraproduktiva för samhället.
            </seg>
            <seg n="f93a15a3">
              Vad som avses är skatter som har beslutats i demokratisk ordning
              i denna kammare.
            </seg>
          </u>
          <note n="42b3dc2f">
            Vidare skriver de i sin motion Sk469 att införandet av de nya
            förmånsrättsreglerna är stötande.
          </note>
          <u who="ulla_wester_26a673" xml:id="i-07beca9861a70303-0" n="4d6d6185" prev="i-c39805d27b6aca11-0">
            <seg n="767d4741">
              Herr talman! De använder faktiskt ordet stötande. Uttalandet
              blir inte bättre av att det faktiskt var Socialdemokraterna, Vänsterpartiet
              och Kristdemokraterna som bildade majoritet här i kammaren i den
              frågan.
            </seg>
            <seg n="0f08cc76">
              Ytterligare ett citat från Kristdemokraternas yttrande är att
              de svenska administrationerna för skatt, tull och exekution måste
              orientera sig mot de rättsliga principer som trots allt är etablerade
              och att målformuleringen för politikområdet skatt, tull och exekution
              bör ändras till att ligga mer i linje härmed.
            </seg>
            <seg n="9dfa6825">
              Kristdemokraterna anser alltså att dessa tre myndigheter bedriver
              verksamhet som går emot etablerade rättsliga principer. Föga förvånande
              nämner de inte något exempel på sådana lagbrott.
            </seg>
            <seg n="3371a07a">
              I den kristdemokratiska världen är höga skatter orsak till skatteundandraganden.
              I sin motion Sk469 konstaterar de att slutsatsen är att en hög
              skattekvot medför en lägre laglydighet. För att bevisa denna slutsats
              refererar de till Friedrich Schneider som är en synnerligen omstridd
              och ifrågasatt nationalekonom. Han använder en kritiserad metod,
              så kallade monetära skattningar, för att räkna ut den dolda ekonomins
              andel i ett land. Det är en sak.
            </seg>
            <seg n="a5e7bc02">
              Ännu värre är att Kristdemokraterna sedan försöker föra oss bakom
              ljuset. För att bevisa sin tes att en hög skattekvot skapar skattebrottslingar
              plockar de högst selektivt ut två av länderna från denne Schneiders
              rankningslista. De undviker därmed att redovisa att till exempel
              Grekland, Italien, Portugal, Spanien och Belgien enligt samma
              skattning har en mycket högre andel dold ekonomi än Sverige. Den
              sanningen passar tydligen inte Kristdemokraternas intressen.
            </seg>
            <seg n="275fee6f">
              Herr talman! Vill man verkligen göra någonting åt ekobrotten
              är det väl rimligt att uppriktigt och ärligt söka orsak och verkan
              för att sedan i nästa steg kunna utforma relevanta åtgärder. Att
              sänka skatter för att förhindra fusk är inte rätt metod, hur gärna
              Kristdemokraterna än vill att det ska vara så. Det förhåller sig
              nämligen så att andelen skattefel i Sverige ligger på ungefär
              samma nivå som i andra länder i Nord- och Mellaneuropa och definitivt
              lägre än i lågskatteländerna i Sydeuropa.
            </seg>
            <seg n="a2f61bc8">
              Detta och mer därtill finns att läsa bland annat i en av Skattebasutredningens
              delrapporter sammanställd av Annika Persson från Skatteverket
              i samarbete med olika experter på området.
            </seg>
            <seg n="850e35c2">
              Också när det gäller Tullverkets verksamhet gör Kristdemokraterna
              hårresande analyser. Bland annat påstår de att regeringen inte
              tillfört medel till så kallade kompensatoriska åtgärder. Det påståendet
              tyder dessvärre på att motionärerna inte har satt sig in i vad
              kompensatoriska åtgärder faktiskt är för någonting. Dessutom tycks
              det ha gått Kristdemokraterna fullständigt förbi att Tullverket
              har gjort två stora omorganisationer och dessutom fått utökade
              befogenheter. De kristdemokratiska ledamöterna använder nämligen
              en utredning som presenterades redan år 1998 som underlag för
              flera av sina förslag. Jag måste säga att jag tycker att vårt
              Tullverks fantastiska utveckling är värt åtminstone något intresse
              även från Kristdemokraterna.
            </seg>
            <seg n="be92cdde">
              Per Landgren ställde en fråga till mig. Jag gör inte anspråk
              på att vara någon sorts hemmasnickrad filosof men måste nog säga
              att jag tycker att det här med vad som är etiskt och moraliskt
              rätt inte i grunden är någon objektiv sanning.
            </seg>
            <seg n="5534228e">
              Det finns ju de som tycker att skatter som är beslutade i demokratisk
              ordning är oetiska och omoraliska. Och det finns de som tycker
              att skattekontroll är oetiskt och omoraliskt. Det finns kanske
              också de som tycker att antaganden om att sjuka människor är simulanter
              eller att arbetslösa är arbetsskygga är omoraliska insinuationer
              som kränker integriteten och är oetiska.
            </seg>
            <seg n="0b9f7177">
              Med detta, herr talman, vill jag avsluta med att yrka bifall
              till utskottets förslag i betänkandet.
            </seg>
          </u>
          <note type="speaker" n="7716f592">
            Anf. 12 ULF SJÖSTEN (m) replik:
          </note>
          <u who="ulf_sjosten_0510a5" xml:id="i-8e2e27abb7117e23-1" n="9e870106">
            <seg n="e28447f3">
              Herr talman! Först vill jag göra ett konstaterande. Den svarta
              oredovisade sektorn i den svenska ekonomin är en cancersvulst
              som måste bekämpas med alla till buds stående medel. Jag är helt
              övertygad om att vi i denna kammare är överens om det.
            </seg>
            <seg n="c89d1610">
              Sedan går jag över till tullen. Som jag sade i mitt inledningsanförande
              ökade antalet beslag under år 2004, i varje fall under det årets
              senare del detta efter att först ha minskat.
            </seg>
            <seg n="8f2d291c">
              EU:s yttre gräns har flyttats, och många av de nya medlemsstaterna
              i EU klarar ännu inte gränskontrollen på ett tillfredsställande
              sätt. Jag hävdar att det kommer att innebära att kraven på den
              svenska tullen kommer att öka. I det läget väljer Socialdemokraterna
              och stödpartierna att, i varje fall delvis, montera ned den svenska
              tullen. Jag menar nämligen att 249 uppsägningar under år 2004
              märks. Gör det inte det, Ulla Wester?
            </seg>
            <seg n="be330724">
              Min fråga till Ulla Wester som representant för regeringspartiet
              blir därför: Vilken bedömning har ni gjort av tullens ökade eventuella
              problem i takt med att vi har fått nya medlemsstater i EU? Jag
              undrar alltså om ni har funderat på den frågan och vilken bedömning
              ni har gjort.
            </seg>
          </u>
          <note type="speaker" n="34b25c4d">
            Anf. 13 ULLA WESTER (s) replik:
          </note>
          <u who="ulla_wester_26a673" xml:id="i-e06f948fe88f9e74-0" n="4d6d6185">
            <seg n="ff141b19">
              Herr talman! Jag förstår faktiskt inte riktigt resonemanget att
              majoriteten skulle skära ned på Tullverket. Tullverket är ju en
              av de myndigheter som har fått ökade anslag varje år så långt
              tillbaka jag kan tänka. Tullverket och Skatteverket är prioriterade
              områden.
            </seg>
            <seg n="d835922c">
              Vidare tycker jag att Ulf Sjösten visar en dålig tillit till
              Tullverket. När det gäller Skatteverket räknar ni in effektivitetsvinster
              så att säga på pluskanten, så att ni kan skära lite extra i anslagen.
              Men när det gäller Tullverket finns det alls inte några sådana
              tankegångar. Varför denna dålig tillit? Det tycker jag inte att
              Tullverket förtjänar.
            </seg>
            <seg n="227105d9">
              Den nya organisation som Tullverket genomfört har inneburit att
              de valt att satsa väldigt mycket pengar på teknisk utrustning
              och på olika hjälpmedel. Tullverket har självt hanterat sina anslag
              och har gjort den bedömningen. Det är inte på grund av minskade
              pengar som Tullverket har sagt upp personal, utan det handlar
              om dess egna prioriteringar. Den senaste tidens infångster av
              narkotika vid våra gränser visar väl att Tullverket inte har gjort
              en alldeles galen bedömning?
            </seg>
          </u>
          <note type="speaker" n="7fe2a433">
            Anf. 14 ULF SJÖSTEN (m) replik:
          </note>
          <u who="ulf_sjosten_0510a5" xml:id="i-8e2e27abb7117e23-2" n="9e870106">
            <seg n="ba19353e">
              Herr talman! Jag konstaterar tyvärr jag börjar bli ganska van
              vid det att jag inte får något svar på min fråga.
            </seg>
            <seg n="2268dcfd">
              249 uppsagda medarbetare i Tullverket under 2004 är det en satsning
              eller en nedskärning? Jag tycker att konstaterandet talar för
              sig själv. 249 är uppsagda. Om det är utslag av en socialdemokratisk
              prioritering, ja, då kan man faktiskt ifrågasätta vilka prioriteringar
              ni gör i regeringspartiet.
            </seg>
            <seg n="76a6418f">
              Min fråga var: Har ni över huvud taget funderat över den problematik
              som uppstår i och med att de nya medlemsstaterna kom in i EU?
              Finns det, enligt ert förmenande, ingen risk för ökad smuggling
              och trafficking , inte minst, just nu? Om ni menar det det verkar
              som om ni gör det: Vad baserar ni denna bedömning på?
            </seg>
            <seg n="cb1fe4b2">
              Avslutningsvis, herr talman, har jag det allra största förtroende
              för Tullverket och dess personal. Jag har inte försökt framföra
              något annat från den här talarstolen. Det är ganska fräckt av
              Ulla Wester att påstå det.
            </seg>
          </u>
          <note type="speaker" n="de3a33e9">
            Anf. 15 ULLA WESTER (s) replik:
          </note>
          <u who="ulla_wester_26a673" xml:id="i-e06f948fe88f9e74-1" n="4d6d6185">
            <seg n="dc718d26">
              Herr talman! Det tycks föreligga tolkningsproblem mellan mig
              och Moderaternas företrädare.
            </seg>
            <seg n="7ac63a8b">
              Att personer har sagts upp av Tullverket beror på Tullverkets
              egen bedömning av hur man vill använda sitt anslag, ett anslag
              som har ökat varje år. Är det svar på frågan?
            </seg>
            <seg n="2cbc102f">
              Självfallet har vi funderat över vad anslutningen av de nya medlemsstaterna
              innebär. Självklart är det utrett både avigt och rätt. Det är
              bland annat därför svenska tullen har fått ganska mycket extra
              pengar för att delta direkt i det operativa arbetet i de här länderna
              och hjälpa till med att bygga upp deras administrationer. Det
              är ett arbete som vi påbörjade för bra många år sedan, långt innan
              ens anslutningsförhandlingarna var avklarade.
            </seg>
          </u>
          <note type="speaker" n="55a9b83d">
            Anf. 16 PER LANDGREN (kd) replik:
          </note>
          <u who="per_landgren_365b3c" xml:id="i-0a9dd5d8b61cee05-3" n="44e55b1b">
            <seg n="de538c29">
              Herr talman! Ulla Wester talade nyss här om tolkningsproblem
              vad gällde relationen till Moderata samlingspartiet. I relation
              till Kristdemokraterna handlar det inte så mycket om tolkningsproblem
              som att faktiskt läsa rätt innantill. Här räknades upp en rad
              av kritiska ståndpunkter, som inte är något annat än missuppfattningar.
              Det är klart: I ett anförande på två minuter här är det svårt
              att reda ut alla dessa. Låt oss börja från början.
            </seg>
            <seg n="e041f642">
              Skatter kan enligt vår mening vara kontraproduktiva, och de kan
              också vara oetiska, även om besluten har fattats av en jag höll
              på att säga enig Sveriges riksdag, men så är det ju väldigt sällan.
              Det är vår grundsyn på lagstiftning, moral och moralens grund
              för lagstiftningen som Ulla Wester är inne på. Då kan man inte
              ta det som ett exempel på att det är felaktigt i sak. Möjligtvis
              kan man säga att det är en felsyn, att argumenten är dåliga och
              så vidare.
            </seg>
            <seg n="9b61e732">
              Vad gäller förmånsrättsreglerna har Ulla Wester tydligen snubblat
              på ordet stötande. Genomförandet har vi aldrig sagt är stötande.
              Stötande var så att säga Skatteverkets mobilisering för att försöka
              komma först i kön. Förut var det ju en laglig rätt att komma först
              i kön till konkursbon. Nu mobiliserar man så att säga för att
              klara konkurrensen med vanliga medborgare.
            </seg>
            <seg n="91f02018">
              Det är inte ett lagbrott att gå emot skatterättsliga principer.
              Ursäkta mig, herr talman, men jag vet inte om Ulla Wester har
              förstått vad skatterättsliga principer har för funktion. De ska
              ju styra lagstiftningen. Sedan kan ni och vi vara oense om de
              skatterättsliga eller etiska principerna över huvud taget, men
              de är prejudiciella och ligger alltså före lagstiftningen det
              är ju självklart. Då är det alltså inte ett lagbrott. Det har
              vi inte sagt.
            </seg>
            <seg n="2ef6e2a0">
              Att skattenivån skulle leda till bristande laglydighet får jag
              återkomma till, herr talman.
            </seg>
          </u>
          <note type="speaker" n="12118e24">
            Anf. 17 ULLA WESTER (s) replik:
          </note>
          <u who="ulla_wester_26a673" xml:id="i-e06f948fe88f9e74-2" n="4d6d6185">
            <seg n="e007c371">
              Herr talman! Jag tror nog att Per Landgren behöver mer än två
              minuter för att precisera sina texter. Jag vill betona att jag
              har läst dem väldigt noga och inte gjort det med något ont uppsåt
              utan av intresse. Jag har hamnat i de slutsatser jag har gjort,
              och jag står i väldigt hög grad för dem.
            </seg>
            <seg n="1cd5346d">
              Jag måste återkomma till sättet att justera statistikuppgifter
              så att de passar de egna syftena. Man kan ju bara inte låta bli
              att fundera över om det är en vanligt förekommande arbetsmetod
              inom det kristdemokratiska partiet. Per Landgren måste ju förstå
              att den frågan kommer som ett brev på posten.
            </seg>
            <seg n="1d0e78b4">
              Det skulle också vara väldigt intressant att få lite utvecklat
              vad Per Landgren och hans parti anser att kompensatoriska åtgärder
              är för något.
            </seg>
          </u>
          <note type="speaker" n="713c150c">
            Anf. 18 PER LANDGREN (kd) replik:
          </note>
          <u who="per_landgren_365b3c" xml:id="i-0a9dd5d8b61cee05-4" n="44e55b1b">
            <seg n="3cd8ae88">
              Herr talman! Jag fortsätter min uppräkning. Jag vill inte vara
              ofin på något sätt, herr talman, men ibland hjälper det inte att
              läsa texter noga. Man måste ta hjälp på olika sätt för att kunna
              förstå, i synnerhet om texten kommer från ett annat parti som
              ibland tänker lite annorlunda än vad det egna partiet gör.
            </seg>
            <seg n="fc59371d">
              När det gäller skattekontroll och att vi på olika sätt skulle
              hålla tillbaka någon form av redovisning av ett försök till ett
              något djupare resonemang vill jag säga att det är direkt fel.
              Man kan läsa den text som Ulla Wester har läst så noga, herr talman,
              så ser man att där finns en brasklapp. Vi säger att även om de
              monetära uppskattningarna ifrågasätts av en del forskare så är
              skillnaderna mellan Sverige och lågskatteländer så betydande att
              de knappast kan ignoreras. Det är ju en tydlig brasklapp: Vi får
              ta det här för vad det är. Det finns andra som tycker annorlunda.
              Vi kan gärna förlänga den här diskussionen in i nästa års motion
              för att sedan återkomma till kammaren.
            </seg>
            <seg n="d9f2c29a">
              Men sedan skriver vi ju att slutsatsen är att en hög skattekvot
              medför en lägre laglydighet. Det är ju ett påstående, och vi drar
              slutsatsen. Det kan man kritisera. Men låt oss göra en tankelek.
              Låt oss tänka oss en skattenivå på 100 %. Tror Ulla Wester eller
              någon annan här i kammaren, eller till och med herr talman, på
              fullt allvar att en sådan som Gunnar Myrdal eller någon annan
              skulle tro att det inte alls har något med laglydigheten att göra
              och att det inte alls skulle leda till en lägre laglydighet? Nej,
              se där! I så fall är det ett, låt oss säga kanske udda, men något
              filosofiskt sätt att bevisa själva satsen. Det är klart att det
              finns gränser för vad medborgarna tål vad gäller till exempel
              uttaxering av skatter.
            </seg>
          </u>
          <note type="speaker" n="40d6d921">
            Anf. 19 ULLA WESTER (s) replik:
          </note>
          <u who="ulla_wester_26a673" xml:id="i-e06f948fe88f9e74-3" n="4d6d6185">
            <seg n="e3e5c528">
              Herr talman! Jag ifrågasätter inte Kristdemokraternas tes att
              en hög skattekvot skapar skattebrottslingar. Jag påstår att den
              är fullständigt felaktig. Detta är fullständigt fel, i vart fall
              i all den litteratur jag har gått igenom och all forskning. Jag
              har faktiskt försökt hitta någon som skulle kunna hålla med Kristdemokraterna
              i det fallet, men jag har inte gjort det. Jag vore oerhört tacksam
              om Per Landgren och hans partivänner kunde lägga fram en sådan
              referens till mig, för de här frågorna intresserar mig väldigt
              mycket. Jag tycker att det är väldigt viktigt att vi på allvar
              tar tag i det här med skatteundandragande, och när vi gör det
              så måste vi veta vad vi gör. Vi kan inte arbeta utefter en felanalys,
              som jag påstår att ni kristdemokrater står för.
            </seg>
            <seg n="99abbbb4">
              Jag har noterat att jag inte fick något ordentligt svar på om
              det här att fiffla med statistik är en vanligt förekommande metod
              i det kristdemokratiska partiet när man så oerhört gärna vill
              bevisa att man har rätt.
            </seg>
          </u>
          <note type="speaker" n="f6619f5c">
            Anf. 20 ANNE-MARIE EKSTRÖM (fp) replik:
          </note>
          <u who="anne-marie_ekstrom_736470" xml:id="i-e4569965d33cfd0f-1" n="941a6690">
            <seg n="d5396f72">
              Herr talman! Ulla Wester tror att vi har en sedelpress. Det har
              vi inte. Däremot har vi gjort ett heltäckande budgetförslag där
              vi satsar mer pengar på att komma till rätta med det skattefusk
              som finns i dag på grund av att vi har ett krångligt och komplicerat
              skattesystem som inbjuder till att man kan skattefuska.
            </seg>
            <seg n="a575d0a1">
              Ju krångligare ett skattesystem är, desto större risk finns det
              för att man undandrar pengar, att man struntar i att redogöra
              för allt som man ska redovisa. Dessutom löser man inte problemet
              med skattefusk genom att skärpa reglerna för att starta och driva
              företag, genom skärpta F-skatteregler.
            </seg>
            <seg n="8ac0ea9a">
              Så frågar Ulla Wester också efter förslag. Jag hade förslag i
              mitt anförande, bland annat att man ska jobba mer med att satsa
              på internationella skatter och motverka att man får konkurrenssnedvridning
              från andra EU-länder, där det är lägre momssatser. I övrigt är
              det ju så att Skatteverket också får hitta sina egna bitar som
              man ska angripa.
            </seg>
            <seg n="b3b053b0">
              Sedan har jag ett exempel, som Ulla Wester själv nämnde, för
              att motverka skattefusk. Det gäller hushållsnära tjänster. Genom
              att göra reduktion för det skulle vi kunna minska skattefusket
              väsentligt. Några exakta summor kan jag inte ange, men vad säger
              Ulla Wester om det?
            </seg>
          </u>
          <note type="speaker" n="65e730a5">
            Anf. 21 ULLA WESTER (s) replik:
          </note>
          <u who="ulla_wester_26a673" xml:id="i-e06f948fe88f9e74-4" n="4d6d6185">
            <seg n="b4791359">
              Herr talman! Det var många frågor, och jag har lite tid. Jag
              måste säga att jag inte har kritiserat Folkpartiet för det sätt
              på vilket ni lägger fram er budget i just det här sammanhanget.
              Ni tricksar och donar inte. Ni plockar inte bort skatter, och
              vinner massor av pengar på det, och kommer sedan med nya förslag
              men glömmer att det också kostar pengar. Jag har ingen kritik
              mot det. Det enda jag ifrågasatte var att det var väldigt mycket
              pengar. Och vad kommer de ifrån? Kanske ni har en sedelpress på
              kansliet och trycker dem själva. Om jag inte minns alldeles fel
              har också era moderata kamrater kritiserat att budgeten inte riktigt
              går ihop. Pengarna täcker inte alla förslag.
            </seg>
            <seg n="b0c7cdc5">
              Skatteverket ska få hitta sina egna metoder. Det håller jag med
              Anne-Marie Ekström om. Men varför ska inte Tullverket få göra
              det? Ni är ganska detaljerade i både särskilda yttranden och motioner.
              Tullverket ska köpa hundar. De ska stationera sin personal i Örebro
              och jag vet inte allt. Jag tycker att ni hoppar in i en jättestor
              tullkostym som ni inte riktigt fyller ut.
            </seg>
            <seg n="a97f973a">
              Att hushållsnära tjänster och kopplingen till svartarbete inte
              är någon verksam metod beror på att vi då också måste göra skatteavdrag
              för taxiresor, restaurangbesök, byggbranschen och så vidare. Jag
              vill nog påstå att det är fel att på något vis premiera skattefusk.
            </seg>
          </u>
          <note type="speaker" n="3b7e569c">
            Anf. 22 ANNE-MARIE EKSTRÖM (fp) replik:
          </note>
          <u who="anne-marie_ekstrom_736470" xml:id="i-e4569965d33cfd0f-2" n="941a6690">
            <seg n="bf1ce6a5">
              Herr talman! Vår budget går ihop. Om Moderaterna kritiserar vår
              budget känner de inte till alla tankar bakom den. Det var ett
              svar på en fråga.
            </seg>
            <seg n="d28b61c6">
              Då kommer min fråga till Ulla Wester igen. Om tullmyndigheten
              ska få välja, varför måste vi komma med förslag till Skatteverket
              då? Sedan tog Ulla Wester upp det här med att man även skulle
              ta in byggbranschen. Det är ju precis vad man har gjort för att
              minska skattefusk och svartarbete. Då är min fråga: Varför kan
              man inte göra samma sak när det gäller kvinnliga arbeten? Man
              har ju infört ROT. Det var Ulla Wester som själv tog upp den här
              frågan, och jag kan inte låta bli att ta emot den och bolla den
              tillbaka. Varför ska det bara vara manliga yrken som ska subventioneras?
              Avsikten är ju bland annat att minska svartarbetet inom byggbranschen.
              Inom hushållsbranschen finns det ju otroligt många, både kvinnor
              och män, som jobbar svart. Det vore väl väldigt vällovligt och
              välkommet att kunna göra de här svarta arbetena vita, bland annat
              för kvinnornas egen skull så att de ska kunna få pensionspoäng
              och försäkringar och känna sig trygga.
            </seg>
            <seg n="c6b7b5b6">
              Jag stannar där.
            </seg>
          </u>
          <note type="speaker" n="ea8d953b">
            Anf. 23 ULLA WESTER (s) replik:
          </note>
          <u who="ulla_wester_26a673" xml:id="i-e06f948fe88f9e74-5" n="4d6d6185">
            <seg n="c49157ee">
              Herr talman! Ja, Anne-Marie Ekström, stanna där. Det vill jag
              nog säga. Jag känner att den här debatten glider in på helt andra
              områden. Mitt syfte med att nämna hushållsnära tjänster var ett
              helt annat än att diskutera deras för- och nackdelar. Kanske inte
              Anne-Marie Ekström lyssnade så noga på mitt anförande, vad vet
              jag.
            </seg>
            <seg n="622b2881">
              Jag har inte heller begärt något förslag om hur Skatteverket
              ska sköta sina uppgifter. Jag är alldeles förvissad om att de
              klarar det oerhört mycket bättre än vad både jag och Anne-Marie
              Ekström gör. Om jag ändå måste lyfta lite grann på det täcke som
              Anne-Marie Ekström lyfte på med ROT-avdrag har det ju ett helt
              annat syfte. Det är en arbetsmarknadspolitisk åtgärd som kommer
              att hållas kvar ett tag för att sedan avvecklas. Den är till för
              att stimulera ekonomin.
            </seg>
            <seg n="4a0cdf1b">
              Men det var inte för att diskutera det som jag kom till kammaren
              i dag.
            </seg>
          </u>
          <note type="speaker" n="9bf78c54">
            Anf. 24 JÖRGEN JOHANSSON (c) replik:
          </note>
          <u who="jorgen_johansson_f30e7a" xml:id="i-1ca0acbac64d9318-1" n="04349a17">
            <seg n="5d57b7df">
              Herr talman! Ulla Wester ifrågasatte i sitt anförande bland annat
              Centerpartiets syn på ekobrottsligheten. Jag vill betona: Oavsett
              om det är på ekosidan eller om det handlar om narkotika måste
              grundprincipen vara att brottslighet ska beivras. Det borde inte
              råda någon tvekan om den grundsynen.
            </seg>
            <seg n="b5f43aad">
              I övrigt betonade jag i inledningen av mitt anförande att när
              man tittar på Centerpartiets förslag, rätt genomgripande förslag,
              måste man ha en helhetssyn. Trots att vårt förslag ligger under
              ramen och jag i den här frågan skulle kunna ha ett yrkande har
              jag valt att inte ha det på grund av att det fordras en helhetssyn
              på hela förslaget.
            </seg>
            <seg n="ec88d78a">
              Vi vill höja skattebasen till kommunerna. Vi vill myndigförklara
              de kommunala och landstingskommunala politikerna. Vi har en helt
              annan grundsyn än den som regeringspartierna står för.
            </seg>
            <seg n="4833af8e">
              Att jag begärde replik beror kanske framför allt på att Ulla
              Wester sade att Tullen är en fråga för regeringen. Det må så vara,
              men det vore då intressant att höra regeringens representant i
              kammaren i dag. Hur ser du på det här? Det är väl ändå att Tullens
              verksamhet radikalt har förändrats, från den fiskala sidan till
              en övervakningsfunktion. Det är kanske en sektor som är än viktigare
              än den tidigare sektorn när vi tittar på narkotikasmuggling, vapensmuggling,
              alkohol och liknande.
            </seg>
            <seg n="267d1eca">
              Då skulle jag gärna vilja höra: Delar Ulla Wester min syn att
              man bör kraftsamla inom det här området och kanske sammanföra
              Kustbevakningen, polisen och tullen till en kraftfull organisation
              som bekämpar det här? Och tänker Ulla Wester medverka till att
              regeringen fattar ett sådant beslut under våren?
            </seg>
          </u>
          <note type="speaker" n="5acd0892">
            Anf. 25 ULLA WESTER (s) replik:
          </note>
          <u who="ulla_wester_26a673" xml:id="i-e06f948fe88f9e74-6" n="4d6d6185">
            <seg n="b214a8b4">
              Herr talman! Jag fick plötsligt en ny titel här i dag. Jag är
              inte regeringens representant. Möjligen är jag regeringspartiets,
              men det är väl en stor skillnad.
            </seg>
            <seg n="a2c6a7ec">
              Det är bra att Jörgen Johansson å Centerns vägnar tar avstånd
              från det här med ekobrott. Det vet jag att ni gör. Men jag kan
              notera att ni inte precis har slitit ut mycket papper på att skriva
              om det i era motioner och särskilda yttranden. Det tycker jag
              är synd, för jag tycker att frågan är viktig och att den gott
              kan behandlas många gånger.
            </seg>
            <seg n="68178b91">
              Vad jag gärna skulle vilja ha svar på beträffande den skattereform
              som ni föreslår är vad Centerpartiets kamrater i den så kallade
              alliansen säger om den. Det skulle vara intressant med en kommentar.
            </seg>
            <seg n="b875b9d0">
              Vad gäller Tullverkets organisationstillhörighet kan man väga
              för och emot både det ena och det andra. Men vad jag tycker att
              Centerpartiet så tydligt gör både här och i det ni skriver är
              att ni bortser från Tullverkets gren Effektiv handel och hur pass
              viktig den faktiskt är.
            </seg>
            <seg n="cd9df2dc">
              Servicen till företagen är oerhört viktig. Handel över gränser
              fram och tillbaka måste ske både rättssäkert och smidigt på alla
              vis. Frågan är inte alls enkel. Ni skjutsar undan de viktiga uppgifterna
              för Tullverket som om klarering och deklarationer vore något på
              marginalen. Så är inte fallet. Visst kan man diskutera Tullverkets
              hemvist. Men jag är inte beredd att gå så långt som att göra det
              så enkelt för sig som Centerpartiet gör.
            </seg>
          </u>
          <note type="speaker" n="3b4314ab">
            Anf. 26 JÖRGEN JOHANSSON (c) replik:
          </note>
          <u who="jorgen_johansson_f30e7a" xml:id="i-1ca0acbac64d9318-2" n="04349a17">
            <seg n="22270f98">
              Herr talman! Det har trots allt skett en radikal förändring sedan
              EU-medlemskapet vad gäller tullens arbetsuppgifter.
            </seg>
            <seg n="05c6179c">
              Givetvis ska servicen gentemot företagen och så vidare finnas
              kvar. Men vi kan konstatera att det skett en införsel av alkohol
              och av narkotika, och de senaste åren har det skett en stor införsel
              av illegala vapen. De används direkt i förråande syfte i samhället.
              Vi har fler väpnade rån i samhället. Den grova brottsligheten
              måste bekämpas vid gränserna för att man ska kunna nå full effektivitet.
              Vi måste som jag ser det kraftsamla för att nå de bästa möjliga
              resultaten.
            </seg>
            <seg n="23f3febf">
              Nu går jag över till en helt annan fråga som det förvånar mig
              att Ulla Wester inte tog upp i debatten. Det gäller det som skrivits
              den senaste veckan om skuldsanering och kronofogdemyndigheternas
              ökade insatser på det området. Man redovisar 22 % ökning av antalet
              skuldsaneringsfall i Göteborg och Helsingfors.
            </seg>
            <seg n="6a904344">
              Jag ser allvarligt på det, eftersom regeringen lägger fram en
              budget som bygger på en ökad privat konsumtion. Blir det inte
              en ökad privat konsumtion går budgeten över styr. Samtidigt konstaterar
              vi att det ökade antalet skuldsaneringar beror på att människor
              konsumerar mera men gör det med lånta pengar som de sedan inte
              har råd att betala tillbaka.
            </seg>
            <seg n="dd177132">
              Det är en ekvation som inte går ihop. Någon kommentar borde kanske
              fällas också på det här området.
            </seg>
          </u>
          <note type="speaker" n="ebafac46">
            Anf. 27 ULLA WESTER (s) replik:
          </note>
          <u who="ulla_wester_26a673" xml:id="i-e06f948fe88f9e74-7" n="4d6d6185">
            <seg n="2173752c">
              Herr talman! Den kommentaren blir: Varför i hela fridens namn
              vill Centerpartiet skära ned 23 miljoner för kronofogdemyndigheterna?
              Hur ska de kunna klara sina arbetsuppgifter om problematiken är
              så stor? Det kan väl inte vara en bra åtgärd?
            </seg>
            <seg n="ddbcd147">
              Vad gäller tullen har handeln ökat de senaste åren sedan EU-inträdet.
              De uppgifter som Tullverket har för Effektiv handel kanske ser
              annorlunda ut, men arbetsbördan är väldigt stor. Man kan se att
              Tullverket klarar båda grenarna på ett utomordentligt sätt. Om
              man ser utanför Sverige, Jörgen Johansson, är vårt svenska tullverk
              ett av de mest effektiva, för att inte säga världens mest effektiva
              tullverk.
            </seg>
            <seg n="f1181662">
              Detta med organisationstillhörighet kanske man ska lyfta fram
              ur andra aspekter.
            </seg>
          </u>
          <note type="speaker" n="c5e245bf">
            Anf. 28 MARIE ENGSTRÖM (v):
          </note>
          <u who="marie_engstrom_74bdd7" xml:id="i-23c2a8aec7b87fdd-0" n="f3e53d16">
            <seg n="0e244c38">
              Herr talman! När det gäller anslagen till Skatteverket, kronofogdemyndigheterna
              och Tullverket har Ulla Wester gått igenom samarbetspartiernas
              förslag ganska utförligt varför jag inte tänker göra det. Jag
              tänker göra några kommentarer.
            </seg>
            <seg n="d96091c7">
              När det gäller Skatteverket har man nu sett resultatet av omorganisationer.
              Man har kunnat göra vissa effektivitetsvinster av en ny sammanhållen
              myndighet. Ändå har vi gett anslag som är motiverade av de förändrade
              lagregler som vi har fattat beslut om. Det gäller ROT-avdrag,
              förmånsrätten och så vidare och även kronofogdemyndigheterna.
            </seg>
            <seg n="93aa4ca5">
              Jag skulle vilja peka på någonting som Skatteverkets generaldirektör
              tog upp när han besökte skatteutskottet. Han bedömer att Skatteverket
              behöver mer pengar för att kunna förbättra den internationella
              skattekontrollen. Jag tror att han har väldigt rätt i sina påpekanden.
              Det är nödvändigt att vi också tar med oss det i det fortsatta
              budgetarbetet.
            </seg>
            <seg n="48a2c95e">
              Jag noterar att Folkpartiet är det parti som föreslår klart mest
              pengar till Skatteverket i sitt budgetalternativ. Jag noterar
              också att övriga medlemmar av alliansen vill i varierande grad
              ge mindre pengar till Skatteverket. Det blir genast en fråga för
              alliansen hur man har tänkt sig detta.
            </seg>
            <seg n="d83b9c64">
              Jag noterar också att alliansen i varierande grad räknar hem
              administrativa vinster av att man tar bort vissa skatter, minskar
              vissa skatter eller gör vissa omprioriteringar. Jag vill återigen
              påminna om det generaldirektören för Skatteverket sade när han
              besökte skatteutskottet. De effektivitetsvinster vi gör av att
              vi tar bort arvs- och gåvoskatten kan vi börja räkna hem tidigast
              år 2006. Det är någonting att tänka på när man väldigt snabbt
              och lätt tycker att man kan minska anslaget till Skatteverket
              för att man tar bort den ena eller andra skatten. Det går kanske
              inte så där jättefort.
            </seg>
            <seg n="1fbbcbc1">
              Skatteverket har att arbeta väldigt mycket med attityder. Jag
              tycker att det har gjort det på ett bra sätt i den ungdomsverksamhet
              som man startade för något år sedan och som fortfarande pågår.
              Debatten har väldigt mycket uppehållit sig kring attitydfrågor,
              skatteundandraganden och så vidare. Det handlar faktiskt om att
              kanske i ganska unga år föra in en diskussion om skatter och vad
              man kan få för skatter. Jag tycker att det är ett bra och viktigt
              arbete.
            </seg>
            <seg n="d541e0f8">
              Någon frågade här om Folkpartiet har en sedelpress. Jag tror
              inte alls att Folkpartiet har någon sedelpress. Men jag vet vad
              det däremot har. Det har mycket dynamiska effekter och mycket
              luft i sina budgetförslag. Jag vill tro att Folkpartiet har ett
              ärligt uppsåt och faktiskt vill satsa mer på skattebrottsbekämpning,
              kanske i likhet med det generaldirektören har pekat på och det
              som jag nyligen sade här från talarstolen.
            </seg>
            <seg n="4a192cea">
              Det finns också en annan dimension i detta som Ulla Wester tog
              upp angående alliansens förslag till minskade anslag till Skatteverket.
              Hur ser man på de här i kammaren demokratiskt fattade besluten?
              Det är majoritetsbeslut som är fattade i kammaren som våra verk,
              myndigheter och andra har att verkställa.
            </seg>
            <seg n="bbce934c">
              Har vi demokratiskt fattade beslut i kammaren, är det då inte
              också vår skyldighet att i någon mening se till att det finns
              medel så att besluten kan verkställas? Jag tycker att det är en
              central och viktig fråga i den här debatten.
            </seg>
            <seg n="e6e79a25">
              Per Landgren hade en mening i sitt särskilda yttrande som rör
              etiken och integriteten. Jag försökte snabbt att läsa igenom de
              övriga allianspartiernas särskilda yttranden. Jag tror nästan
              att Per Landgren snart får börja att ta repliker på sina egna
              kompisar och inte bara replik på oss i majoriteten i den här frågan.
              Jag ser inte att det står någonting om etik- och integritetsfrågor
              ens i alliansens särskilda yttranden.
            </seg>
          </u>
          <note n="5d5896c0">
            Herr talman! Jag yrkar bifall till utskottets förslag i betänkandet.
          </note>
          <note n="327190b3">
            Överläggningen var härmed avslutad.
          </note>
          <note n="22faf73a">
            5 § Beskattning av utomlands bosatta
          </note>
          <note n="b79fff64">
            Föredrogs
          </note>
          <note type="speaker" n="984a0d49">
            Anf. 29 BRITTA RÅDSTRÖM (s):
          </note>
          <u who="britta_radstrom_b09f4c" xml:id="i-bec0aecf9709ff1a-0" n="cb7ea569" next="i-906fb63bb38cc261-0"/>
          <note n="fec1e43f">
            Herr talman! Jag ska kort introducera nästa ärende som ska debatteras
            skatteutskottets betänkande SkU9, Beskattning av utomlands bosatta.
            Regeringen beslutade den 23 maj 2001 att tillkalla en särskild
            utredare med uppdrag att göra en översyn av frågor beträffande
            särskild inkomstskatt för utomlands bosatta. Lagen skulle ses
            över i sin helhet. Dessutom skulle en fråga ses över som rörde
            skattskyldighet för utländska arrangörer av tillställningar i
            Sverige vid tillämpning av lagen om särskild inkomstskatt för
            utomlands bosatta artister.
          </note>
          <note n="bfe15e93">
            Herr talman! Utredningen, som antog namnet SINK-utredningen,
            överlämnade i februari 2003 betänkandet Beskattning av utomlands
            bosatta, som har remissbehandlats. I betänkandet samordnas lagstiftning,
            och i konsekvens med detta gjordes också ändringar i budgetpropositionen
            för 2005.
          </note>
          <u who="britta_radstrom_b09f4c" xml:id="i-906fb63bb38cc261-0" n="cb7ea569" prev="i-bec0aecf9709ff1a-0">
            <seg n="bb22facd">
              Med detta överlåter jag nu till kammaren att debattera frågan.
            </seg>
          </u>
          <note type="speaker" n="ff15a868">
            Anf. 30 ULF SJÖSTEN (m):
          </note>
          <u who="ulf_sjosten_0510a5" xml:id="i-8e2e27abb7117e23-3" n="9e870106">
            <seg n="846cd544">
              Herr talman! De fyra borgerliga partierna har i en flerpartimotion
              uttryckt att regeringens proposition i väsentliga delar är bra
              när det gäller särskild inkomstskatt och allmän inkomstskatt för
              utomlands bosatta.
            </seg>
            <seg n="2b339e4b">
              Vi har dock en bärande invändning. Regeringens förslag när det
              gäller hur mycket av den samlade inkomsten som ska härröra från
              inkomster i Sverige för att man ska kunna göra så kallade personliga
              avdrag är 90 %. Vi är inte säkra på att Sverige kan vara säkert
              på att undgå kritik från den europeiska unionen om kravet på andelen
              svenska inkomster sätts så högt som 90 %.
            </seg>
            <seg n="15c53637">
              En person som har en svensk inkomst som ligger på strax under
              90 % av de totala inkomsterna kan riskera att inte få göra avdrag
              eller motsvarande någonstans vare sig i Sverige eller i utlandet,
              herr talman!
            </seg>
            <seg n="5229da2f">
              Den utredning som föregick propositionen, SOU 2003:12, som var
              benämnd Beskattning av utomlands bosatta , föreslog att den andel
              som skulle krävas för att man skulle kunna göra personliga avdrag
              skulle stanna vid 75 %. Denna gräns har också tidigare rekommenderats
              av EG-kommissionen. Denna procentsats tillämpas också i vårt västra
              grannland Danmark.
            </seg>
            <seg n="6595d34b">
              Herr talman! Med detta yrkar jag bifall till den gemensamma borgerliga
              reservationen, där vi föreslår att avdragsrätt ska inträda när
              andelen svenska inkomster uppgår till minst 75 % av de samlade
              inkomsterna.
            </seg>
          </u>
          <note type="speaker" n="0b28a7df">
            Anf. 31 ANNA GRÖNLUND KRANTZ (fp):
          </note>
          <u who="anna_gronlund_krantz_335316" xml:id="i-e7d768740297b2b0-0" n="2ef8dce2">
            <seg n="a2c84934">
              Herr talman! Det är inte lätt att komma efter Ulf Sjösten; då
              får man sänka talarstolen. Men det innebär inte att jag har lägre
              ambitioner än vad Ulf Sjösten har.
            </seg>
            <seg n="e0545eef">
              Vi går i dag i skattedebatten från stora frågor, som handlar
              om anslagen till våra samtliga myndigheter, till en något mindre
              fråga. Detta berör trots allt en ganska liten grupp. Men i den
              internationella värld som vi lever i är det mycket möjligt att
              den gruppen kommer att bli större. Från borgerligt håll är vi,
              precis som Ulf Sjösten var inne på, angelägna om att uppmuntra
              gränsövergångarna där människor jobbar i ett land och kanske bor
              i ett annat. Detta är inte minst viktigt i våra gränsregioner.
              Öresund nämns i den reservation som är skriven. Men också i den
              region som jag kommer ifrån, där vi har gränsen mellan Haparanda
              och Torneå, är det ganska vanligt att man arbetar i ett land och
              bor i ett annat.
            </seg>
            <seg n="7e515851">
              Vi tycker därför att kravet på att de svenska inkomsterna ska
              vara 90 % för att man ska få göra så kallade personliga avdrag
              är lite väl högt. Den utredning som ligger till grund för propositionen
              föreslog att nivån skulle ligga på 75 %. Det stämmer också väl
              överens med den nivå som råder i exempelvis Danmark.
            </seg>
            <seg n="fe15b333">
              Av den anledningen har vi, trots att vi är positiva till själva
              propositionen, valt att skriva en reservation just vad gäller
              den biten. Det är också den reservationen, herr talman, som jag
              yrkar bifall till.
            </seg>
          </u>
          <note type="speaker" n="048fa8ac">
            Anf. 32 PER LANDGREN (kd):
          </note>
          <u who="per_landgren_365b3c" xml:id="i-0a9dd5d8b61cee05-5" n="44e55b1b">
            <seg n="91791171">
              Herr talman! Beskattningen av utomlands bosatta är som vi hörde
              något som skatteutskottet och denna kammare kommer att fästa alltmer
              vikt vid, då Sverige och våra grannländer för varje år som går
              knyts allt närmare varandra.
            </seg>
            <seg n="2875e599">
              Det måste vara ett mål att svensk arbetsmarknad så mycket som
              möjligt integreras med andra EU-länders. Det främjar nämligen
              tillväxt och välstånd samt minskar risken för konflikter i vår
              del av världen. Det är bland annat i ljuset av detta som betänkandet
              bör ses. Vi fyra borgerliga partier har, liksom den utredning
              som föregick propositionen, kommit fram till att den gräns som
              regeringen har valt att föreslå för när man ska få åtnjuta svenska
              personliga inkomstskatteavdrag är för hög. I stället för 90 %,
              som regeringen och majoriteten föreslår, borde den sättas till
              75 %. Det enskilt starkaste argumentet för detta är förstås att
              det grannland som Sverige har störst utbyte med Danmark har den
              nivån. EG-kommissionen har också rekommenderat 75 %.
            </seg>
            <seg n="692380db">
              Handen på hjärtat, herr talman, krävs det kanske inte så mycket
              fantasi för att man ska kunna förstå varför Socialdemokraterna
              och stödpartierna nu har valt en högre siffra. Det gör man ganska
              ofta när det gäller beskattning. Lite retoriskt får jag ställa
              skatteuppbörd mot den här formen av integration, skatteuppbörd
              mot fri rörlighet och skatteuppbörd mot arbetskraftsutbyte och
              till och med flexibilitet.
            </seg>
            <seg n="d387254f">
              I den motion som vi fyra borgerliga partier lämnade in med anledning
              av propositionen fanns ytterligare ett yrkande vid sidan om gränsdragningsförmågan
              för personliga inkomstskatteavdrag. Det yrkandet handlade också
              om inkomstbeskattning av utomlands bosatta. Utskottet har däremot
              ansett det rimligt att hänskjuta det yrkandet till socialförsäkringsutskottet.
              I vår motion beskrev vi hur utomlands stationerade svenskar beskattas,
              eller rättare sagt hur företag som behöver stationera medarbetare
              under en begränsad period utomlands beskattas. Ett företag som
              under en begränsad tid stationerar en medarbetare utomlands får
              betala arbetsgivaravgifter för alla omkostnader som man har för
              medarbetare. Man får till exempel betala arbetsgivaravgifter om
              man väljer att betala hyran för en utlandsstationerad medarbetare.
              Är inte det en nyhet, så säg?
            </seg>
            <seg n="5ef4363c">
              Om ett litet verkstadsföretag från Sverige behöver stationera
              en medarbetare i Tokyo i fem månader för att han eller hon ska
              upprätta kontakter med kunder eller leverantörer så får företaget
              betala sociala avgifter för bostadskostnaderna. Alla vet att hyran
              redan utan svenska arbetsgivaravgifter är hög för att inte säga
              väldigt hög i Tokyo. Slutsatserna blir lite absurda. Jag säger
              lite för att inte vara så oförsonlig med mina kolleger på andra
              sidan.
            </seg>
            <seg n="24f6b117">
              Ordningen är kontraproduktiv. Alla svenska företag av tillräcklig
              storlek ser till att skapa juridiska personer i de här länderna
              för att undgå den i deras mening orimliga svenska beskattningen.
              Skatteobjektet är detsamma den enskilda arbetstagaren även om
              skattesubjekten inte är desamma. Ändå anser utskottet att man
              med detta som förevändning kan skicka frågan till socialförsäkringsutskottet.
              Jag har i och för sig ingen förhoppning om att vårt yrkande skulle
              ha nått större framgång hos majoriteten i det utskottet än vad
              det skulle ha gjort i skatteutskottet, men jag hade gärna sett
              att frågan hade diskuterats och behandlats av skatteutskottet
              som den skattefråga den är och med de konsekvenser den får för
              de små företag som har kontakter utomlands.
            </seg>
            <seg n="55d5a54e">
              Den så kallade SINK-utredningen borde givetvis ha innefattat
              även ovanstående frågeställning, liksom propositionen som nu behandlas
              av riksdagen borde ha innefattat frågeställningen om utlandsstationerade.
              Det är oppositionen som i elfte timmen får göra majoriteten uppmärksam
              på detta, och då är det som vanligt för sent i alla fall för den
              här gången. Jag yrkar bifall till reservationen.
            </seg>
          </u>
          <note type="speaker" n="260be8fd">
            Anf. 33 STAFFAN DANIELSSON (c):
          </note>
          <u who="staffan_danielsson_d90690" xml:id="i-45ccdbb088659e46-0" n="ec889031">
            <seg n="d04675eb">
              Herr talman! Jag vill för Centerpartiets del yrka bifall till
              den gemensamma borgerliga reservationen. Argumenten för den har
              redovisats väl här av tidigare talare.
            </seg>
            <seg n="a95a90a9">
              Utskottsmajoritetens och regeringens förslag är bland annat att
              om en skattskyldig som är bosatt utomlands tjänar in 90 % eller
              mer av sin inkomst i Sverige ska beskattning kunna ske enligt
              inkomstskattelagen. När denna princip, 90 %, ska skrivas in som
              lagtext används i stället för konkreta sifferuppgifter uttrycket
              att inkomsten uteslutande eller så gott som uteslutande ska härröra
              från Sverige.
            </seg>
            <seg n="b823cf58">
              Vid närmare eftertanke tycker jag som lekman att detta inte är
              någon vidare bra formulering. En lagtext ska förvisso vara exakt
              avvägd, men den bör också vara så begriplig som möjligt och korrespondera
              med ord och begrepp såsom de faktiskt används i vårt språk av
              oss svenskar. Står det i lagen att inkomsten uteslutande eller
              så gott som uteslutande ska ha tjänats in i Sverige skulle jag,
              och de flesta andra tror jag, tolka det så att det handlar om
              100 % eller kanske 99,9 % eller 99,5 %. Så tolkar jag den språkliga
              valören.
            </seg>
            <seg n="616bf415">
              Herr talman! Jag har med förskräckelse prövat denna formulering
              på den här kammaren. Om lagtextens formulering skulle användas
              består kammaren tyvärr uteslutande eller så gott som uteslutande
              av andra partier än Centerpartiet. Det gör lagtexten närmast demokratiskt
              tvivelaktig.
            </seg>
            <seg n="ea19aed6">
              Jag tycker att man i framtiden bör hitta bättre uttryck i lagtexten
              än vad som kommer att beslutas om här i dag.
            </seg>
          </u>
          <note type="speaker" n="f84a21cb">
            Anf. 34 MATS BERGLIND (s):
          </note>
          <u who="mats_berglind_2f8758" xml:id="i-13b63779ac7e64b6-0" n="e0835515">
            <seg n="c2c9a055">
              Herr talman! Alla medborgare ska uppfatta skattesystemet som
              rättvist och förståeligt. Dessutom ska man få veta vad skatterna
              ska användas till.
            </seg>
            <seg n="caefc6a5">
              Men jag tror inte att det är en bra idé att utgå ifrån hur vi
              ska använda skatteintäkterna när det gäller den här lagstiftningen.
              De är nog inte av den arten att vi kan precisera att de ska gå
              till vård, skola eller omsorg.
            </seg>
            <seg n="4c42cc75">
              Jag är inte heller riktigt säker på att det här betänkandet bygger
              på att medborgarna kommer att sätta sig in i det och känna att
              det är förståeligt och lättbegripligt. Det berör inte speciellt
              många i Sverige.
            </seg>
            <seg n="c9666562">
              Däremot tror jag att man kan se hela det här betänkandet ur ett
              rättviseperspektiv. Vi blir mer och mer internationaliserade.
              Vi är med i EU, men alla är inte lika övertygade om hur bra det
              är. Jag tycker att det är alldeles utmärkt, men det gör inte alla.
              Det finns en viss misstänksamhet inför hur EU-utvecklingen och
              EU-samarbetet kommer att kunna utnyttjas av andra när det gäller
              den fria rörligheten där man kan bo i ett land och jobba i ett
              annat. Det finns en oro. Jag tror att vi ska vara tydliga och
              tala om att detta är en del av det. Bor man utomlands och arbetar
              i Sverige ska man också betala en skatt som är rimlig i förhållande
              till vad vi övriga gör som bor och verkar i Sverige. Det ska inte
              kännas som om andra utnyttjar vårt system.
            </seg>
            <seg n="7f0cc9a6">
              Jag tror att det är bra att hela det här systemet bygger på detta
              att man tar ett genomsnitt av kommunalskatten. Eftersom man inte
              bor i en kommun kan man inte ta den skatten, utan man tar ett
              genomsnitt. Jag tycker att det bör uppfattas som ganska rättvist.
            </seg>
            <seg n="2c8790cf">
              Jag tror också att det kommer att uppfattas som rättvist eftersom
              det finns ett eget ansvar. Om det inte finns någon som betalar
              in skatten åt mig, har jag ett eget ansvar för att betala min
              skatt här i Sverige om jag jobbar här. Jag tror att alla kommer
              att förstå det och känna att det kan vara rimligt.
            </seg>
            <seg n="777d6edb">
              Sedan har vi nivån på 90 % för att få göra de här avdragen. Utredningen
              och de borgerliga partierna har föreslagit en nivå på 75 %. Jag
              tror att det även här finns en viss rättvisetanke, en viss rättvisekänsla,
              som man ska bygga detta på. Vi ska försöka hitta ett system som
              blir så lika som möjligt både för dem som bor i ett annat land
              och jobbar här och för dem som bor här och jobbar här. Då är nivån
              på 90 % ganska rimlig. Jag vill inte påstå att en nivå på 75 %
              är orimlig, men jag tror att man ska ligga så nära de svenska
              normerna som möjligt. Framför allt ska man inte kunna pendla mellan
              de olika systemen.
            </seg>
            <seg n="040b1d91">
              Därför vill jag yrka bifall till förslaget i betänkandet och
              avslag på reservationen.
            </seg>
            <seg n="88d1abe9">
              Som avslutning vill jag säga att det finns en uppfattning hos
              många medborgare att politiker käbblar så mycket. De undrar varför
              man inte hjälps åt och har en enhetlig syn på saker. Alla säger
              att det här är ett bra lagförslag som man ställer upp på, men
              på något sätt måste man hitta något lite där man kan göra en avvikelse.
              De borgerliga partierna vill visa att de vill ta ut en lägre skatt.
              Jag tycker att det är synd. Det här är en principiellt viktig
              fråga. Den berör som sagt var inte så många, men man kommer att
              uppmärksamma hur vi hanterar den.
            </seg>
            <seg n="b6c7d45d">
              I reservationen skriver reservanterna att de inte är säkra på
              att 90 % är bra. Men ni är säkra på att 90 % inte är bra. Jag
              har tyvärr glömt bort vem det var, men någon av debattörerna sade:
              Tänk om man hamnar precis under 90 %. Då får man inte möjlighet
              att göra det här avdraget. Nej, men tänk om man hamnar precis
              under 75 % då. Då har man inte heller någon möjlighet att göra
              avdrag. Så är det ju alltid när det gäller regler. Så fort det
              finns ett streck som man hamnar över eller under, får det konsekvenser.
              Det har inte med reservationen till den socialdemokratiska regeringens
              förslag att göra. Det handlar alltid om det. Om det finns en gräns
              på 50 kilometer i timmen och man kör 52 så är det för fort. Är
              man under 90 % får man inte göra de här avdragen enligt det här
              skatteavtalet. Skulle man hamna under 75 % har man inte heller
              rätt att göra dessa avdrag enligt den borgerliga reservationen.
              Logiken är måttlig.
            </seg>
          </u>
          <note type="speaker" n="aee034b2">
            Anf. 35 PER LANDGREN (kd) replik:
          </note>
          <u who="per_landgren_365b3c" xml:id="i-0a9dd5d8b61cee05-6" n="44e55b1b">
            <seg n="4b89f261">
              Herr talman! Nej, logiken är inte alls måttlig, utan vi följer
              den logik som till exempel Danmark tillämpar. Det är en gränsproblematik
              som finns där och som majoriteten inte alls adresserar sig till.
            </seg>
            <seg n="3270b94e">
              Det sades också lite raljant att det handlar om ifall man ligger
              några procent över eller under. Nej, det handlar inte om bara
              några procent utan om 15 %.
            </seg>
            <seg n="92675605">
              Det är också så att ju längre ned man kommer, desto större blir
              förståelsen för den här typen av lösningar. Det handlar inte heller
              bara om att man bor utomlands och jobbar hemma, utan man kan ha
              arbetsgivare hemma men jobba och bo utomlands. Den som gör det
              kan under vissa förutsättningar tycka att det är bättre att beskattas
              enligt inkomstskattelagen än enligt Sink, lagen om särskild inkomstskatt
              för utomlands bosatta. Vi hörde alldeles nyss att EU är bra, att
              integrationen och arbetskraftsutbytet ska öka och att den fria
              rörligheten och flexibiliteten ska främjas. Ni drar då på er sådana
              misstankar som vi har om att det så att säga är fiskus som är
              ute och fiskar och vill ha ut maximalt av medborgarna och andra
              skatteobjekt.
            </seg>
            <seg n="04513eb1">
              Min fråga är då: Tror du att en avdragsrätt som inträder vid
              nivån 90 % förbättrar eller försämrar integrationen eller ökar
              eller minskar den fria rörligheten? Ökar eller minskar den arbetskraftsutbytet?
            </seg>
          </u>
          <note type="speaker" n="22b3f34d">
            Anf. 36 MATS BERGLIND (s) replik:
          </note>
          <u who="mats_berglind_2f8758" xml:id="i-13b63779ac7e64b6-1" n="e0835515">
            <seg n="2bc446a9">
              Herr talman! Jag avslutade utifrån ett perspektiv att det hos
              många finns en misstro mot politiker för att de bara käbblar och
              tredskas. Det uppkommer också en uppenbar risk för en sådan misstro
              när till exempel en debattör inte lyssnar på de inlägg som görs.
            </seg>
            <seg n="54ac8b25">
              Jag började med att säga att det här lagförslaget inte är av
              den arten att vi behöver förklara vad alla olika skatteintäkter
              ska gå till, för det är inte fråga om så stora summor att det
              behöver specificeras vart de ska gå. Sedan får jag i repliken
              höra att förslaget är motiverat av fiskala skäl.
            </seg>
            <seg n="010c0a4b">
              Jag tycker att politikerjobbet får en dålig klang när man använder
              argument på det sättet. Det som jag anfört är inte fiskala skäl,
              att få in så mycket pengar som möjligt, utan att ordningen ska
              uppfattas som så likvärdig och rättvis som möjligt för den som
              bor utomlands och arbetar i Sverige. Man ska betala skatt på samma
              villkor men också ha de olika avdragsmöjligheter som vi har i
              vårt skattesystem. Jag har sagt att dessa möjligheter ska vara
              så lika som möjligt. Om nivån ligger på 90 % eller på 75 % kommer
              inte att vara det minsta avgörande för hur vi klarar integrationen
              eller för hur stort arbetskraftsutbyte vi kommer att få mellan
              olika länder. Det avgörande är hur attraktivt det är att arbeta
              i Sverige.
            </seg>
          </u>
          <note type="speaker" n="b993df9a">
            Anf. 37 PER LANDGREN (kd) replik:
          </note>
          <u who="per_landgren_365b3c" xml:id="i-0a9dd5d8b61cee05-7" n="44e55b1b">
            <seg n="4f40e206">
              Herr talman! Jag tror att det stora problemet för oss politiker
              och jag riktar mig då naturligtvis också till Mats Berglind är
              när vi själva säger att vi käbblar. Jag käbblar inte utan försöker
              att bedriva en saklig debatt. Sådana här självutlämnande recensioner
              av den egna debatten tycker jag bara är konstiga. Jag kan inte
              förstå dem.
            </seg>
            <seg n="389bccf8">
              Jag har inte på något sätt försökt ifrågasätta att du skulle
              ha försökt specificera hur skatterna från Sink skulle gå till
              vård, skola och omsorg, som du sade. Jag talade om att det gällde
              fiskus, hur man får in skattepengarna. Ni brukar ändå rent generellt
              lägga er på nivåer som ligger mer åt det hållet än åt det andra
              hållet. Det är väl inte ofint att säga att den höga skattekvoten
              är något som ni värnar. Ni vill naturligtvis också rättvist fördela
              skattemedlen, och det kan ju hedra er, men frågan var om detta
              främjar det som du var så positiv till: integration, EU och fri
              rörlighet. Då blir argumentet för att lägga sig på den höga nivån
              att man skulle vara avundsjuk hemmavid.
            </seg>
            <seg n="11d76378">
              Det kokar ned till detta, och jag tycker att det inte håller.
              Vi lever, som du sade, i en ny och internationaliserad tid, och
              då ska vi väl för allt i världen i vår skattelagstiftning också
              lägga oss på ett sådant sätt att det i det här fallet motsvarar
              Danmarks förhållanden och även stimulerar integration, fri rörlighet,
              flexibilitet och arbetskraftsutbyte. Jag tycker att det är solklart.
              Det är en klart logisk argumentering utan något fel. Det är inte
              fråga om något politiskt käbbel, utan jag vill i stället ha raka
              svar.
            </seg>
          </u>
          <note type="speaker" n="a43fedb2">
            Anf. 38 MATS BERGLIND (s) replik:
          </note>
          <u who="mats_berglind_2f8758" xml:id="i-13b63779ac7e64b6-2" n="e0835515">
            <seg n="0cafb7bf">
              Herr talman! Det som jag reagerade på var att jag inledningsvis
              så tydligt hade sagt att det här lagförslaget inte har tillkommit
              för att ta in så mycket skattepengar som möjligt. Sedan får jag
              i repliken höra att det är en fiskal fråga, som bara handlar om
              att ta in så mycket skatt som möjligt.
            </seg>
            <seg n="acfa53e9">
              Nej, jag kallar det inte avundsjuka, för det har en dålig klang
              och vibrationer som jag inte ställer upp på. Jag tror faktiskt
              inte att det är det som det handlar om, men det finns en rättvisetanke
              hos många människor om att vi ska behandlas lika. Jag tror att
              det är en bra idé att man även om man bor i ett annat land och
              jobbar i Sverige ska behandlas så lika som möjligt. Det handlar
              kanske inte minst om lönesättning, som är ett väldigt aktuellt
              ämne just nu, men den frågan ska vi ju inte debattera här.
            </seg>
            <seg n="08d4ff24">
              Nej, jag tror att det här är ett bra förslag, som får en förankring
              hos medborgarna. Jag tror att det här kommer att fungera, och
              jag tror inte att det kommer att försämra arbetsmarknaden inom
              till exempel EU.
            </seg>
          </u>
          <note type="speaker" n="52e1eec6">
            Anf. 39 STAFFAN DANIELSSON (c) replik:
          </note>
          <u who="staffan_danielsson_d90690" xml:id="i-45ccdbb088659e46-1" n="ec889031">
            <seg n="aca3fb18">
              Herr talman! Jag delar uppfattningen att det är bra ju mer vi
              kan vara överens när vi fattar beslut i Sverige, men ibland är
              vi inte det. Jag håller med om att vi här är överens om principerna.
              Sedan är det inte en obetydlig eller så gott som obetydlig skillnad
              mellan att lägga sig på 90 % eller på 75 % nivå. Om vi ser det
              ur individernas synpunkt har det relevans om man ligger i det
              inkomstskiktet med sin andel av inkomsterna från Sverige.
            </seg>
            <seg n="2c023af0">
              Då tycker jag att argumentationen bör vara att nivån 75 % är
              ett bättre förslag. Men det kan vi i lugn och ro diskutera och
              acceptera att vi har olika syn på detta. Jag tycker inte att vi
              har käbblat.
            </seg>
            <seg n="2c472459">
              Jag vill fråga Mats Berglind om en sak i den här lagtexten, som
              jag rätt nyligen kom att tänka på. Låter inte formuleringen uteslutande
              eller så gott som uteslutande snarare som 100 % och inte som 90
              %?
            </seg>
          </u>
          <note type="speaker" n="473582a3">
            Anf. 40 MATS BERGLIND (s) replik:
          </note>
          <u who="mats_berglind_2f8758" xml:id="i-13b63779ac7e64b6-3" n="e0835515">
            <seg n="de7a7a1c">
              Herr talman! Det är en skillnad i tonläge i den här replikrundan.
              Låt oss nu fundera. Jag hoppas på att en riksdagsmajoritet röstar
              igenom förslaget om nivån 90 %, men man ska också vara öppen för
              att det kan visa sig att detta beslut har negativa konsekvenser.
              Jag tror inte det i dag, men man ska alltid vara öppen för att
              det kan komma fram nya fakta och inträffa nya saker. Det är inte
              mycket vi vet om skattesystemet i framtiden. Det enda vi säkert
              vet är att det inte kommer att vara som det är i dag. Det kommer
              alltid att behöva förändras. Översyner och justeringar kommer
              alltid att behöva göras. Skulle det inträffa i det här fallet
              tycker jag att vi ska gå in i en öppen dialog om detta för att
              se om något behöver göras. Men vi ska nog först se hurdant utfallet
              blir innan vi drar alltför stora växlar på de olika förslagen.
            </seg>
            <seg n="29eec950">
              När det gäller lagtext känner jag mig det ska jag ärligt erkänna
              ute på lite skakig mark. Jag tycker att en lagtext ska vara så
              tydlig som möjligt. Även här finns det anledning att justera.
              Jag är helt öppen för din linje att det ska vara klart och tydligt
              så det inte blir tolkningsproblem när det sedan så småningom ska
              tolkas.
            </seg>
          </u>
          <note type="speaker" n="6aa5718a">
            Anf. 41 STAFFAN DANIELSSON (c) replik:
          </note>
          <u who="staffan_danielsson_d90690" xml:id="i-45ccdbb088659e46-2" n="ec889031">
            <seg n="e3d0fc37">
              Herr talman! Jag tackar för synpunkterna. Om riksdagen i dag
              inte röstar på 75-procentsalternativet, vilket jag hoppas, tar
              jag vara på Mats öppning i frågan.
            </seg>
          </u>
          <note n="327190b3">
            Överläggningen var härmed avslutad.
          </note>
          <note n="906f6292">
            6 § Mervärdesskatt vid omsättning av gas och el, m.m.
          </note>
          <note n="b79fff64">
            Föredrogs
          </note>
          <note n="db811869">
            Talmannen konstaterade att ingen talare var anmäld.
          </note>
          <note n="c5a267cd">
            7 § Genomförande av ändringar i moder- och dotterbolagsdirektivet
          </note>
          <note n="b79fff64">
            Föredrogs
          </note>
          <note n="db811869">
            Talmannen konstaterade att ingen talare var anmäld.
          </note>
          <note n="59bed059">
            8 § Utökade möjligheter till överföring av periodiseringsfonder
            och expansionsfond, m.m.
          </note>
          <note n="b79fff64">
            Föredrogs
          </note>
          <note n="db811869">
            Talmannen konstaterade att ingen talare var anmäld.
          </note>
          <note n="426c1719">
            9 § Invandrare och flyktingar
          </note>
          <note n="b79fff64">
            Föredrogs
          </note>
          <note type="speaker" n="998764d3">
            Anf. 42 Förste vice talman PER WESTERBERG (m):
          </note>
          <u who="per_westerberg_4a7f55" xml:id="i-8e43c5f1b54a50e5-0" n="d314fe44">
            <seg n="2eb01e71">
              Herr talman! Migrations- och asylpolitiken i Sverige har enligt
              vår uppfattning misslyckats. Vi har haft en positiv attityd. Vi
              har försökt vara snälla, humana och mycket välvilliga för att
              åstadkomma en väl fungerande asyl- och migrationspolitik. Men
              tyvärr har detta inte lyckats. I stället har migrationspolitiken
              i Sverige tenderat att bli brutal, grym och inhuman. Den har dessutom
              blivit mycket dyrbar för skattebetalarna. Den har skapat motsättningar
              i samhället. Det är bara att konstatera att av dem som får stanna
              i Sverige med nuvarande migrationspolitik är det ganska få som
              har de reella flyktingskälen. Vi har relativt många som kommer
              genom återförening av kärnfamiljer, medan av dem som får stanna
              av humanitära skäl, som utgör nästan hälften, har 80 % förvärvat
              dessa humanitära skäl i Sverige genom att må mycket psykiskt dåligt
              under en lång, påfrestande och osäker asylprocess.
            </seg>
            <seg n="b61cb657">
              Riksrevisionen kom nyligen med en rapport om Migrationsverket.
              Den visar på en mycket tydlig kritik från Riksrevisionen av sättet
              att hantera migrationspolitiken. Det handlar om långa dyrbara
              tidsutdräkter som innebär en långvarig asylprocess och därmed
              höga kostnader såväl mänskligt som i ekonomiska termer. Det handlar
              även om höga kostnader för människor boende i förläggningar medan
              tiden löper i den långa asylprocessen som tar mycket stora resurser
              i anspråk.
            </seg>
            <seg n="80119363">
              Vi vill försöka höja anslagen till Migrationsverket samtidigt
              som vi tycker att Migrationsverket skulle få större förutsättningar
              att självständigt kunna disponera sina anslag. Vi tycker att man
              måste upprätthålla kravet på ett avgörande i asylprocessen inom
              sex månader, när det gäller barn ännu kortare tid, kanske ned
              till tre månader. Friheten att använda resurserna inom Migrationsverket
              kunde bli mer effektiv. Samtidigt finns det anledning att titta
              igenom Riksrevisionens bitvis ganska fräna kritik av Migrationsverkets
              hantering av processen. Man är för slapp i vissa delar när det
              gäller att upprätthålla kraven på snabba svar från myndigheter
              och enskilda personer. Därmed åsamkar man människor onödigt lidande
              och dessutom höga kostnader för statskassan.
            </seg>
            <seg n="fc68355d">
              Vi gör också bedömningen att integrationsmyndigheten inte har
              lyckats särskilt väl. Vi tycker därför att delar av den myndigheten
              bör överföras till Migrationsverket. Integrationsverket som en
              särskild myndighet bör försvinna.
            </seg>
            <seg n="f3048f65">
              Vi har tidigare i denna kammare argumenterat för en ny mer rättssäker
              instansordning i asylprocessen. Det handlar om att få ett ordentligt
              fungerande tvåpartsförhållande. Det ska finnas muntlighet och
              vara domstolsliknande former för detta. Ett ytterligare krav är
              naturligtvis att vi får en snabbare ordning som inte ger så långa
              väntetider i asylprocessen och skapar så oerhört många humanitära
              katastrofer för enskilda människor samtidigt som det kostar statskassan
              stora belopp och också skapar motsättningar i samhället.
            </seg>
            <seg n="8e6d3395">
              Vi tycker att regeringsunderlaget då inkluderar jag samtliga
              tre partier har visat en betydande oförmåga att komma fram i den
              här processen. Vi tycker att man har anledning att försöka komma
              fram snabbare. Vi tror att man måste ha någon form av särskild
              domstol inom det allmänna domstolsväsendets ram som skapar en
              snabb prövning utan att för den skull hota rättssäkerheten eller
              skapa stora problem inom förvaltningsdomstolarna för andra ärendetyper.
            </seg>
            <seg n="1361af61">
              Herr talman! Vi moderater står fast vid samtliga reservationer
              i betänkandet som är undertecknade av oss, men enligt vår tradition
              yrkar vi bifall endast till den första som vi har undertecknat,
              i detta fall reservation nr 3.
            </seg>
          </u>
          <note type="speaker" n="095cd19d">
            Anf. 43 MAURICIO ROJAS (fp):
          </note>
          <u who="mauricio_rojas_02ffb5" xml:id="i-2ef8ed4166a464fd-0" n="2606e013">
            <seg n="01841272">
              Herr talman! Det finns få områden inom politiken där så stora
              förändringar behövs som inom flykting-, migrations- och integrationspolitiken.
              Det är inte bara hela asylprocessen som måste göras om, utan också
              själva asylmottagningen. Migrationsverket fungerar helt undermåligt,
              som vi redan vet. Men också asylpolitiken och migrationspolitiken
              måste förändras. Vi måste få en effektivare, mer rättssäker, humanare,
              öppnare och tydligare migrations- och asylpolitik.
            </seg>
            <seg n="5d1190ce">
              Om allt detta kunde vi prata i många timmar. Jag ska ägna de
              här minuterna åt att uppmärksamma tre stora grupper som är de
              som drabbas värst av den oreda och den politik vi har i dag. Det
              är dem jag kallar det glömda, och ofta det gömda, Sverige.
            </seg>
            <seg n="b4b37732">
              I dag finns det faktiskt tiotusentals i vårt land som lever i
              en obeskrivlig utsatthet. Många av dessa människor finns inte
              ens officiellt. De är icke existerande fast de finns runtom i
              Sverige. För dessa grupper måste vi få en lösning. Vi inom Folkpartiet
              har lösningar.
            </seg>
            <seg n="925e49c8">
              Den första av dessa grupper är den vi kallar för de oavvisningsbara.
              Det är kanske 10 000 människor som har fått avvisningsbeslut som
              inte kan verkställas. Dessa människor finns. Jag har träffat en
              hel del av dem. De har varit fem sex år i Sverige. Deras öde är
              helt ovisst. Det här får inte fortsätta. Det är antagligen bland
              det värsta vi kan tänka oss. Konsekvenserna känner vi till: apatiska
              barn, apatiska och förstörda människor. Oavsett om de stannar
              eller om vi lyckas avvisa dem är de spillror av de människor som
              kom till Sverige.
            </seg>
            <seg n="bcc4c8a0">
              Till dessa människor vill vi ge en möjlighet att stanna i Sverige
              om avvisningen inte har kunnat effektueras efter två år. Det här
              är ett nytt förslag från Folkpartiets sida. Det är det första
              förslaget i vår motion om asylpolitiken, och det syftar till att
              lösa detta oerhörda problem. Låt dessa människor stanna! Ingen
              ska få vänta mer än två år på avvisningen. Har två år gått ska
              det inte gå att avvisa den personen. Då får den personen stanna.
            </seg>
            <seg n="089104ca">
              Sedan har vi de gömda flyktingarna en mycket svår fråga. Det
              är människor som trotsar lagen. Då tänker man: Ska man ge dessa
              människor en chans? Är det inte att bejaka att man trotsar lagen?
              Det kan så vara. Samtidigt har vi funderat som så att om dessa
              människor utsätter sig för det liv som det innebär att leva som
              icke existerande människor i Sverige måste de ha utomordentligt
              starka skäl för att vilja stanna. Det vill vi också bejaka.
            </seg>
            <seg n="9a20aec8">
              Det här är inte lätt. Vi står inför en konflikt. I den konflikten
              säger vi: Låt dessa människor stanna i Sverige! Gör det som en
              amnesti, en gång, i samband med att vi lägger om hela asylprocessen!
              Låt dem den 1 januari 2006 stanna i Sverige, bli lagliga och leva
              normala liv!
            </seg>
            <seg n="736067e3">
              Jag har träffat dessa människor, och det har säkerligen ni också.
              Vi kan inte nonchalera dem.
            </seg>
            <seg n="74710f3f">
              Den tredje gruppen jag vill uppmärksamma som är den största,
              den som ingen pratar om, den som regeringen inte har nämnt någonstans
              är de illegala invandrarna. Hur många de är vet vi inte. Uppskattningar
              säger mellan 20 000 och 50 000 människor. Jag känner en hel del;
              säkerligen gör ni också det. Dessa människor har bott i Sverige
              tre, fyra, fem eller tio år. Några har fått körkort; några har
              köpt lägenhet. Det är otroligt ett helt liv i skuggan av det legala
              Sverige! Det är en situation som vi inte kan acceptera längre.
            </seg>
            <seg n="06df027e">
              I andra länder, till exempel Spanien och Förenta staterna, har
              illegala invandrare legaliserats då och då. Jag tycker att det
              är bra och viktigt. Dessa människor finns. Dessa människor arbetar
              hos oss. Dessa människor är nyttiga. Låt oss erkänna den verkligheten!
              Låt dessa människor stanna!
            </seg>
            <seg n="0ef252f5">
              Vi i Folkpartiet har en väg för dessa människor. Vi bejakar arbetskraftsinvandring
              också från länder utanför den europeiska unionen. Vi säger att
              alla får komma hit och under tre månader söka jobb. De flesta
              av de människor jag pratar om har redan jobb. Låt dem visa det!
              Låt dem visa att de är nyttiga, och låt dem stanna som arbetskraftsinvandrare!
              Vi kan inte längre blunda inför dessa öden.
            </seg>
            <seg n="3fd2f9b2">
              För att göra de här stora förändringarna, för att få en humanitär
              och öppen flykting- och migrationspolitik, måste vi tro på en
              sak: att vi har en integrationspolitik som fungerar, att de människor
              som kommer till oss inte kommer att bli en belastning, bidragstagare
              inlåsta i dessa miljonprogramsområden där så få arbetar och så
              många står och väntar.
            </seg>
            <seg n="aeb21f54">
              Det är förklaringen till regeringens politik vad gäller flyktingar
              och invandrare. De vill inte ha fler. De gör allt möjligt för
              att stoppa människorna, för de har en integrationspolitik som
              inte fungerar. Resultaten ser vi överallt i Sverige. I stora städer,
              i mindre städer, överallt finns ett utanförskap som är obeskrivligt.
              Det är därför regeringen fruktar människorna.
            </seg>
            <seg n="f4221b1b">
              Det gör inte vi. Vi har en politik för att integrera och nyttiggöra
              människorna. Vi har en helt annorlunda integrationspolitik som
              vi har redovisat i en mycket omfattande integrationsmotion. På
              basis av den säger vi: Låt de gömda flyktingarna stanna! Låt de
              illegala invandrarna bli legala och arbeta i Sverige! Låt dem
              som inte kan avvisas stanna i Sverige!
            </seg>
            <seg n="03b64435">
              Vi kan göra detta land mänskligare. Låt oss göra det!
            </seg>
          </u>
          <note type="speaker" n="b09be174">
            Anf. 44 SVEN BRUS (kd):
          </note>
          <u who="sven_brus_ffd953" xml:id="i-8086a19ae7d67780-0" n="046f9b31">
            <seg n="b2c27825">
              Herr talman! Det är inte nödvändigt eller ens önskvärt att vi
              i denna kammare ska vara eniga om alla politiska frågor. Debatt
              och åsiktsskillnader ska finnas. Det hör till demokratin, och
              det utvecklar politiken på ett konstruktivt sätt. Men det finns
              faktiskt ett politikområde där det kan ligga ett speciellt värde
              i en bred samsyn, ett slags borgfred, om man vill kalla det så,
              mellan partierna. Det gäller det område vi debatterar här i dag.
            </seg>
            <seg n="10a158ef">
              Alla vi som arbetar med flyktingpolitik till vardags vet vilken
              laddning denna har hos många människor i vårt samhälle. Få frågor
              rör upp så mycket känslor. Senast i går fick jag ett par telefonsamtal
              som vart för sig representerade diametralt motsatta bilder av
              politikområdet å ena sidan en förtvivlan över det man ser som
              en hårdnande praxis i asylärenden, å andra sidan närmast en idiotförklaring
              för att jag inte inser vilket utbrett ifrågasättande det finns
              i samhället.
            </seg>
            <seg n="afaac1ec">
              Man kan se två hotbilder mot den generösa men också rättssäkra
              asylpolitik vi kristdemokrater vill stå upp för. Det ena är den
              hårdnande praxis som många iakttagare ändå är överens om har inträtt
              i dag. Det andra allvarliga hotet är en sviktande folklig förankring
              och uppslutning kring politiken. Jag tror att det senare är nödvändigt
              att upprätthålla om vi ska kunna hålla rent från suspekta politiska
              krafter i vårt samhälle.
            </seg>
            <seg n="8e9b1407">
              Mot den här bakgrunden är jag förvånad över regeringens politik
              på området. Jag kan inte tänka mig annat än att det ansvariga
              statsrådet Barbro Holmberg håller med mig om behovet av en bred
              uppslutning kring asylpolitiken och att detta område väcker starka
              känslor hos många skiftande känslor, förvisso, men ofta starka,
              som sagt. Hur kan det då komma sig att regeringen så flagrant
              bortser från fattade riksdagsbeslut och segar på frågor som till
              exempel instansordningen och de ensamkommande barnens situation?
              Hur kan det komma sig att regeringen är så okänslig och så ljumt
              intresserad av att hitta breda uppgörelser och lösningar? Nu ser
              vi hur förslag efter förslag får en riksdagsmajoritet emot sig.
              Det är häpnadsväckande och oroväckande.
            </seg>
            <seg n="339e2578">
              Herr talman! Det betänkande vi debatterar i dag innehåller en
              rad viktiga punkter. Det handlar om återkommande kritik mot regeringens
              politik. Vi känner igen det mesta, dessvärre. Men jag väljer att
              använda merparten av min talartid till att belysa situationen
              för dem som kanske är mest utsatta i asylprocessen, nämligen barnen.
            </seg>
            <seg n="9b235546">
              Redan 1997 fick vi en portalparagraf i utlänningslagen som innebär
              att man i alla ärenden som rör barn ska se till barnets bästa.
              Man ska ta särskild hänsyn till barnets hälsa och möjligheter
              till utveckling. Handläggare och beslutsfattare ska, enkelt uttryckt,
              ta på sig barnglasögonen. Det låter bra, men i lagens förarbeten
              finns ett slags oroande förbehåll om hänsyn till andra samhällsintressen.
              Det kan gälla vårt gemensamma intresse av att reglera invandringen.
              Vi kristdemokrater är rädda för att förbehållet på det här området
              kan leda bort från portalparagrafens anda om särskild hänsyn till
              barnets bästa. Barns bästa kan knappast villkoras eller snävas
              in.
            </seg>
            <seg n="d557bec6">
              Enligt utlänningslagen har barn rätt att komma till tals i asylutredningarna.
              Nu finns det undersökningar som visar att det inte fungerar så
              fullt ut. Här får inte finnas någon toleransnivå för att göra
              fel. Det är små och utsatta människor det handlar om. Besluten
              är avgöranden för barnets hela framtid och kan bokstavligen handla
              om liv eller död. Därför måste man utforma metoder som fångar
              upp barnets berättelse och barnets rätt. Huvudregeln ska vara
              att barnet ska höras om sina egna asylskäl. Om det av någon anledning
              inte är lämpligt i det enskilda fallet måste man vara ytterst
              noggrann i sitt hörande av vårdnadshavaren.
            </seg>
            <seg n="c5251d34">
              Det är bra att det förslag som Utlänningslagskommittén har lagt
              fram innebär en ytterligare betoning på att höra och ta hänsyn
              till barns egna asylskäl. I kommitténs förslag sägs också att
              ribban för humanitära skäl ska sänkas i ärenden där barn förekommer.
              Så måste det också bli i den praxis som ska utvecklas. Vi menar
              också att det behövs mer forskning i flyktingrätt med betoning
              på barnfrågor, just för att öka rättssäkerheten och tryggheten
              för barn som söker asyl. Vi måste ständigt se till att barnkonventionen
              är vägledande för alla beslut som rör barn i asylprocessen.
            </seg>
            <seg n="d8877356">
              Herr talman! Frågan om de ensamkommande barnens situation är
              ett trist exempel på den tröga och närmast valhänta hantering
              regeringen visar prov på. Det är drygt två år sedan den dåvarande
              ministern viftade bort ett förslag med hänvisning till att det
              blir för dyrt. Kan vi sätta olika prislappar på svenskfödda barn
              och andra barn som söker sig hit? Knappast enligt min uppfattning.
              Tydligen enligt regeringens hantering.
            </seg>
            <seg n="7cee0fcd">
              Förra året sökte 561 ensamkommande barn asyl i Sverige. Antalet
              har ökat de senaste åren. I juni 2002 kom alltså Migrationsverket
              och Socialstyrelsen med en rapport som föreslog ett förbättrat
              mottagande av de ensamkommande barnen. En del förbättringar har
              genomförts i processen. Det medges. Men fördelningen av ansvaret
              mellan stat och kommun har ännu inte fått någon lösning. Nu ska
              den arbetsgrupp inom Regeringskansliet som enligt uppgift har
              tillsatts komma med ett förslag i november. Det är den sista november
              i dag. Det är alltså hög tid, och det har det faktiskt varit väldigt
              länge i den här frågan alltför länge för de barn som ingen har
              fastställt ansvaret för.
            </seg>
            <seg n="54dd553b">
              De ensamkommande barnen tillhör kanske de mest oskyddade, och
              många har hemska erfarenheter med sig i bagaget. Det har förekommit
              allvarliga självmordsförsök bland de här barnen, liksom att barn
              helt enkelt försvunnit ut i en okänd verklighet. Det är naturligtvis
              fullständigt oacceptabelt. Det kan inte accepteras för några barn
              och naturligtvis inte heller för dessa.
            </seg>
            <seg n="1ab8a8e3">
              Vi kristdemokrater stöder Barnombudsmannens förslag att ensamkommande
              barn ska få en företrädare utsedd inom 24 timmar efter ankomsten
              till Sverige. Barnet måste vara synligt från början och får aldrig
              någonsin tappas bort i processen.
            </seg>
            <seg n="4b31a8c9">
              Herr talman! Utskottets majoritet menar att vi nu måste komma
              till beslut om ansvaret för de här barnen. Jag är glad att vi
              har en sådan majoritet i det här betänkandet. Samtliga partier
              utom Socialdemokraterna menar att det i första hand ska slås fast
              att kommunerna har ansvaret för mottagandet. Det bör regeringen
              snarast komma med ett förslag till.
            </seg>
            <seg n="e23b1936">
              Till sist, herr talman, uttrycks kritiken mot regeringens asylpolitik
              av alltfler och blir allt hårdare. Senast i raden är det Riksrevisionen
              som tar upp de långa handläggningstiderna. Riksdagens majoritet
              kommer allt oftare till andra slutsatser än regeringen. Jag vill
              fråga Barbro Holmberg här i dag om det inte är dags för regeringen
              att regera lite mindre och reagera lite mer på det här området,
              dags att lyssna, samtala och finna en bredare samsyn än som är
              fallet i dag. Det vore bra för politiken. Det vore bra för de
              drabbade människorna och för hela samhällsklimatet.
            </seg>
            <seg n="dc208d2e">
              Herr talman! Jag står självfallet bakom alla våra reservationer
              men yrkar här bifall till reservation nr 20.
            </seg>
          </u>
          <note type="speaker" n="064988b2">
            Anf. 45 ULLA HOFFMANN (v):
          </note>
          <u who="ulla_hoffmann_d0ba38" xml:id="i-87d20a50708b1542-0" n="225569f1">
            <seg n="cb472313">
              Herr talman! År 1948 antogs den universella deklarationen om
              mänskliga rättigheter. I den finns artikel 14 som säger att var
              och en har rätt att söka och få en fristad från förföljelse i
              andra länder. För att definiera vad en flykting är tillkom Genèvekonventionen
              och andra internationella konventioner som reglerar vad som till
              exempel är tortyr. Det är alltså en mänsklig rättighet att söka
              och få fristad i Sverige.
            </seg>
            <seg n="56355df2">
              De flesta av oss brukar anse att mänskliga rättigheter inte ska
              kunna kompromissas eller förhandlas bort. I dag vet vi att det
              dagligen kompromissas med det som kallas mänskliga rättigheter
              i just deklarationen om mänskliga rättigheter. Det kompromissas
              när EU bidrar till att bygga murar med taggtråd i Marocko för
              att hindra människor att använda sig av artikel 14. Mänskliga
              rättigheter förhandlas bort varje dag när människor i köerna till
              incheckningsdiskar världen över förhindras att åberopa artikel
              14 i deklarationen om mänskliga rättigheter. De förhindras genom
              det ekonomiska ansvar som EU-länderna, däribland Sverige, ålagt
              flygbolagen, det vill säga transportörerna.
            </seg>
            <seg n="f3a87b0a">
              Samtliga partier i den här riksdagen har, vid olika tillfällen,
              kompromissat med mänskliga rättigheter. Det gjordes till exempel
              1944 då samlingsregeringen Socialdemokraterna, Folkpartiet, Högern
              och Bondeförbundet skickade tillbaka 3 000 ryska krigsfångar till
              Sovjetunionen trots att man visste att det var förenat med dödsstraff
              att desertera från den ryska armén och att de flesta skulle avrättas,
              vilket också skedde.
            </seg>
            <seg n="1e9adbad">
              Man gjorde det för att man kompromissade med de mänskliga rättigheterna
              och gav efter för Sovjetunionens tryck på den samlingsregering
              som då styrde i Sverige. Man var orolig i Sverige för att handeln
              med den kommunistiska regimen i Sovjet skulle äventyras och för
              att de goda diplomatiska förbindelser man hade med Sovjetkommunisterna
              skulle upphöra. Och, herr talman, man gör det i dag när man vägrar
              att öppna arkiven för att kunna utröna om vi i dag kan lära oss
              något av de misstag som samlingsregeringen gjorde 1944 vad gäller
              flyktingpolitiken.
            </seg>
            <seg n="0aa5b8c7">
              Herr talman! För varje år ökar antalet flyktingar i världen.
              Och varje år ökar de inkomster som Sverige som nation får för
              försäljningen av krigsmateriel och vapen till krigförande länder.
              Man skulle så där mellan tummen och pekfingret kunna säga att
              skatteintäkterna täcker kostnaderna och utgifterna för mottagandet
              av asylsökande i Sverige. Då har jag inte räknat in det mänskliga
              lidandet på svenska statens utgiftssida.
            </seg>
            <seg n="70ac5f11">
              De flesta tar dock sin tillflykt till närområdet vi har ju varit
              noga med att skicka ut så kallade signaler om att det inte är
              någon idé att söka asyl i EU-området eller i Sverige. Sverige
              måste ha varit bäst på att skicka ut signaler, för här får endast
              8 % av alla som söker uppehållstillstånd bifall av Migrationsverket.
              Ytterligare några procent får stanna när Utlänningsnämnden har
              sagt sitt. Men 8590 % får avslag. Det ska jämföras med snittsiffran
              inom EU som ligger på mellan 15 och 20 % och med Kanada som beviljar
              över 50 % uppehållstillstånd med stöd av Genèvekonventionen. Om
              det fortsätter så här kommer inte någon asylsökande att få stanna
              vid årsskiftet 2005/06. Barbro Holmberg och jag ska diskutera
              detta vidare på fredag i en interpellationsdebatt.
            </seg>
            <seg n="e85f9a70">
              Herr talman! Den 1 januari 2006 kommer vi att få en ny instans-
              och processordning. Den kommer inte att lösa alla problem, men
              den kommer att öka rättssäkerheten i den svenska asylprocessen.
              Då kommer det att vara förvaltningsdomstolarna som tolkar lagen,
              inte något regleringsbrev från regeringen eller beslut om att
              irakier eller somalier läggs på hög i väntan på att olika krig
              ska ta slut så att vi kan skicka tillbaka alla dessa krigssargade
              människor med hjälp av organisationer som IOM som mutar sig fram.
            </seg>
            <seg n="df4fff72">
              Ett stort problem är de ärendebalanser som vi i dag ser och som
              måste försvinna när ärendena förs över till förvaltningsdomstolar.
              Det är ett problem som måste lösas, och det har också lagts fram
              olika förslag till lösningar. Där en del partier har föreslagit
              en nollställning av balansen i olika skepnader har regeringen
              föreslagit att man ska avskaffa möjligheten till ny ansökan, det
              vill säga möjligheten för en flykting att i en icke rättssäker
              process kunna få sin sak prövad om det tillkommit nya omständigheter.
            </seg>
            <seg n="40564db6">
              Ofta har de nya omständigheterna tillkommit under den långa väntetiden
              i Sverige. Människor bryts ned, och det mest traumatiska, för
              oss som slipper utsättas för denna prövning, är att se de apatiska
              barnen. Vad som också är traumatiskt är att höra och se hur de
              ansvariga försöker att skjuta över skulden på föräldrarna. Jag
              vet inte hur många gånger jag har hört från ansvariga på Migrationsverket
              och över huvud taget i denna process att det är föräldrarna som
              tvingar barnen att lägga sig i sängarna.
            </seg>
            <seg n="e4c6182d">
              Låt mig en gång för alla säga att gemensamt för de barn jag har
              träffat är att de har egna asylskäl som inte någon under asylprocessen
              brytt sig om att undersöka eller ta hänsyn till. I stället hävdar
              man att det är bäst för barnen att vara tillsammans med föräldrarna
              när dessa ska utvisas, att Sverige inte har råd och att vår ekonomi
              går före vad som är bäst för barnen.
            </seg>
            <seg n="7840101f">
              Eller vad sägs, herr talman, om den familj från ett afrikanskt
              land på två vuxna och tre barn; och dessvärre är detta inte ett
              enskilt ärende utan jag tar det som ett exempel på många liknande
              familjer enligt Riksförbundet för hivpositiva. Mamman har hiv/aids
              och dör inom en månad om hon inte får bromsmediciner. Pappan är
              hivpositiv och har också hepatit C. Han lever högst ett år utan
              bromsmediciner. Alla barnen är friska. Familjen har varit här
              i fem år, och barnen talar inte något annat språk än svenska.
              De är fem, nio och tio år gamla.
            </seg>
            <seg n="bc0f53f2">
              Eftersom det är förenat med dödsdom om föräldrarna skriver under
              passansökningar har de hittills vägrat att sätta sina namn på
              dokumenten. Skickas de tillbaka är det ju till en säker död. Och
              eftersom de inte skriver under passhandlingarna medverkar de inte
              till att skickas tillbaka till det afrikanska landet, och deras
              dagpenning har därför sänkts från 61 kr per dag till 42 kr per
              dag. Är det humant? Är det generöst? Är det solidariskt?
            </seg>
            <seg n="f62ad78a">
              Herr talman! Ett antal kvinnor i asylprocessen har flytt från
              så kallat hedersrelaterat våld. De flesta får avslag på sina ansökningar.
              Migrationsverket och Utlänningsnämnden hänvisar visserligen till
              att alla ansökningar ska behandlas individuellt, men sedan avslår
              man dessa kvinnors asylskäl med att man generellt inte tror att
              det ser ut så i Serbien eller Irak. Man hänvisar till kvinnohus.
              Det kan vara okunnighet, vilket jag vägrar att tro. Eftersom jag
              kan få fram informationen borde också dessa myndigheter kunna
              få det om de vill. Det finns kvinnohus i irakiska Kurdistan det
              är helt rätt. Men den som tar sin tillflykt till ett kvinnohus
              kan aldrig lämna det eftersom den som hotar kvinnorna och deras
              döttrar med så kallat hedersrelaterat våld finns kvar i samhället.
              Visst har lagarna ändrats i irakiska Kurdistan, och det ska den
              regeringen ha all heder för, men det räcker inte med lagar. I
              Sverige är det till exempel förbjudet att mörda kvinnor, och trots
              det slås 66 kvinnor ihjäl varje år av sina svenska män. Är det
              att se kvinnors asylskäl? Är det att följa Genèvekonventionen?
            </seg>
            <seg n="1c92817e">
              Herr talman! Riksrevisionen har granskat asylprocessen, och i
              dagarna kom deras rapport. Den är en svidande kritik mot Migrationsverket
              och regeringen. Men den är också en förklaring till det som jag
              och Kalle Larsson har känt och sett när vi har besökt förläggningar,
              nämligen att mottagandet av de asylsökande kraftigt har försämrats.
              Förklaringen är att Migrationsverket, enligt Riksrevisionen, överfört
              en tredjedel av det anslag som riksdagen avsatt till mottagandet
              till handläggningen. Det är inte konstigt att trångboddheten på
              förläggningarna många gånger är lika hög som den enligt Ilmar
              Reepalu är i Malmö och som får honom att vilja stänga Malmö för
              människor med annan nationalitet än den svenska eller danska.
              Danskar är välkomna, och nya bostäder byggs för dem som har råd
              att betala hyran. Jag för min del, och Vänsterpartiet, hoppas
              att Riksrevisionens granskning leder till att riksdagen tar ett
              fast grepp om asylprocessen och mottagningen. Eller för att uttrycka
              det med vice talman Per Westerbergs ord på TV häromdagen, ungefär:
              En process som var tänkt att mena så väl men blivit så dålig.
            </seg>
            <seg n="f16a3ae6">
              Herr talman! Jag yrkar bifall till reservationerna 16 och 17,
              men jag står självfallet bakom alla Vänsterpartiets reservationer.
            </seg>
          </u>
          <note type="speaker" n="cb834a35">
            Anf. 46 BIRGITTA CARLSSON (c):
          </note>
          <u who="birgitta_carlsson_2f4bda" xml:id="i-05eb5fcc3185af2c-0" n="e11a009c" next="i-98c2e408981608fb-0">
            <seg n="faf6cf4d">
              Herr talman! Jag börjar mitt anförande med att yrka bifall till
              reservation nr 10, men jag står givetvis bakom övriga reservationer
              där Centerpartiet finns med.
            </seg>
            <seg n="ee27f467">
              Med tanke på det fokus som detta utgiftsområde som vi nu ska
              debattera har uppskattar jag att migrationsminister Barbro Holmberg
              finns med i kammaren i dag.
            </seg>
            <seg n="248a29de">
              Grunden för Centerpartiets migrationspolitik är en vision om
              ett öppet samhälle där människor i stor utsträckning själva kan
              välja var de ska bo och skapa sin framtid. Vi vill att vårt land
              ska vara en välkomnande tillflykt för människor som tvingats fly
              från sina länder på grund av politiskt förtryck eller andra hot
              mot liv och frihet.
            </seg>
            <seg n="a6b0851c">
              Men stämmer vår vision med verkligheten som den ser ut i Sverige
              i dag? Svaret på den frågan måste bli ett nej. Den frustration
              och uppgivenhet jag känner inför de frågor vi nu ska diskutera
              är enormt stor. När jag förberedde mig inför debatten och gick
              tillbaka till tidigare anföranden jag hade haft i ämnet kunde
              jag konstatera att inom det här området har klimatet i samhället
              hårdnat och tumskruvarna dragits åt kring de personer som kommer
              hit och som söker asyl.
            </seg>
            <seg n="cd142640">
              Oerhört många av de människor som söker sig till vårt land för
              att här få sina drömmar förverkligade möts av ett ifrågasättande
              och misstroende av sällan skådat slag. Ofta har de lämnat ett
              land där de har fått sina liv slagna i spillror, och möjligheterna
              att där skapa sig en framtid för sig själva och sina familjer
              finns knappast. Enda möjligheten för dem att ta sig hit för att
              här skapa sig en framtid är att söka asyl. Och här börjar problemen.
            </seg>
            <seg n="124e4c55">
              Väntetiden på besked om uppehållstillstånd kan i värsta fall
              vara upp till flera år. Bristerna i mottagningssystemet har medfört
              ett stort mänskligt lidande hos många av våra asylsökande. De
              långa väntetiderna på beslut om uppehållstillstånd måste kortas
              ned och väntetiden präglas av en meningsfullhet och sysselsättning.
              För barn är väntetiden extra lång. Det finns fall där barn har
              tillbringat halva, ja ibland hela, sitt liv i väntan på besked
              om uppehållstillstånd. Det kan inte vara rimligt att barn ska
              behöva vänta så länge. När det gäller vuxna asylsökande bör en
              bortre tidsgräns på tolv månader införas, och för ensamkommande
              barn bör den vara maximalt sex månader.
            </seg>
            <seg n="8e36a74a">
              Jag har i flera tidigare anföranden i debatter här lyft fram
              barnens situation i asylprocessen. Jag återkommer till det också
              i den här debatten. Barnen i vår värld är vår framtid. Hur vi
              behandlar våra barn är oerhört viktigt. Barnen har mycket svåra
              upplevelser med sig i bagaget, och genom det mår de många gånger
              väldigt dåligt. I asylprocessen i Sverige finns närmare 11 000
              barn. Här finns förmodligen också ett ganska stort antal barn
              från andra länder som befinner sig här utan att söka asyl. Dessutom
              har vi kännedom om att det finns alldeles för många gömda familjer
              med barn här i vårt land.
            </seg>
            <seg n="62b2f8a7">
              Det är framför allt barnen som far illa i dagens asylhantering
              med långa väntetider och bristande barnkompetens hos utlänningsmyndigheterna.
              Enligt utlänningslagen ska hänsyn tas till portalparagrafen om
              barnets bästa med hänvisning till barnkonventionen. Det är med
              stor oro vi ser hur liten betydelse portalparagrafen har i svensk
              asylpolitik.
            </seg>
            <seg n="72db40c7">
              Herr talman! De senaste åren har en ny tragisk företeelse etablerat
              sig inom svensk flyktinghantering de apatiska barnen, som i dag
              har blivit mer än 150. Dessa barn har helt tappat livsgnistan
              och stänger ute omvärlden. De talar inte, äter inte och reagerar
              inte på någonting omkring dem. De som drabbas allra hårdast måste
              sondmatas, använda blöjor och vändas för att inte få liggsår.
            </seg>
            <seg n="bd7e8217">
              Apatiska barn är en ganska ny företeelse. För bara några år sedan
              var det ett ganska okänt begrepp. Det som känns särskilt bekymmersamt
              är att fenomenet med apatiska barn i huvudsak förekommer i vårt
              land. Därför är det naturligt att fråga vad vi gör för fel i asylhanteringen
              eftersom detta har blivit allt vanligare hos oss. Jag hoppas att
              få svar från migrationsminister Barbro Holmberg om vad regeringen
              gör för att komma till rätta med detta problem.
            </seg>
            <seg n="5a112bd1">
              Många barn kommer hit med traumatiska upplevelser i bagaget,
              och de behöver hjälp med att berätta och bearbeta det som plågar
              dem. Någon annan hjälp får de alltför sällan, utan i stället blir
              det en lång och passiv väntan på besked om uppehållstillstånd
              tillsammans med föräldrar som också mår psykiskt dåligt. Denna
              ovisshet som våra asylsökande familjer lever under är oerhört
              plågsam och medverkar med stor säkerhet till onödiga lidanden
              som i värsta fall kan ge men för livet.
            </seg>
            <seg n="94f4738b">
              Herr talman! Ett annat problem är de gömda barnen, de som lever
              under helt oacceptabla förhållanden utan möjlighet att få tillgång
              till skola eller sjukvård. De ensamkommande barnens situation
              har också fortfarande brister. Likaså finns det problem när det
              gäller asylsökande barns rätt till båda sina föräldrar. I dag
              finns flera exempel på situationer där de svenska myndigheterna
              splittrar familjer. Tyvärr är det inte så ovanligt att den ena
              föräldern placeras i förvar. Dessutom har det vid flera tillfällen
              förekommit att föräldrar skickas till olika länder. Detta är inte
              acceptabelt.
            </seg>
            <seg n="c869fae7">
              Enligt Centerpartiets uppfattning får förvarstagande endast ske
              i undantagsfall. Tyvärr kan vi konstatera att till och med barn
              tas i förvar, vilket är tillåtet enligt utlänningslagen. Vi anser
              att barn inte under några omständigheter ska kunna bli förvarstagna.
              Det kan inte vara acceptabelt att det inte finns någon tidsbegränsning
              för förvar av vuxna.
            </seg>
            <seg n="a0836743">
              Herr talman! Både ensamkommande och gömda barn drabbas alltså
              negativt av de brister som finns i dagens asylpolitik. Det är
              oerhört viktigt att man tar mycket större hänsyn till barnen,
              både de som kommer hit ensamma och de som kommer hit tillsammans
              med sin familj. Möjligheterna att enligt lagen bedriva en generösare
              flyktingpolitik finns, bland annat om man gör en generösare bedömning
              av humanitära skäl.
            </seg>
            <seg n="0795ae81">
              Vi ser dessutom att den misslyckade migrationspolitiken genererat
              fattigdomsfällor och passivisering av flyktingar och asylsökande.
              De asylsökande mår oerhört dåligt, främst med anledning av den
              långa väntan de tvingas genomlida för att få ett besked om uppehållstillstånd.
            </seg>
            <seg n="b371b3d8">
              Centerpartiet vill att Sverige ska ha en generös och human flyktingpolitik,
              och vi är inte nöjda med den flyktingpolitik som förs i dag. Vår
              vision är att olika människor som flyr från sitt hemland av olika
              anledningar, när de kommer hit till vårt land får möjlighet till
              hälsokontroller så att eventuella sjukvårdsinsatser sätts in så
              snart som möjligt. Nästa steg är att ordna boende i vårt avlånga
              land. Då finns det många kommuner som kan erbjuda bra boende.
            </seg>
            <seg n="6150b3a0">
              Ytterligare nästa steg är att samtidigt som de personer som sökt
              sig hit får samhällsinformation så får de också börja lära sig
              det svenska språket och får möjlighet till arbetspraktik. Fördelen
              med detta är att de på en arbetsplats träffar svenskar och får
              möjligheter att träna på svenska språket och genom detta stimuleras
              och snabbt får möjlighet att klara sin egen försörjning. Det finns
              många goda exempel på hur personer som flytt till vårt land fått
              möjlighet att bosätta sig ute i våra kommuner i landet, och de
              har erhållit arbete och fungerar bra där de finns.
            </seg>
            <seg n="92ce87e2">
              Varje vecka får vi samtal från människor som undrar: Varför får
              inte våra flyktingar uppehållstillstånd och får stanna i vår kommun?
            </seg>
          </u>
          <note n="c2b49b54">
            Ajournering
          </note>
          <note n="a0734572">
            Kammaren beslutade kl. 16.01 på förslag av talmannen att ajournera
            förhandlingarna till kl. 18.00.
          </note>
          <u who="birgitta_carlsson_2f4bda" xml:id="i-98c2e408981608fb-0" n="e11a009c" prev="i-05eb5fcc3185af2c-0">
            <seg n="fb0e7921">
              Återupptagna förhandlingar
            </seg>
          </u>
          <note n="234903e4">
            Förhandlingarna återupptogs kl. 18.00.
          </note>
          <note n="2bcbea5c">
            9 § (forts.) Invandrare och flyktingar (forts. SfU2)
          </note>
          <note type="speaker" n="445f96b3">
            Anf. 47 GUSTAV FRIDOLIN (mp):
          </note>
          <u who="gustav_fridolin_991ef7" xml:id="i-d4c5995709a8953b-0" n="0f02c26b">
            <seg n="09bc0cb8">
              Fru talman! En pojke från Azerbajdzjan med svåra trauman i bagaget
              vårdas på sjukhus, vägrar äta, slår omkring sig och behöver sövas
              för att kunna sondmatas. Avslag på asylansökan. En judinna från
              Vitryssland, våldtagen och hotad på grund av sin religiösa tillhörighet,
              fruktar för sitt liv att återvända. Avslag på asylansökan.
            </seg>
            <seg n="0a2884c5">
              En lesbisk kvinna från Iran, dömd till döden genom stening på
              grund av sin sexualitet. Avslag på asylansökan. Tog sitt liv i
              Sverige. Ett apatiskt barn från Banja Luka, äter inte, går inte
              på toaletten själv, reser sig över huvud taget inte från sin säng.
              Avslag på asylansökan. Utvisad och får ingen vård.
            </seg>
            <seg n="996fca72">
              En irakisk flykting från Basra, flydde från Saddamregimen. Är
              i dag rädd för att återvända till den osäkerhet han ser. Avslag
              på asylansökan. En ingusier från Tjetjenien, har upplevt krigets
              fasor, förföljd av såväl gerillan som ryska regeringstrupper.
              Har sett sin fru mördas. Har väntat fyra år på besked i Sverige.
              Avslag på asylansökan trots positivt vägledande beslut om tjetjener.
            </seg>
            <seg n="eae622ba">
              En statslös palestinier utan något att återvända till. Torterad,
              rättslös, hjälplös. Avslag på asylansökan. En ensamkommande romsk
              pojke från Rumänien, försvunnen i asylprocessen. En fackföreningsaktiv
              från Sydamerika, avslag på asylansökan 1996. Har stannat i Sverige.
              Arbetar i ett företag. Lever helt utlämnad från det sociala systemet,
              papperslös. En serbisk familj från Kosovo. Förföljda. Pappan funktionshindrad
              efter fysiska trakasserier. Avslag på asylansökan. Gömmer sig
              sedan ett och ett halvt år. Barnen och föräldrarna mår allt sämre.
              De ser ingen utväg. Mamman har gjort flera självmordsförsök.
            </seg>
            <seg n="bf11e5d6">
              En gång i tiden hade man kanske sagt att detta var exempel på
              svensk flyktingpolitik när den är som värst. I dag blir man alltmer
              benägen att ta bort de fem sista orden. Det här är svensk flyktingpolitik.
              Just så ser den ut. I det helvetet tvingar vi, landet som en gång
              byggde sin rikedom på människors möjlighet att ut- och invandra,
              människor på flykt att leva. Och jag skäms för det.
            </seg>
            <seg n="45d33896">
              Fru talman! En omänsklig och hård flyktingpolitik har blivit
              en paradfråga för Socialdemokraterna. På vilket annat sätt kan
              man tolka det när det bara är inom just flyktingpolitiken som
              regeringen lägger fram förslag som man inte vet om de kan passera
              i riksdagen eller inte? Flera förslag har fallit eller är förhoppningsvis
              på väg att falla. Det blev inga övergångsregler vid EU-utvidgningen.
              Det blir inget avskaffande av ny ansökan. Förhoppningsvis blir
              det inte heller något avskaffande av bidraget till eget boende.
              Det blir däremot en nedläggning av Utlänningsnämnden och en ny
              instans- och processordning i förvaltningsdomstolen.
            </seg>
            <seg n="128255c7">
              Hade regeringen fått så mycket mothugg från riksdagen inom något
              annat område hade statsvetarna talat om nyval, statsministern
              om regeringsombildning och historikerna om en nödvändig kursändring.
              Men inom flyktingpolitiken är det tydligen acceptabelt att regeringen
              går i otakt med riksdagen.
            </seg>
            <seg n="78b18b6d">
              Eller ska vi kanske hålla dörren öppen för att det snart kommer
              en ny politik från regeringen, att man snart börjar lyssna till
              riksdagen, till sin egen medlemskår och sina egna sidoorganisationer
              och ändra inställning i flyktingpolitiken? Kommer det fler proppar
              utan täckning till riksdagen eller får vi en ny politik?
            </seg>
            <seg n="6565874e">
              Fru talman! Mot regeringens ibland fästningsbyggande politik
              ställs en politik för öppenhet och humanism, en vilja att svensk
              flyktingpolitik åter ska kännetecknas av solidaritet, en önskan
              om humanare och rättssäkrare asylprövning, organiserad arbetskraftsinvandring
              och amnesti för dem som gömmer sig eller lever utan papper i vår
              världsdel. Det är en politik som jag skulle kalla grön men som
              ofta, och allt oftare, omsluts av en majoritet i den här kammaren
              och säkert av flera tysta socialdemokrater också.
            </seg>
            <seg n="79fec375">
              Det är en politik som har stöd av svenska folket. Dagens flyktingpolitik
              leder till hårda kritikstormar varje gång den omsätts i praktiken.
              Elever barrikaderar sig framför skolkamraters hus när en avvisning
              ska verkställas. Städer går ut till stöd för hotade familjer och
              arbetsplatser för den omtyckta arbetskamraten. Namninsamlingslistor
              cirkulerar för den sjuka flickan. Poliser vägrar utföra vissa
              avvisningar. Piloter sätter sig inte bakom spakarna. I det lydiga
              Sverige växer det i dag fram en spontan motståndsrörelse mot det
              som man upplever som flyktingpolitikens grymhet. Det är hög tid
              för regeringen att replikera på det här. Står man då på humanismens
              sida eller struntar man i protesterna?
            </seg>
            <seg n="30d5298e">
              Fru talman! I betänkandet berörs en del frågor som förtjänar
              ett särskilt omnämnande. De sex bundsförvanterna för en human
              flyktingpolitik enas återigen mot regeringspartiet. Arbetet för
              de ensamkommande barnen går för sakta. Riksdagen har redan krävt
              att regeringen ska återkomma med förslag med innebörd att Migrationsverket
              endast ska ta ansvar för att utreda de ensamkommande barnens asylskäl,
              att barnen ska få en särskild företrädare inom 24 timmar, att
              socialtjänsten ska ha ansvaret såväl för att ge det ensamkommande
              barnet boende och stöd redan vid ankomsten som för att det på
              ett tidigt stadium ska ges familjehemsplacering samt slutligen
              att Migrationsverket ska ges möjlighet att sluta avtal med ett
              antal kommuner om mottagande av ensamkommande barn.
            </seg>
            <seg n="25660a61">
              Men när regeringen lagt fram proposition om avskaffande av ny
              ansökan och övergångsregler har problemen för de ensamkommande
              barnen fortsatt. Nu pekar riksdagen ut att det är kommunerna som
              ska ha ansvaret för barnen. Inga fler barn ska falla mellan stolarna.
              Jag yrkar bifall till förslaget i betänkandet i denna del och
              avslag på reservation 21.
            </seg>
            <seg n="729e5ef5">
              I reservationerna 25 och 30 understryker vi i Miljöpartiet vidare
              vikten av barnets bästa. Barn som flyr till Sverige mår ofta dåligt.
              De bär på svåra trauman och behöver stöd och hjälp. Hela asylprocessen
              måste därför anpassas utifrån barnens behov. Personal på myndigheterna
              ska ha kompetens att tala med barn, och portalparagrafen i utlänningslagen
              ska väga tyngre. Vi kommer att återkomma till krav för barnen,
              bland annat om att FN:s barnkonvention ska göras till svensk lag.
            </seg>
            <seg n="2820d0db">
              I reservation 17 i betänkandet understryker vi och några andra
              partier frågan om förvar. Vi anser inte att något barn ska sättas
              i förvar. Vi anser egentligen inte att någon ska sättas i förvar
              utan att ha gjort något brottsligt. Ett grundläggande krav är
              att det ska finnas en bortre tid för hur länge man kan vara i
              förvarstagande.
            </seg>
            <seg n="627ae105">
              Fru talman! Särskilt nedbrytande för många asylsökande, inte
              minst barn, är den oerhört långsamma asylprocessen, som nu återigen
              har fått kritik av revisionen. Riksrevisionen har konstaterat
              att omkring hälften av ärendena på Migrationsverket under 20002003
              tog längre tid än det halvår som vi gemensamt har satt upp som
              mål. Att asylsökande fick vänta nästan ett år på ett första besked
              är inte ovanligt. Det ligger i sakens natur att den som inte har
              fått klargöra och berätta om sina asylskäl förrän det gått ett
              eller flera år kommer att få svårt att styrka sin berättelse.
              Det är inte rimligt att en asylsökande ska drabbas av att beslutsfattande
              svenska myndigheter inte lever upp till de rättssäkerhetskrav
              som vi menar att man kan ställa på dem. Vår politik innebär att
              man inför en bortre gräns i asylprocessen. Ingen ska behöva vänta
              flera år på slutgiltigt besked. Då ska man automatiskt få permanent
              uppehållstillstånd.
            </seg>
            <seg n="4b9695d8">
              För att klara sjösättandet av den nya instans- och processordningen
              vill vi kombinera detta med en engångsamnesti där alla asylsökande
              som varit här 18 månader eller längre ges uppehållstillstånd oavsett
              om de lever gömda, om de lever så kallat illegalt eller om de
              finns i asylprocessen. Detta krav hittar man i reservation 11,
              som jag nu yrkar bifall till.
            </seg>
            <seg n="8d074565">
              Fru talman! En anledning till den inskränkta asylpolitiken är
              harmoniseringen av EU-politiken. Den har inneburit en kapprustning
              mot botten där alla tvingats till en så restriktiv politik som
              möjligt. I ett särskilt yttrande konstaterar vi och Vänsterpartiet
              att vi inte anser att ökad harmonisering borde vara ett mål för
              migrationspolitiken.
            </seg>
            <seg n="9f075c78">
              Fru talman! På många sätt har den här debatten blivit till en
              debatt om olika människosyn, om att vilja stänga ute eller släppa
              in, om att vara rädd eller vara öppen, om att tro att de som vill
              komma hit vill leva på oss eller att vi behöver dem. Vi gröna
              tror det senare, eller för att avsluta som Jan Hammarlund har
              uttryckt det:
            </seg>
            <seg n="7cc74b05">
              Därifrån kommer jag naturligt över på integrationspolitiken,
              som min partikamrat Mona Jönsson kommer att orda vidare om, och
              frågan om avskaffande av bidragen till eget boende för asylsökande,
              där vi i reservation 1 tydligt och klart anger att det i denna
              fråga inte finns någon budgetuppgörelse mellan de tre samverkande
              partierna.
            </seg>
          </u>
          <note type="speaker" n="44af5acd">
            Anf. 48 ANITA JÖNSSON (s):
          </note>
          <u who="anita_jonsson_4f99a5" xml:id="i-091497a29f936f8e-0" n="64652399">
            <seg n="19a63f7b">
              Fru talman! Jag tänker disponera mitt anförande så att jag först
              berör den del av budgeten som handlar om migrationspolitiken och
              därefter tar upp integrationspolitiken.
            </seg>
            <seg n="0504fa97">
              Sverige har stort förtroende i omvärlden som ett humant och öppet
              samhälle. Samtidigt har vi internationella förpliktelser som vi
              förbundit oss att genomföra.
            </seg>
            <seg n="56b1a156">
              Ett av de viktigaste målen för migrationspolitiken är att den
              reglerade invandringen upprätthålls. Samtidigt är det en av de
              svåraste uppgifterna vi har att utifrån lagstiftning göra individuella
              bedömningar om individers framtid. Asylprocessen måste därför
              utformas och utvecklas på ett sådant sätt att den känns rättssäker
              och human. Det arbete som nu pågår på regeringsnivå och myndighetsnivå
              är därför välkommet, då det syftar till att effektivisera och
              förstärka asylprocessen.
            </seg>
            <seg n="958742d2">
              Utvecklingen av antalet asylsökande är framför allt beroende
              av vad som sker i vår omvärld. Det är viktigt att följa utvecklingen,
              och utskottet förutsätter att regeringen återkommer om antalet
              asylsökande ökar.
            </seg>
            <seg n="2fe42107">
              Samtidigt ser vi att alltfler människor rör sig över gränserna,
              kanske för att finna ett bättre liv någon annanstans. Tyvärr finns
              det människor som utnyttjar andra människors utsatthet. I går
              såg jag ett inslag på TV som visade på att människohandel i omvärlden
              omsätter 100 miljarder kronor.
            </seg>
            <seg n="ac437a86">
              För att möta denna nya situation måste vårt förhållningssätt
              vara att ta vårt internationella ansvar samtidigt som vi värnar
              vår egen nationella välfärd. Det handlar bland annat om biståndspolitik,
              invandringspolitik och utrikespolitik. Framför allt måste vi samverka
              med andra länder. Jag ser fram emot det arbete som vår tidigare
              minister Jan O Karlsson presenterar så småningom som syftar till
              att möta den nya tidens migration.
            </seg>
            <seg n="4da07acc">
              I dag finns det tusentals människor i Sverige som väntar på besked
              om de ska få uppehållstillstånd. De finns i svenska kommuner runtom
              i landet. Det är där som mottagandet av asylsökande fylls med
              ett innehåll. Där går barnen i skola och förskola. Vuxna läser
              svenska. Företag erbjuder praktikplatser. Kommuner bistår med
              lägenheter och landsting med hälso- och sjukvård. Många är med
              och delar ansvaret för att de som sökt sig till Sverige ska få
              ett bra mottagande.
            </seg>
            <seg n="3edb0134">
              Därför är det allvarligt att många kommuner i dag slår larm och
              har svårt att leva upp till de höga ambitioner för mottagandet
              av asylsökande som vi har i Sverige.
            </seg>
            <seg n="4d1e9cb5">
              Fru talman! Flera reservationer tar upp handläggningstiderna
              vid asylprövning. Vi når inte fullt ut de uppsatta tidsmålen,
              och orsakerna är flera och komplexa.
            </seg>
            <seg n="70086adc">
              Det handlar bland annat om Migrationsverkets organisation. Många,
              ca 90 %, av de asylsökande saknar identitetshandlingar, vilket
              skapar rättsosäkerhet. Det är enligt utskottet beklagligt då det
              innebär stora påfrestningar för de enskilda. Migrationsverket
              har påbörjat ett förändringsarbete som stärker effektiviteten
              i systemet med bland annat utbildning och metodutveckling.
            </seg>
            <seg n="dd52ab9b">
              För att minska handläggningstiderna av asylärenden tillförs Migrationsverket
              och Utlänningsnämnden ytterligare pengar. Utskottet ser positivt
              på möjligheten att förkorta handläggningstiden genom dessa åtgärder.
            </seg>
            <seg n="4c8553dd">
              Utskottet följer också utvecklingen kontinuerligt genom att Migrationsverket
              besöker utskottet och redogör för myndighetens arbete. Just nu
              avgörs fler ärenden av Migrationsverket än som kommer in, och
              man ligger nära sexmånadersmålet för avgörande.
            </seg>
            <seg n="73e1d49d">
              Förutom de problem som jag angivit tidigare tillkommer svårigheter
              med att verkställa avvisnings- och utvisningsbeslut. Tiden förlängs
              även av att den asylsökande kan lämna in ett obegränsat antal
              nya ansökningar.
            </seg>
            <seg n="dece26fb">
              Riksdagen har i nästa vecka möjlighet att stärka rättssäkerheten
              för de asylsökande och samtidigt förbättra förutsättningarna för
              kommunernas mottagande. Vi ska då behandla två propositioner,
              dels om EBO-ersättning, dels om rätten till ny ansökan. Då minskar
              trycket på kommunerna, och vi kan upprätthålla en hög kvalitet
              i vårt mottagningssystem. Än så länge har de övriga partierna
              bara bekräftat problemen men sagt nej till lösningarna.
            </seg>
            <seg n="94395a13">
              Vi socialdemokrater har även en reservation, nr 21 i betänkandet,
              om ansvaret för ensamkommande barn som jag yrkar bifall till.
              Det har kommit rapporter som visar på brister i mottagandet av
              dessa barn. Därför har flera förbättringar i mottagandet genomförts.
              Några förslag bereds ytterligare.
            </seg>
            <seg n="4156d404">
              I budgeten framgår att arbetet med att förbättra mottagandet
              av ensamkommande barn fortsätter. En proposition om god man kommer
              i januari 2005. Ytterligare åtgärder planeras. Eftersom dessa
              förbättringar snart kan förväntas behövs inte något tillkännagivande
              från riksdagens sida.
            </seg>
            <seg n="9f72fd10">
              Den största delen av utgiftsområdets budget går till migration,
              ca 5 miljarder kronor, medan ca 2 miljarder går till integrationspolitiken.
              Där är den stora utgiften statsbidraget till kommunerna. Därför
              sker den egentliga integrationspolitiska debatten inom varje politikområde.
              Arbetsmarknaden har sitt ansvar, utbildning har sitt, rättsväsendet
              har sitt och så vidare.
            </seg>
            <seg n="376df500">
              Vi är alla överens om att segregationen måste brytas i arbetsliv,
              utbildning och boende. Den diskriminering som stänger ute måste
              trängas tillbaka. Vi kan aldrig acceptera att någon stängs ute
              från arbetsmarknaden på grund av sin etniska bakgrund eller sin
              brytning oavsett om det beror på ett språk, nationell hävd eller
              främmande kultur.
            </seg>
            <seg n="54f42fc8">
              Det handlar mycket om vår syn på varandra i mötet i vardagen.
              Sverige är inte någon isolerad ö. Vi är en del av världen. Men
              Sverige är också ett litet land med stora resurser som kan ge
              och ta i förhållande till andra länder.
            </seg>
            <seg n="d1717029">
              Jag tycker att det är viktigt att se att integration är en process
              som tar tid och där vi alla är delaktiga. Men frågan är om vi
              under den tiden lyckas få samhället att organisera sig och agera
              på ett sådant sätt att den invandrade får möjlighet att utifrån
              sina förutsättningar bli en del av det nya landet. Det är ett
              ömsesidigt åtagande där alla som bor i Sverige måste vara med.
            </seg>
            <seg n="d91d9cd7">
              Vi kan konstatera att många personer med utländsk bakgrund ännu
              inte har samma möjligheter som andra på flera områden. Det är
              framför allt möjligheten till arbete och försörjning som är nyckeln
              till en lyckad integration. Därför har de åtgärder som nu sker
              inom arbetsmarknadspolitiken stor betydelse. Låg mig bara nämna
              några.
            </seg>
            <seg n="a0dc565e">
              Sedan tidigare har regeringen presenterat ett antal förslag som
              förstärker personalresurserna på arbetsförmedlingarna för att
              öka stödet till arbetslösa invandrare. Möjligheten till bristyrkesutbildning
              har införts.
            </seg>
            <seg n="3e620bfb">
              Det kommer två nya propositioner under 2005 som handlar om mottagande
              och introduktion av nyanlända invandrare och att stärka undervisningen
              i svenska för invandrare.
            </seg>
            <seg n="5426e7e4">
              För att tillräckliga personalresurser ska finnas på arbetsförmedlingarna
              i de mest utsatta storstadsregionerna kommer de medel som i flera
              år avsatts för personalförstärkningar att finnas kvar även under
              2005.
            </seg>
            <seg n="c729c216">
              Språkundervisningen ska i ökad utsträckning ske parallellt med
              övrig introduktion och kombineras med arbete eller praktik.
            </seg>
            <seg n="9f0e72db">
              När det gäller utbildning har skillnaden mellan de elever som
              lämnar gymnasieskolan med slutbetyg minskat men ligger fortfarande
              på en alltför hög nivå. Därför satsar regering mer pengar i budgeten
              för att göra riktade insatser inom skolan. Det pågår som ni säkert
              vet en försöksverksamhet med tvåspråkig undervisning i årskurs
              79. Vår nye skolminister vill undersöka möjligheten att även prova
              detta inom gymnasieskolan.
            </seg>
            <seg n="3a1958d1">
              Ett stort antal studier visar på att invandrares lägre sysselsättningsgrad
              inte till någon del kan förklaras av utbildningsnivå, kunskaper
              i svenska, kulturellt avstånd eller lägre aktivitet när det gäller
              att söka jobb. Skillnaden måste därför bero på värderingar hos
              arbetsgivare, fack och befolkningen i allmänhet, det vi kallar
              diskriminering.
            </seg>
            <seg n="17d5a7e5">
              Det pågår ett arbete med att utveckla mål och indikatorer inom
              alla politikområden bland annat när det gäller arbete och skola.
              Bland annat stärks också stödet till antidiskrimineringsbyråer
              och Diskrimineringsombudsmannen.
            </seg>
            <seg n="57d31eab">
              Det finns en reservation från samtliga borgerliga partier angående
              stöd till flickor i dubbla kulturer som fyllt 18 år där de vill
              att länsstyrelserna ska få direktiv för att uppmärksamma brist
              på stöd för dessa flickor.
            </seg>
            <seg n="aaae1514">
              En särskild satsning på sammanlagt 120 miljoner kronor under
              tre år görs för ungdomar som riskerar att utsättas för hedersrelaterat
              våld. Jag hade möjlighet i förra veckan att träffa tjänstemän
              från de tre storstadslänen, som redogjorde för hur de arbetar
              med det uppdrag som de fått om att skapa skyddat boende och andra
              insatser för ungdomar som riskerar att utsättas för hedersrelaterat
              våld. De relaterade till att det inte finns någon begränsning
              när det gäller åldersgränsen för unga flickor. De visade också
              på att flera är över 18 år. Dessutom har Socialstyrelsen ett uppdrag
              att lämna en lägesrapport under våren 2005, och man har då att
              beakta de erfarenheter som kommer fram och ta till vara dem i
              det fortsatta arbetet.
            </seg>
            <seg n="239ee8a3">
              Naturligtvis blundar vi inte för de utmaningar som detta politikområde
              står inför. Men att endast fokusera på det negativa och på problemen,
              som många gör, kan skapa en stämning som andra mer främlingsfientliga
              krafter kan spela på. Det är sällan vi hör något om allt det positiva
              som sker, om alla de företag som startas av invandrare och om
              att alltfler ungdomar med invandrarbakgrund läser vidare på högskolan.
              Man ska vara aktsam med retoriken och inte spela på den rädsla
              och okunskap som segregationen skapar. Samtidigt som man talar
              om egenmakt och individens roll målar man upp en bild av invandrare
              som bidragsberoende och oförmögna att ta egna initiativ. Analysen
              går helt enkelt inte ihop.
            </seg>
            <seg n="5bba270e">
              Det som kan tilläggas är att borgarnas analys i vanlig ordning
              har en tendens att vara alltför ensidig. Man lägger för mycket
              fokus på individen och ser därmed inte de strukturella problem
              som ligger bakom. En fullständig analys krävs. Vi måste se båda
              sidorna: individen och samhället med alla dess hindrande strukturer.
              Det är ingen tillfällighet att de med utländska namn har svårare
              att få jobb än de med svenska. Det kan inte förklaras utifrån
              ett individperspektiv. Den bakomliggande orsaken är en strukturell
              diskriminering. Ser vi inte det sambandet kommer vi inte heller
              att lyckas.
            </seg>
          </u>
          <note n="6848d38f">
            Fru talman! Jag yrkar bifall till utskottets förslag i betänkande
            SfU2 och till reservation 21 och avslag på övriga reservationer.
          </note>
          <note type="speaker" n="3375ccb1">
            Anf. 49 ULLA HOFFMANN (v) replik:
          </note>
          <u who="ulla_hoffmann_d0ba38" xml:id="i-87d20a50708b1542-1" n="225569f1">
            <seg n="2702b812">
              Fru talman! Jag har en fråga till Anita Jönsson som rör kvinnor
              i asylprocessen. Både Folkpartiet och Vänsterpartiet har motionerat
              i just den frågan. För några år sedan beslutades i denna kammare
              att Migrationsverket skulle utfärda riktlinjer för hur man skulle
              kunna se kvinnor i asylprocessen och även för hur man skulle ta
              emot dem. De skulle intervjuas av kvinnor och så vidare.
            </seg>
            <seg n="27fe1b5e">
              När vi har varit ute på förläggningar har vi kunnat se att riktlinjerna
              används väldigt lite. De anställda på Migrationsverket har inte
              heller fått utbildning på det kompetensområde som det innebär
              att se kvinnor i asylprocessen.
            </seg>
            <seg n="8175aeab">
              Både Folkpartiet och Vänsterpartiet har fått avslag på sina motioner
              om kvinnor i asylprocessen med motiveringen att det är en fråga
              som måste hanteras av Migrationsverket. Jag menar att det finns
              en mellanhand där; det finns också en regering som klart och tydligt
              i regleringsbrev måste tala om att utbildningen ska till och att
              den dessutom är obligatorisk. När det inte följs måste förstås
              regeringen se till att det blir gjort. Det är flera år sedan vi
              beslutade i kammaren att det var så det skulle se ut.
            </seg>
            <seg n="f27761a4">
              Jag skulle vilja höra hur Anita Jönsson funderar om det här.
              Ska riksdagen inte ge ett nytt tillkännagivande? Hur ska vi tala
              om för regeringen att vi är ganska missnöjda med att det inte
              blir så som vi har beslutat i kammaren?
            </seg>
          </u>
          <note type="speaker" n="8aa77479">
            Anf. 50 ANITA JÖNSSON (s) replik:
          </note>
          <u who="anita_jonsson_4f99a5" xml:id="i-091497a29f936f8e-1" n="64652399">
            <seg n="e29fa7df">
              Fru talman! Ulla Hoffmann lyfter fram en viktig fråga, nämligen
              hur själva det inre arbetet görs i en myndighet i Migrationsverket.
              Jag tycker att vi på olika sätt i många sammanhang, både från
              talarstolen och i vårt trägna utskottsarbete, har haft möjlighet
              att framföra de här synpunkterna till Migrationsverket.
            </seg>
            <seg n="cdbd3864">
              Jag tycker också att regeringen genom de olika förslag som den
              har lagt fram visar på att den tar på stort allvar att kvinnor
              måste ses på ett speciellt sätt i asylprocessen. Det gäller inte
              minst detta att det ska vara möjligt att få en kvinnlig tjänstemän
              om man vill ha det.
            </seg>
            <seg n="32264ed5">
              Migrationsverket visar i de rapporter som vi har fått att man
              både i utbildning, metoder och uppföljning tar detta på stort
              allvar. Jag tycker att vi utifrån Ulla Hoffmanns fråga ska fortsätta
              att bevaka den här frågan. De signaler jag har fått visar att
              det här håller på att implementeras på ett mycket bra sätt i Migrationsverkets
              arbete, men att man fortfarande har en liten bit kvar.
            </seg>
            <seg n="4ef85040">
              När jag ändå replikerar mot Ulla Hoffmann vill jag göra det också
              utifrån vad hon sade tidigare om det besök vi hade i dag i utskottet,
              där Ilmar Reepalu redogjorde för den speciella situation som man
              upplever i Malmö. Det gäller då framför allt bosättningssituationen.
              Det framgick klart och tydligt att Ilmar Reepalu aldrig har sagt
              att man ska stänga några gränser för Malmö. Jag tycker att det
              är olyckligt att Ulla Hoffmann talar osanning ifrån den här talarstolen.
            </seg>
          </u>
          <note type="speaker" n="bec7ab2a">
            Anf. 51 ULLA HOFFMANN (v) replik:
          </note>
          <u who="ulla_hoffmann_d0ba38" xml:id="i-87d20a50708b1542-2" n="225569f1">
            <seg n="d860f444">
              Fru talman! Jag ska börja med att ta upp det sista som Anita
              Jönsson sade. För det första står jag för vad jag har sagt. För
              det andra har jag sett de tidiga dokumenten, som inte fanns med
              i dag på vårt bord i utskottsrummet.
            </seg>
            <seg n="b076cd01">
              När det gäller kvinnors asylskäl handlar det inte bara om att
              kvinnor ska ha rätt att bli undersökta eller intervjuade av kvinnor.
              Det handlar också om att se vad som är specifikt i kvinnors asylskäl.
              Det gäller till exempel det som jag tog upp i mitt anförande om
              så kallat hedersrelaterat våld. I Sverige kan vi säga att det
              finns så kallat hedersrelaterat våld, men vi ser det inte hos
              utländska kvinnor som söker asyl i Sverige.
            </seg>
            <seg n="d0e7c94e">
              Jag skulle gärna vilja veta om Anita Jönsson är nöjd med det
              som händer, med tanke på att vi har jobbat med frågan i riksdagen
              ganska länge. Vad jag vet har till exempel det genusnätverk som
              finns på Migrationsverket fått det mesta av sina resurser indragna,
              medan till exempel Schengennätverket har fått påökt. Man kan väl
              ändå inte påstå att det är att arbeta med frågan och att försöka
              underlätta. Denna så stora, komplicerade och viktiga fråga kräver
              kompetens.
            </seg>
          </u>
          <note type="speaker" n="f85f771e">
            Anf. 52 ANITA JÖNSSON (s) replik:
          </note>
          <u who="anita_jonsson_4f99a5" xml:id="i-091497a29f936f8e-2" n="64652399">
            <seg n="0d81e4d7">
              Fru talman! Jag kan precis som Ulla Hoffmann ibland bli lite
              bekymrad över att saker och ting går lite sakta. Men jag tycker
              att det viktiga är att processen är på gång. Jag känner att den
              har ett starkt stöd i Migrationsverket, i regeringen och i utskottet.
              Det här är ett arbete som pågår och som ska förstärka bland annat
              detta med att se de problem som kvinnor har och som inte finns
              på samma sätt hos de män som söker asyl. Jag tar det för självklart
              att det finns med i den utbildning som Migrationsverket gör, och
              jag har förstått att det också gör det.
            </seg>
            <seg n="5a42fce2">
              Med tanke på allt detta arbete och att det nu genomsyrar så mycket
              av det som är på gång tycker jag inte att det behövs något tillkännagivande
              ifrån riksdagens sida.
            </seg>
          </u>
          <note type="speaker" n="ead4c5ae">
            Anf. 53 MAURICIO ROJAS (fp) replik:
          </note>
          <u who="mauricio_rojas_02ffb5" xml:id="i-2ef8ed4166a464fd-1" n="2606e013">
            <seg n="2fb78ba0">
              Fru talman! Anita Jönsson pratade om strukturella problem. De
              finns, och de är många. Det allra viktigaste är den socialdemokratiska
              regeringen, och det problemet ska vi undanröja i september 2006.
            </seg>
            <seg n="e94a8dfe">
              Nu har jag några frågor. Anita, nu har du en chans att säga något
              till de 10 000 människor som inte kan avvisas från Sverige och
              som har väntat i fem, sex eller sju år på att få besked. Hur länge
              ska de vänta? Vad går den socialdemokratiska gränsen för hur man
              behandlar människor?
            </seg>
            <seg n="6b085d16">
              Jag vill också att du säger någonting till de 10 000 gömda flyktingarna.
              Hur mycket ska de utsatta tåla av den här regeringen som så ofta
              säger att man värnar om de utsatta? Vad tycker ni socialdemokrater
              om de kanske 30 00040 000 illegala invandrare som jobbar här,
              som älskar här, som blir sjuka här, som har barn men som inte
              har några rättigheter? De finns inte i ert Sverige, men de finns
              i det verkliga Sverige. Vad har ni att säga till dessa människor?
              Nu har du några minuter. Använd dem rätt!
            </seg>
          </u>
          <note type="speaker" n="cab247a2">
            Anf. 54 ANITA JÖNSSON (s) replik:
          </note>
          <u who="anita_jonsson_4f99a5" xml:id="i-091497a29f936f8e-3" n="64652399">
            <seg n="46d942b2">
              Fru talman! När det gäller den socialdemokratiska politiken vill
              jag påstå att den starka ekonomiska politik som den här regeringen
              har fört, som innebär att vi går från en mycket besvärlig lågkonjunktur
              till ett litet överskott, gör att vi kan gå in i den högkonjunktur
              som vi nu ser med väldigt stor optimism. Det gäller inte minst
              de problem som vi pratar om. Det handlar om att fler människor
              får jobb och att skapa ett överskott som gör att vi kan få en
              bra skola och ett rättssystem som fungerar på ett bra sätt.
            </seg>
            <seg n="c5355ac7">
              Jag blir väldigt fundersam när jag hör Mauricio Rojas anförande.
              Tidigare i min inledning sade jag att ett av de viktigaste målen
              är den reglerade invandringen. Samtidigt är detta en av de svåraste
              uppgifterna, nämligen att i lagstiftningen göra individuella bedömningar
              om individers framtid. I det här ligger naturligtvis en frustration
              och en besvikelse hos människor som hade velat få vara kvar i
              Sverige.
            </seg>
            <seg n="3e10e3da">
              Det Mauricio Rojas ger uttryck för handlar faktiskt om att man
              inte har någon reglerad invandring. Utifrån frågeställningen till
              mig angående 2006 undrar jag om Mauricio Rojas, Folkpartiet och
              övriga i alliansen menar att vi inte ska ha någon reglerad invandring.
            </seg>
          </u>
          <note type="speaker" n="dc2d2242">
            Anf. 55 MAURICIO ROJAS (fp) replik:
          </note>
          <u who="mauricio_rojas_02ffb5" xml:id="i-2ef8ed4166a464fd-2" n="2606e013">
            <seg n="787cccaa">
              Fru talman! Anita Jönsson vet mycket väl att vi vill ha regler,
              men det finns olika regler. Man kan reglera på ett omänskligt
              sätt, som ni gör, eller på ett mänskligt sätt, som vi vill göra.
              Det är skillnad. Båda vill ha regler. Vi vill ha mänskliga, öppna
              och toleranta regler som tar emot människor. Ni vill avvisa människor
              och stänga det här landet.
            </seg>
            <seg n="f246b58b">
              Kanske finns det nu tusentals människor som väntar på ditt svar,
              Anita Jönsson. Vad har du att säga till de gömda flyktingarna?
              Vad har du att säga till de illegala invandrarna? Vad har du att
              säga till de barn som inte har rätt till läkarvård i dag eftersom
              de inte finns på papperet? Vad har du att säga till palestinier
              som är statslösa och som inte kan avvisas? De har kanske bott
              här i fyra fem år. Hur länge till ska de vänta? Du kan prata till
              dem nu. Jag är inte så viktig. De är viktigare. De utsatta människorna
              har väntat tillräckligt länge.
            </seg>
          </u>
          <note type="speaker" n="15078a64">
            Anf. 56 ANITA JÖNSSON (s) replik:
          </note>
          <u who="anita_jonsson_4f99a5" xml:id="i-091497a29f936f8e-4" n="64652399">
            <seg n="a47274ac">
              Fru talman! Jag tycker att jag har ett väldigt stort ansvar som
              riksdagsledamot att försvara den lagstiftning som vi har beslutat
              om här i Sveriges riksdag, trots att människor inte får stanna
              i Sverige. Jag förstår också de problem som Mauricio Rojas talar
              om. Men jag tycker att det är orimligt att vi ska ha en lagstiftning,
              och när sedan den lagstiftningen har sagt sitt ska den inte gälla.
              Därför uppfattar jag trots allt Mauricio Rojas inlägg så att han
              inte förespråkar en reglerad invandringspolitik.
            </seg>
          </u>
          <note type="speaker" n="ca5c40b3">
            Anf. 57 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-a54686f706daa7e8-0" n="1eb162b1">
            <seg n="61341a92">
              Fru talman! Aldrig någonsin tidigare har så många människor levt
              i demokratier. Krig har avslutats, diktaturer har fallit och miljontals
              människor har kunnat återvända hem till Afghanistan och till Irak.
              Antalet flyktingar i världen har inte ökat, Ulla Hoffmann. Antalet
              flyktingar i världen har minskat de senaste åren. Enligt FN:s
              flyktingkommissariat finns det i dag 17 miljoner människor som
              är på flykt.
            </seg>
            <seg n="c64395fe">
              Men samtidigt står vi naturligtvis inför nya och mycket svåra
              utmaningar. Vi ser interna väpnade konflikter som delvis har ersatt
              de traditionella krigen. Vi ser hur människor mördas och fördrivs
              från sina länder.
            </seg>
            <seg n="a9c06d95">
              Svensk flyktingpolitik är, som ni alla vet, inne i ett stort
              reformarbete. Grunden för flyktingpolitiken ligger fast. Rätten
              att söka asyl är en mänsklig rättighet, och den slås fast både
              i FN:s allmänna förklaring om de mänskliga rättigheterna och i
              Genèvekonventionen.
            </seg>
            <seg n="3a69b2fb">
              Men förändringar i världen påverkar naturligtvis också flyktingbegreppet.
              Därför ser jag utvecklingen av asylrätten som en ständigt pågående
              process. År 1997 skrevs den svenska utlänningslagen om för att
              hantera en del av de stora förändringar som hade skett efter kalla
              krigets slut. Då utvidgade vi flyktingbegreppet och tillförde
              nya flyktingskäl eller skyddsskäl. Det är det arbetet som nu går
              vidare.
            </seg>
            <seg n="09bab240">
              Jag skulle vilja nämna några förslag som är på gång. Vi har fått
              mer och nya kunskaper om könsrelaterat våld som förföljelsemetod.
              Det kan handla om systematiska våldtäkter i konflikter, om könsstympning
              eller hedersrelaterat våld. Samma sak gäller för förföljelse på
              grund av sexuell läggning. Regeringen förbereder nu en lagändring
              som ska jämställa förföljelse på grund av kön eller sexuell läggning
              med annan förföljelse. Den här lagändringen måste naturligtvis
              följas av en ökad kompetens- och metodutveckling hos de tillämpande
              myndigheterna. Det är först då som vi kan åstadkomma en genomgripande
              förändring.
            </seg>
            <seg n="cfd4481d">
              Regeringen förbereder ytterligare en viktig lagändring. I vår
              kommer vi att lägga fram ett förslag om att införa en särskild
              grund för uppehållstillstånd för vittnen vid internationella tribunaler
              och domstolar. I dag finns inget särskilt lagstöd för att ge vittnen
              skydd, och ett sådant lagstöd behövs. De grova brotten mot mänskligheten
              måste kunna beivras, och vittnesskydd är naturligtvis en väldigt
              viktig del i det arbetet.
            </seg>
            <seg n="e7bff671">
              För att värna asylrätten måste vi också värna rättssäkerheten.
              För snart ett år sedan lade regeringen fram ett åtgärdsprogram
              för att förbättra rättssäkerheten i första instans. Vi gav Migrationsverket
              i uppdrag att se till att asylsökande får större möjligheter att
              redogöra för sina asylskäl muntligt för den som faktiskt ska fatta
              beslut och att se till att de juridiska ombuden kommer in tidigare
              i asylprocessen.
            </seg>
            <seg n="30513038">
              Migrationsverket ska också förbättra utredningarna av barns egna
              asylskäl. I det här uppdraget ingick också att göra den landinformation
              som ligger till grund för besluten mer tillgänglig och att kvaliteten
              på tolkar och översättare ska kunna säkerställas. Allt detta för
              att öka öppenheten och rättssäkerheten i asylprocessen.
            </seg>
            <seg n="b6fc3283">
              Vi reformerar också överprövningen. Utlänningsnämnden ska läggas
              ned och ersättas av domstolsprövning. Från den 1 januari 2006
              kommer asylsökande att kunna överklaga ett avslagsbeslut i domstol,
              i länsrätter och i kammarrätt. Regeringen arbetar nu på en lagrådsremiss,
              och parallellt med det sker förberedelser för övergången till
              de allmänna förvaltningsdomstolarna. Regeringen har uppdragit
              åt en särskild utredare att göra det som krävs för att ersätta
              Utlänningsnämnden med en ny instans- och processordning och att
              se till att den övergången sker så smidigt som möjligt.
            </seg>
            <seg n="f85b3371">
              Låt mig så gå över till de asylsökande barnen som så många har
              tagit upp i de tidigare inläggen. Vi har gjort väldigt mycket
              för barn. Det känner ni alla mycket väl till.
            </seg>
            <seg n="240c1da1">
              Vi har i utlänningslagen fört in en portalparagraf om barnets
              bästa. Vi har gjort barnen mycket mer synliga i asylprocessen.
              Vi har gjort det lättare för barn jämfört med vuxna att få uppehållstillstånd
              av humanitära skäl.
            </seg>
            <seg n="4d51a295">
              Vårt arbete för barn ligger väldigt långt före arbetet både i
              andra länder i Europa och internationellt. Men trots det är det
              ju många barn som mår väldigt dåligt. Vi berörs alla väldigt djupt
              av de apatiska barn som helt har vänt sig ifrån verkligheten,
              barn som varken äter eller dricker eller över huvud taget svarar
              på tilltal. Jag menar att vi måste göra allt vad vi kan för att
              förhindra att detta sker. Vi måste göra allt vad vi kan för att
              förebygga och se till att det inte går så här långt.
            </seg>
            <seg n="000130c3">
              Men vi måste också skaffa oss kunskaper om de här barnens mycket
              svåra sjukdomstillstånd. Därför har regeringen tillsatt en särskild
              samordnare som bara ska arbeta med att kraftsamla kring dessa
              drygt hundra barn.
            </seg>
            <seg n="2de1432c">
              Vi ska också förbättra mottagandet för de ensamma barnen. Inom
              kort kommer regeringen att presentera ett förslag som klargör
              ansvaret för mottagandet av de ensamkommande barnen. En proposition
              om att utvidga ansvaret för de ensamkommande barnens gode man
              kommer att läggas på riksdagens bord i januari.
            </seg>
            <seg n="dbdde58c">
              Fru talman! Såväl asyl- som migrationspolitiken påverkas också
              av andra förändringar i världen. Genom globaliseringen har rörligheten
              i världen ökat. 180 miljoner människor bor och lever i dag i ett
              land där de inte är födda. Det här är naturligtvis en fantastisk
              utveckling, en utveckling som också i sig bär med sig en enorm
              utvecklingspotential, men samtidigt ser vi ju att denna ökade
              rörlighet också har en negativ sida: gränsöverskridande brottslighet
              genom människohandel och människosmuggling. Vi ser hur alltfler
              asylsökande har betalat väldigt mycket pengar för att kunna ta
              sig till Europa, de allra flesta under falska förespeglingar.
            </seg>
            <seg n="a51b2292">
              Det här är förändringar som leder till att människor far väldigt
              illa. Grova brottslingar utnyttjar alltså redan utsatta människor.
              Grova brottslingar utnyttjar och exploaterar fattiga människors
              drömmar om ett bättre liv. Man säljer kvinnor och barn, och motivet
              är ju väldigt enkelt: det handlar om att tjäna pengar.
            </seg>
            <seg n="c21cf247">
              Den här utvecklingen får ju också konsekvenser för asylsystemet.
              Nästan ingen som kommer och söker asyl i Sverige i dag har identitetshandlingar.
              En majoritet av dem som kommer saknar skyddsbehov. Man flyr från
              arbetslöshet och misär. Man flyr från ett land där resurserna
              är orättvist fördelade. Det är fullt legitima skäl, men det är
              inte asylskäl, och det är inte skyddsskäl.
            </seg>
            <seg n="4087842c">
              Det här är, som jag ser det, allvarliga och grundläggande problem
              som vi måste ta itu med. Vi har också gjort en del. Vi har höjt
              straffen för människosmuggling. Dag- och bostadsersättning kan
              sättas ned för dem som inte medverkar till att klargöra sin identitet.
              Offer för människohandel beviljas tillfälliga uppehållstillstånd
              just för att kunna delta i brottsutredningar.
            </seg>
            <seg n="efd81cc5">
              Fler förslag ligger också på riksdagens bord, och andra väntas
              till våren. Jag skulle vilja nämna tre grundprinciper för det
              fortsatta arbetet.
            </seg>
            <seg n="d19df204">
              För det första: Asylprocessen måste vara tydlig och måste ha
              ett tydligt slut. I dag har vi en process utan slut, och jag menar
              att det inte är humant. Det är en form av missriktad humanism,
              som leder till att människor far väldigt illa.
            </seg>
            <seg n="6fbebbd0">
              För det andra måste skyddsbehovet vara i fokus. I Sverige beviljas
              en väldigt liten del av alla sökande asyl av flyktingskäl. I dag
              är det vanligare att få uppehållstillstånd av humanitära skäl
              eller av humanitära skäl som har uppstått i Sverige än av omständigheter
              i hemlandet, och det här är naturligtvis ett problem eftersom
              det förskjuter fokus från skyddsbehovet till humanitära skäl.
              Därför har en utredning fått i uppdrag att titta närmare på orsakerna
              till detta och föreslå eventuella förändringar.
            </seg>
            <seg n="c506e40b">
              För det tredje och avslutningsvis: Vi måste ställa krav på de
              asylsökande, men de måste också kunna ställa krav på oss. Vem
              man är och varifrån man kommer är helt grundläggande för att kunna
              avgöra någons skyddsbehov. Därför måste vi kunna ställa krav på
              den enskilde asylsökande att medverka till att klargöra sin identitet,
              så att asylutredningen blir så fullständig som möjligt från början.
              Men när det sker ska också den enskilde individen kunna ställa
              krav på myndigheterna och på att få ett första besked inom sex
              månader.
            </seg>
          </u>
          <note type="speaker" n="4f1582a4">
            Anf. 58 SVEN BRUS (kd) replik:
          </note>
          <u who="sven_brus_ffd953" xml:id="i-8086a19ae7d67780-1" n="046f9b31">
            <seg n="17aa05ba">
              Fru talman! Jag tog i mitt anförande upp det förhållande som
              vi har upplevt och som vi har sett här i Sveriges riksdag, nämligen
              en regering som lägger fram ett antal förslag på ett politikområde
              som riksdagen inte är beredd att stödja. Jag vet inte om det finns
              något annat område där det sker på det sättet. Jag kan inte föreställa
              mig annat än att det ansvariga statsrådet måste vara berörd av
              ett sådant förhållande.
            </seg>
            <seg n="7fdaed2a">
              Jag skulle önska att Barbro Holmberg här under den korta tid
              som står till förfogande för en replik ändå ville reflektera något
              kring detta. Vad är den underliggande orsaken och vad är motiven
              för regeringen att gång på gång vända sig till riksdagen med förslag
              som man rimligtvis bör kunna förutse att man inte kommer att få
              riksdagens stöd för? Jag behöver inte exemplifiera de förslagen
              här. Jag antar att Barbro Holmberg är väl medveten om dem.
            </seg>
          </u>
          <note type="speaker" n="a909b9ec">
            Anf. 59 Statsrådet BARBRO HOLMBERG (s) replik:
          </note>
          <u who="ulf_holm_a45651" xml:id="i-a54686f706daa7e8-1" n="1eb162b1">
            <seg n="c7a02d9f">
              Fru talman! Jag trodde att jag hade redogjort för de motiven
              väldigt tydligt. Jag redogjorde för dem alldeles nyligen när det
              gällde ny ansökan. Jag och regeringen ser en asylprocess som innehåller
              en rad olika problem. Vi ser att vi har en asylprocess som inte
              innehåller något slut utan som innehåller nya ansökningar som
              gör att vistelsetiderna i Sverige drar ut på tiden. Det kan dröja
              fyra, fem år innan människor får ett riktigt slutligt beslut.
              Men ett riktigt slutligt beslut kommer aldrig, eftersom rätten
              till ny ansökan är obegränsad.
            </seg>
            <seg n="0bd42f4e">
              Jag menar att detta är ett problem, och det är klart att regeringen,
              som är ansvarig för politiken, då måste se efter hur man kan lösa
              det problemet och lägga fram förslag härom till riksdagen. Sedan
              är det naturligtvis upp till riksdagen att fatta beslut om man
              tycker att det här är ett problem eller om man tycker att man
              kan fortsätta med en asylprocess som inte har något riktigt slut.
            </seg>
          </u>
          <note type="speaker" n="7c98e930">
            Anf. 60 SVEN BRUS (kd) replik:
          </note>
          <u who="sven_brus_ffd953" xml:id="i-8086a19ae7d67780-2" n="046f9b31">
            <seg n="18f8bacb">
              Fru talman! Ja, kring beskrivningen av problemen kan vi säkert
              bli ganska överens, men om lösningen av dem är vi uppenbarligen
              inte överens, och det måste regeringen och det ansvariga statsrådet
              vara medvetna om. Det kan inte vara någon överraskning att det
              finns en riksdagsmajoritet som har ett annat sätt att se på hur
              man ska lösa det här problemet. Ändå går regeringen med berått
              mod till riksdagen med sådana förslag som man bör vara medveten
              om inte kommer att få riksdagens stöd.
            </seg>
            <seg n="535422ef">
              Sedan säger statsrådet att regeringen har gjort mycket för barnen,
              och jag vet att det har skett en del förbättringar. Men en sak
              som har tagit en alldeles orimligt lång tid är att klargöra ansvaret
              för de ensamkommande barnen. Den historien är sorgligt lång. Nu
              finns det ju i det betänkande som vi nu diskuterar en majoritetstext
              som pekar ut ansvaret för de ensamkommande barnen. Samtidigt hänvisar
              statsrådet till en intern utredning som ska presenteras i dagarna.
            </seg>
            <seg n="fb18500a">
              Jag skulle önska att få höra hur Barbro Holmberg ser på det förhållandet
              att en riksdagsmajoritet nu faktiskt går om regeringen i det här
              avseendet och tydligt pekar på vad vi vill genomföra.
            </seg>
          </u>
          <note type="speaker" n="1b20e504">
            Anf. 61 Statsrådet BARBRO HOLMBERG (s) replik:
          </note>
          <u who="ulf_holm_a45651" xml:id="i-a54686f706daa7e8-2" n="1eb162b1">
            <seg n="1bba3dc5">
              Fru talman! Sven Brus säger att vi är överens om problembeskrivningen
              men inte om lösningarna, men jag har inte hört några riktiga förslag
              till lösningar. Jag kan i de motioner som jag läser se att väldigt
              många partier faktiskt tycker att det är ett problem att 92 %
              av de asylsökande saknar identitetshandlingar, men jag har inte
              sett enda förslag till lösning på ett sådant problem. Det är klart
              att regeringen då hamnar i ett sådant läge att vi måste formulera
              ett förslag till lösning på problemen.
            </seg>
            <seg n="754eb322">
              Sedan kan vi diskutera vidare om det finns andra lösningar på
              problemen. Jag tar gärna emot Sven Brus öppna hand för att försöka
              skapa en bred enighet kring de här frågorna. Jag tror, precis
              som Sven Brus, att det vore bra om vi hittade en gemensam problembild
              och också möjligtvis hittade en del gemensamma lösningar.
            </seg>
            <seg n="1e9dbcc9">
              När det gäller de ensamkommande barnen har vi redan ett gemensamt
              förhållningssätt. Anledningen till att det har tagit tid är att
              vi inte kan genomföra de förändringar som föreslogs utan en lagändring.
              För att kunna göra en lagändring måste det gås igenom i en utredning.
              Den kommer inom ett par veckor. Utredningen kommer att presentera
              ett antal olika förslag. Jag hoppas att vi tillsammans ska kunna
              hitta den bästa lösningen för de ensamkommande barnen.
            </seg>
          </u>
          <note type="speaker" n="dfe625aa">
            Anf. 62 Förste vice talman PER WESTERBERG (m) replik:
          </note>
          <u who="per_westerberg_4a7f55" xml:id="i-8e43c5f1b54a50e5-1" n="d314fe44">
            <seg n="efba8811">
              Fru talman! Man kan naturligtvis säga att den svenska asylpolitiken
              är något av en humanitär katastrof. Jag gör det främst utifrån
              utgångspunkten att närmare 80 % av dem som får stanna av humanitära
              skäl har förvärvat de humanitära skälen i Sverige genom psykiskt
              lidande och psykisk ohälsa i många fall som en följd av detta.
            </seg>
            <seg n="1fbc9d75">
              Jag vill ställa en fråga. Vi har sett att Riksrevisionen kommer
              med en rapport som delvis backar upp vår motion om krav på ökade
              resurser i Migrationsverket för snabbare prövning och bättre handläggningstider.
              Man ställer större krav även på att få in handlingar i tid. Varför
              görs inte mer när det gäller Migrationsverkets resurser? Det kan
              till och med vara en ganska kraftig positiv ekonomisk vinst för
              statskassan att få en snabbare prövning i Migrationsverket.
            </seg>
            <seg n="051176c7">
              Den andra frågan jag gärna skulle vilja ställa gäller den nya
              instansordningen som vi ser de första dragen av i den här budgeten.
              Anser statsrådet att den nya instansprövningen om den nu blir
              rättssäker vilket vi tror verkligen kommer att innebära även förkortade
              prövningstider? Det är ju centralt, både av humanitära skäl och
              rättssäkerhetsskäl.
            </seg>
          </u>
          <note type="speaker" n="8f2f0f7f">
            Anf. 63 Statsrådet BARBRO HOLMBERG (s) replik:
          </note>
          <u who="ulf_holm_a45651" xml:id="i-a54686f706daa7e8-3" n="1eb162b1">
            <seg n="1ff68edc">
              Fru talman! Den första frågan handlar om snabbare prövning i
              Migrationsverket. Jag tycker att det är en humanitär katastrof
              att människor så småningom får uppehållstillstånd i Sverige av
              skäl som har uppstått i Sverige. Där är jag helt överens med Per
              Westerberg. Men det beror ju bland annat på att vi har en process
              utan slut. Att man ska satsa mer pengar på prövningen för att
              på så sätt spara pengar i mottagandet är som systemet ser ut i
              dag en ekvation som inte riktigt går ihop. Eftersom vi har ett
              system som över huvud taget inte har något slut innebär det att
              hur mycket pengar vi än pressar in i ena änden får vi inte den
              effekten när det gäller mottagningssystemet. Det är bland annat
              därför som det är så oerhört viktigt att vi får ett system som
              innebär att människor som kommer och söker asyl i Sverige är väldigt
              medvetna om hur processen ser ut, att den har en början, att den
              också faktiskt har ett slut och att vi arbetar med att ge stöd
              till människor som har fått ett avslag på sin asylansökan att
              återvända hem. Det är först då som det blir ekonomiska effekter
              i mottagningssystemet.
            </seg>
          </u>
          <note type="speaker" n="8aca0805">
            Anf. 64 Förste vice talman PER WESTERBERG (m) replik:
          </note>
          <u who="per_westerberg_4a7f55" xml:id="i-8e43c5f1b54a50e5-2" n="d314fe44">
            <seg n="902cb949">
              Fru talman! När Migrationsverkets egna målsättningar, precis
              som Riksrevisionen påpekar, tenderar att vara icke oväsentligt
              längre prövningstider än vad regeringen har satt upp är detta
              ett problem i asylprocessen och leder till förlängda asylprövningstider.
              Det går inte bara att skylla på de nya ansökningarna. Även här
              finns ett problem. Jag efterlyser resurser för att komma snabbare
              till rätta med detta Riksrevisionen pekar på ett antal brister
              i Migrationsverkets handläggning när det gäller att få in handlingar
              i tid och mycket annat och därmed kunna spara både pengar och
              mänskligt lidande.
            </seg>
            <seg n="1f172201">
              Jag upprepar den andra frågan med den nya instansordningen. Jag
              är mycket starkt för en ny instansordning på grund av rättssäkerheten,
              muntligheten, tvåpartsförhållande och domstolsprocessen, men då
              gäller det även att skapa en process som blir snabbare än den
              vi har utifrån ekonomiska men allra mest humanitära skäl.
            </seg>
          </u>
          <note type="speaker" n="51d91c3c">
            Anf. 65 Statsrådet BARBRO HOLMBERG (s) replik:
          </note>
          <u who="ulf_holm_a45651" xml:id="i-a54686f706daa7e8-4" n="1eb162b1">
            <seg n="e94f0652">
              Fru talman! Jag börjar med den fråga som jag inte hann med i
              mitt förra inlägg, den nya instansordningen. Det är regeringens
              absoluta ambition att vi åtminstone inte får förlänga handläggningstiderna.
              Men det är en instansordning som innebär att vi tillför en instans.
              Vi har tre instanser med den nya instans- och processordningen
              i stället för två. Det vill verkligen till att vi förkortar handläggningstiderna
              så att vi inte förlänger dem, om ni förstår vad jag menar. Det
              är regeringens absoluta ambition.
            </seg>
            <seg n="b7591c43">
              Jag håller med Per Westerberg om att det finns brister i Migrationsverkets
              effektivitet. Det är något som vi också har varit väldigt medvetna
              om och som jag tror att jag har talat om i den här kammaren tidigare.
              Jag ser Riksrevisionens rapport som ett stöd i det förändringsarbete
              som pågår på Migrationsverket. Det har pågått under ett och ett
              halvt år. Regeringen gav Statskontoret i uppdrag att titta på
              verksamhetsstyrningen på Migrationsverket. Vi såg över IT-funktionen
              på Migrationsverket. Vi har gett Migrationsverket en ny instruktion
              och en tydligare ledningsstruktur. Vi kommer också att göra en
              översyn av Migrationsverkets ekonomiska styrning. Helt klart finns
              det mycket att göra. Jag ska också nämna att Migrationsverket
              har arbetat väldigt länge med att omorganisera just för att bli
              mer effektiva. Det är en ny organisation som kan sättas i sjön
              den 1 januari 2005.
            </seg>
            <seg n="7c4a010d">
              Jag ser hoppfullt på framtiden. Jag menar att det kommer att
              bli mycket mer effektivt. Migrationsverket menar självt att man
              kommer att klara målen för handläggningstiden inom kort.
            </seg>
          </u>
          <note type="speaker" n="6982a4f0">
            Anf. 66 ULLA HOFFMANN (v) replik:
          </note>
          <u who="ulla_hoffmann_d0ba38" xml:id="i-87d20a50708b1542-3" n="225569f1">
            <seg n="616f1c09">
              Fru talman! Jag har först en kommentar till att asylprocessen
              inte har ett slut. Om man jämför siffror, 600 miljoner kronor
              till handläggning och 225 miljoner kronor för utvisnings- och
              avvisningsresor, verkar det i varje fall finnas 225 miljoner kronor
              för ett slut, om man säger så.
            </seg>
            <seg n="b5d4a6d0">
              Jag har också en kommentar till förföljelse på grund av kön.
              När vi skrev om utlänningslagen 1997 sade Pierre Schori som då
              var migrationsminister att det inte skulle vara någon skillnad
              på om förföljelse på grund av kön eller homosexualitet var en
              särskild skyddsgrund eller låg i Genèvekonventionen. Nu säger
              statsrådet att det är först nu när det kommer en proposition som
              Migrationsverkets personal ska få den här utbildningen och att
              det då blir nödvändigt. Det var bara en kommentar.
            </seg>
            <seg n="da3e48c3">
              Jag har också en fråga. Det förefaller som om regeringens förslag
              om att avskaffa möjligheten för en asylsökande som fått ett avslag
              att lämna in en ny ansökan inte kommer att få stöd i kammaren.
              Jag undrar hur statsrådet tänker kring den så kallade ärendebalansen
              och ny instans- och processordning. Vi är några som funderar kring
              ett nollställningsbeslut. Vi är också några som har kommit med
              förslag på lösningar som statsrådet säger att hon inte har sett.
              Jag skulle vilja fråga statsrådet hur hon ser på ärendebalansen
              och ett nollställningsbeslut.
            </seg>
          </u>
          <note type="speaker" n="08829b5e">
            Anf. 67 Statsrådet BARBRO HOLMBERG (s) replik:
          </note>
          <u who="ulf_holm_a45651" xml:id="i-a54686f706daa7e8-5" n="1eb162b1">
            <seg n="c392f9d1">
              Fru talman! Jag har först en kommentar till Ulla Hoffmanns inledning.
              När det gäller lagändringen som handlar om att förföljelse på
              grund av kön och sexuell läggning ska föras in och jämställas
              med andra former av förföljelse kommer det att följas av en ökad
              kompetens- och kunskapsutveckling inom Migrationsverket. Jag sade
              inte att det skulle börja nu. Det är något som har pågått och
              pågår inom Migrationsverket. Man har kurser för personalen tillsammans
              med UNHCR och med Kvinnoforum. Riktlinjerna finns i Migrationsverkets
              databas. Det är något som man arbetar kontinuerligt med. Jag håller
              helt med om att det är något som man definitivt bör intensifiera
              efter lagändringen som så småningom kommer.
            </seg>
            <seg n="38ec39fb">
              När det sedan gäller nollställningsbeslut och då utgår jag från
              att Ulla Hoffmann talar om amnesti ser jag inte det som en lösning.
              Jag menar att det inte är någon lösning på problemen utan i stället
              någonting som skapar problem. Om man i stället för att pröva någons
              asylskäl individuellt bestämmer sig för att det är tiden som ska
              avgöra huruvida en person får stanna eller inte, då menar jag
              att man har kommit väldigt långt ifrån asylrätten och väldigt
              långt ifrån rättssäkerhet.
            </seg>
          </u>
          <note type="speaker" n="70c9a2dd">
            Anf. 68 ULLA HOFFMANN (v) replik:
          </note>
          <u who="ulla_hoffmann_d0ba38" xml:id="i-87d20a50708b1542-4" n="225569f1">
            <seg n="e9374ef6">
              Fru talman! Ja, då fick jag svar på den frågan i varje fall.
              Det finns förslag till lösningar. Statsrådet sade att det inte
              finns några förslag till lösningar. Det är bara det att det är
              lösningar som statsrådet inte tycker om.
            </seg>
            <seg n="5890572f">
              Vi har definitivt ett problem. Vi är ju eniga om att Utlänningsnämnden
              ska läggas ned och ärendena föras till förvaltningsdomstolar,
              och om det inte ska bli på samma sätt som med Utlänningsnämnden
              måste ärendebalansen arbetas ned på ett eller annat sätt. Om då
              Migrationsverket och Utlänningsnämnden ser till att 90 % av alla
              som söker får avslag kommer detta självklart att leda till att
              den ärendebalans som förvaltningsdomstolarna sedan ska ta över
              blir väldigt hög. På något sätt måste vi då se till att få ned
              den, och det måste vi göra tillsammans. Det är vårt gemensamma
              ansvar.
            </seg>
            <seg n="3d7ae0be">
              I andra länder i EU där man infört en ny asylprocess har man
              också haft olika typer av nollställningsbeslut. Jag tror att det
              är väldigt viktigt att se till att den nya instans- och processordningen,
              som vi ser fram emot eftersom den kommer att innebära en mer rättssäker
              asylprocess, kan starta på ett så bra sätt som möjligt.
            </seg>
            <seg n="8fa88cc8">
              Jag skulle därför vilja höra: Vad tycker statsrådet att vi ska
              göra när nu riksdagen inte vill diskutera och inte kommer att
              ställa sig bakom slopandet av ny ansökan förrän vi har fått den
              nya instans- och processordningen på plats? Det är ju det som
              gör att det i dag inte går att ta bort ny ansökan. Vad föreslår
              statsrådet att vi ska göra?
            </seg>
          </u>
          <note type="speaker" n="02a83596">
            Anf. 69 Statsrådet BARBRO HOLMBERG (s) replik:
          </note>
          <u who="ulf_holm_a45651" xml:id="i-a54686f706daa7e8-6" n="1eb162b1">
            <seg n="6c180a55">
              Fru talman! Mitt första förslag är att avskaffa ny ansökan. Det
              skulle betyda att man fick 25 % mer resurser för att avgöra ärenden.
              Det skulle betyda en helt annan situation när vi nu går in i ett
              nytt skede med ny instans- och processordning.
            </seg>
            <seg n="b76ba3b4">
              Jag kan också berätta vad som görs. Regeringen har anslagit ökade
              resurser till Migrationsverket för att avgöra framför allt gamla
              ärenden. Man börjar alltså beta av ärendebalansen bakifrån, så
              att säga. Det är någonting som just nu pågår.
            </seg>
            <seg n="07267e05">
              Regeringen har också, vilket jag redogjorde för i mitt tidigare
              svar till Per Westerberg, gjort väldigt mycket för att effektivisera
              hanteringen av asylärenden i Migrationsverket. Det handlar om
              att öka rättssäkerheten och öppenheten, men det handlar också
              om att öka hela effektiviteten i systemet. Migrationsverket får
              nu en ny organisation. Vi har en bättre ledning. Vi kommer att
              klara målen för handläggningstiderna inom kort.
            </seg>
            <seg n="7ebbe9f3">
              Min förhoppning är alltså väldigt god. Vi kommer att arbeta så
              mycket som möjligt för att få ned ärendebalansen till den 1 januari
              2006.
            </seg>
            <seg n="24d6843e">
              Jag håller dock med om att detta är ett bekymmer. Det oroar mig
              väldigt mycket att vi ska hamna i den väldigt svåra situation
              som Utlänningsnämnden befann sig i när denna en gång inrättades
              med en enorm ryggsäck att börja med. Det är naturligtvis inte
              bra. Detta bekymrar och oroar mig väldigt mycket. Jag tänker på
              det. Vi kanske måste hitta också andra åtgärder under det år vi
              nu har på oss.
            </seg>
            <seg n="44186e2e">
              Ärendebalanserna måste alltså ned. Där är vi helt överens.
            </seg>
          </u>
          <note type="speaker" n="b184f671">
            Anf. 70 MAURICIO ROJAS (fp) replik:
          </note>
          <u who="mauricio_rojas_02ffb5" xml:id="i-2ef8ed4166a464fd-3" n="2606e013">
            <seg n="3dc059b9">
              Fru talman! Ministern har en fantastisk förmåga att säga saker
              och ting på ett väldigt fint sätt. När ministern säger slut menar
              hon avvisning. Det är vad slut betyder när du pratar.
            </seg>
            <seg n="f6246641">
              Ett slut kunde ni sätta på andra sätt genom att tillåta människor
              att stanna. Då är det slut. Då får de stanna.
            </seg>
            <seg n="de3565a7">
              Vi skulle vilja att du berättar för de 2 500 statslösa palestinier
              som inte lägger fram nya ansökningar och som själva har begärt
              att bli avvisade någonstans hur ni tänker sätta ett slut på deras
              process. Hur ska ni göra? Ni kan inte avvisa dessa människor.
              De ruttnar i våra förläggningar. Hur sätter man ett slut på det?
            </seg>
            <seg n="92ff57f2">
              Sedan vill jag att ministern talar om de illegala invandrarna,
              tiotusentals människor berövade alla rättigheter. De kom själva
              hit; det är sant. Men det gör dem inte till mindre värda människor,
              och det tar inte ansvaret från oss att tänka på dem, på dessa
              barn och på alla i deras situation i utkanten av samhället. Vilken
              politik har ni för dem?
            </seg>
            <seg n="a37be6c4">
              Vad tycker du om till exempel Spanien eller Förenta staterna?
              De har då och då haft modet att säga: Här finns människor som
              lider. Här finns människor som vi måste se och erkänna. De får
              stanna.
            </seg>
            <seg n="9f965d66">
              Sedan får vi göra mycket annat för att hindra att det upprepas,
              som du vill. Men vad gör vi med de människor som finns här?
            </seg>
            <seg n="762c4037">
              Och vad gör vi med de flyktingar som inte vill åka härifrån,
              de gömda flyktingarna, människor som utsätter sig för ett sådant
              lidande därför att de vill stanna? Hur sätter man ett slut på
              det? Är det med fler poliser? Hur ska du göra för att sätta ett
              slut på deras process?
            </seg>
          </u>
          <note type="speaker" n="786cd886">
            Anf. 71 Statsrådet BARBRO HOLMBERG (s) replik:
          </note>
          <u who="ulf_holm_a45651" xml:id="i-a54686f706daa7e8-7" n="1eb162b1">
            <seg n="5f5e3797">
              Fru talman! Grunden för politiken är att vi ska ha en öppen dörr
              för människor som söker skydd undan förföljelse. Sedan ska vi
              ha en asylprocess där människor som kommer hit får en snabb och
              rättssäker prövning och ett snabbt beslut om man har asylskäl
              eller inte. Har man inte asylskäl ska man få stöd och hjälp att
              återvända till sitt hemland. Det är grunden för politiken vad
              gäller asyl.
            </seg>
            <seg n="7346ad39">
              Sedan har vi invandringspolitiken, som är något annat och som
              handlar om bland annat arbetskraftsinvandring. Det är någonting
              helt annat. Det utgår inte från enskildas rättigheter på samma
              sätt, utan det utgår från våra behov av arbetskraft inom Sverige
              och hur många människor som ska komma hit och arbeta. För detta
              finns det särskilda regler. Men vi får inte blanda ihop de här
              två delarna. Asylrätten måste värnas och får inte blandas ihop
              med våra behov av arbetskraft i Sverige.
            </seg>
            <seg n="a0fab0c4">
              Sedan skulle jag ändå vilja upprepa den fråga som Anita Jönsson
              ställde. Mauricio Rojas tycker att alla som finns i Sverige i
              dag ska få stanna med ett amnesti- eller nollställningsbeslut.
              Alla som har kommit hit och fått avslag och inte vill återvända
              ska också få stanna. Alla som har kommit hit och över huvud taget
              inte sökt asyl eller uppehållstillstånd utan befinner sig här
              illegalt ska också få stanna. När Mauricio Rojas då säger att
              vi ska ha regler undrar jag: Vilka regler är det Folkpartiet vill
              ha för att värna en reglerad invandring? Vilka regler finns det
              mer specifikt i Folkpartiets politik för att värna en reglerad
              invandring till Sverige?
            </seg>
          </u>
          <note type="speaker" n="fb245b59">
            Anf. 72 MAURICIO ROJAS (fp) replik:
          </note>
          <u who="mauricio_rojas_02ffb5" xml:id="i-2ef8ed4166a464fd-4" n="2606e013">
            <seg n="66a797a1">
              Fru talman! Statsrådet vet att jag inte blandar ihop dessa två
              saker. Det var två olika problem, människor i olika situationer,
              båda mycket utsatta.
            </seg>
            <seg n="4b44b825">
              Jag undrar fortfarande, och med mig många flyktingar: Vad gör
              du med de människor som inte har kunnat avvisas på fyra, på fem
              och på sex år? Hur länge ska de vänta? De lägger inte fram nya
              ansökningar; det vet du. De har begärt att bli avvisade av dig,
              av din regering, av polisen och allting. Det kan ni inte göra.
            </seg>
            <seg n="1ea7c4d1">
              Ni vet att Migrationsverket inte kan göra av med alla dessa pengar
              som finns. Det går nämligen inte att göra sig av med dessa pengar
              när det inte går att avvisa dessa människor. Hur sätter vi ett
              slut på processen ett slut som är mänskligt värdigt? Det var min
              första fråga.
            </seg>
            <seg n="e249137f">
              Den andra handlade om människor som finns här och jobbar här
              men som lever i total utsatthet. Vi måste ta till oss detta. Vi
              har sagt: Låt oss se om dessa människor kan arbeta, klara sig
              på egen hand och bygga upp ett liv här! Bejaka människornas rättighet
              att röra sig fritt! Det kan vi göra. Hela den politik som du representerar
              står för motsatsen: hinder, stopp och problem. Men människorna
              finns här, och det kommer att komma fler människor hit. Vi måste
              se människorna. Grunden för politiken är inte reglerna utan människorna.
              Vi vill ha regler som hjälper människorna, inte som gör livet
              så svårt som möjligt för dem.
            </seg>
          </u>
          <note type="speaker" n="c474c5f5">
            Anf. 73 Statsrådet BARBRO HOLMBERG (s) replik:
          </note>
          <u who="ulf_holm_a45651" xml:id="i-a54686f706daa7e8-8" n="1eb162b1">
            <seg n="e8fccd4e">
              Fru talman! Jag noterar att jag inte får något svar på frågan
              om vilka regler som Folkpartiet för fram när det gäller reglerad
              invandring.
            </seg>
            <seg n="342f8995">
              Men återigen vill jag säga att jag håller med om och tror att
              alla i den här kammaren är överens om att vi ska ha ett värdigt
              system. Vi ska ha ett humant system. Det betyder att vi också
              måste ha ett tydligt system så att människor som kommer till Sverige
              vet att de får en rättssäker prövning, att de också får ett besked
              inom rimlig tid, men att man dessutom får stöd om man inte får
              ett positivt beslut. Hela den delen måste vara väldigt tydlig,
              och vi ska ha ett humant återvändande också.
            </seg>
            <seg n="76c0ef4a">
              Ni säger att människor väntar. Men det är ju inte så att människor
              har befunnit sig i Sverige i fem sex sju år utan att ha fått något
              besked. De har fått ett besked, men det är ett besked som de inte
              accepterar. Det är det jag menar. När processen blir så här väldigt
              utdragen, med nya ansökningar, betyder det att människor hamnar
              i de här väldigt svåra situationerna. De har varit här under väldigt
              lång tid och befinner sig i något sorts vakuum. Och i slutändan
              är det den enskilda individen som drabbas av ett sådant system.
            </seg>
          </u>
          <note type="speaker" n="1f7ba74f">
            Anf. 74 GUSTAV FRIDOLIN (mp) replik:
          </note>
          <u who="gustav_fridolin_991ef7" xml:id="i-d4c5995709a8953b-1" n="0f02c26b">
            <seg n="427ec7ea">
              Fru talman! Jag tänkte tala om en sak som statsrådet tog upp
              i sitt anförande, nämligen barn i asylprocessen.
            </seg>
            <seg n="f88287b3">
              Det är sant att vi har en väldigt bra portalparagraf i utlänningslagen
              om att ta hänsyn till barnets rätt till hälsa och utveckling samt
              vad barnets bästa i övrigt kräver. Vad spelar det för roll när
              man skickar ut sjuka barn till länder där de inte kan få vård?
              Vad spelar det för roll när barn behandlas så illa i asylprocessen
              att de lägger sig ned och blir apatiska?
            </seg>
            <seg n="c51ba054">
              Det är sant att regeringen säger att man ska ha lättare som barn
              än som vuxen att komma in, helt i enlighet med FN:s barnkonvention.
              Men vad spelar det för roll när man inte ens hör vilka asylskäl
              det enskilda barnet har, när inte ens den kompetensen finns på
              myndigheterna?
            </seg>
            <seg n="44a4ad7c">
              Regeringen pratar om att ta ansvar, men fortfarande har vi inte
              sett vem det är som har ansvar för de ensamkommande barn som kommer
              hit. Fortfarande försvinner det barn i asylprocessen.
            </seg>
            <seg n="fe1378d0">
              Ministern var i Sundsvall för ett par veckor sedan till följd
              av den uppmärksammade händelsen med en 15-årig flicka som tände
              eld på sig själv efter ett avslagsbesked. När man frågade ministern
              vad som skulle göras för att barn skulle kunna må bättre i den
              svenska asylprocessen svarade hon som om det var hack på skivan
              att man ska avskaffa möjligheten till ny ansökan.
            </seg>
            <seg n="16eb85e3">
              Men det vet du ju att du inte får igenom i riksdagen. Det kommer
              att avslås. Vi har en mängd skäl till det. Vi kan ta den diskussionen.
              Men nu när det händer måste väl ministern ändå ha ett annat svar.
            </seg>
            <seg n="319c7ef2">
              Vad ska vi göra för barn i asylprocessen? Kan vi kanske få se
              att det blir humanare regler, bättre lagar, bättre behandling
              och enklare att höra barnens egna asylskäl? Kan vi få se att det
              arbetet intensifieras och att ministern inte fortsätter att prata
              om någonting som inte kommer att gå igenom?
            </seg>
          </u>
          <note type="speaker" n="9256fd4b">
            Anf. 75 Statsrådet BARBRO HOLMBERG (s) replik:
          </note>
          <u who="ulf_holm_a45651" xml:id="i-a54686f706daa7e8-9" n="1eb162b1">
            <seg n="b1940ae0">
              Fru talman! Låt mig upprepa det som jag sade inledningsvis. Jag
              tror att det ändå är väldigt viktigt att ta sin utgångspunkt i
              det. Sverige är unikt i EU, Sverige är unikt i världen när det
              gäller barnfrågor i asylprocessen. Det finns inget annat land
              som har nått så långt som Sverige har gjort när det gäller att
              tillförsäkra asylsökande barn rättigheter enligt barnkonventionen.
              Sverige är ett av de få länder Sverige var det första landet som
              har skrivit in barnkonventionen i utlänningslagen. Vi är också
              ett av de få länder där asylsökande barn har precis samma rättigheter
              som barn som bor i Sverige. Artikeln om barnets bästa i utlänningslagen
              är en spegel av artikel 3 i barnkonventionen.
            </seg>
            <seg n="af82a6be">
              Sedan är det naturligtvis fortfarande så att barn, som jag sade,
              trots det mår väldigt dåligt. Jag tror inte att det är asylprocessen
              som gör de här barnen sjuka. Det är mycket som de bär med sig.
              Men jag tror att asylprocessen kan bli bättre på det sättet att
              man inte bidrar till barnens lidande. Och det handlar om det vi
              har talat om tidigare, effektivitet i asylprocessen. Människor
              som kommer ska få besked inom rimlig tid.
            </seg>
            <seg n="688d5907">
              Det måste finnas en tydlighet i asylprocessen. Det finns ingenting
              som är så viktigt för just barn som tydlighet, att man vet vad
              det är som gäller och ungefär hur lång tid saker ska ta, vad som
              händer vid ett positivt beslut eller vad som händer vid ett negativt
              beslut. Jag menar att det här är väldigt viktigt. Vi som politiker
              har ansvaret för att se till att vi får en sådan tydlig asylprocess.
            </seg>
          </u>
          <note type="speaker" n="bc703bf6">
            Anf. 76 GUSTAV FRIDOLIN (mp) replik:
          </note>
          <u who="gustav_fridolin_991ef7" xml:id="i-d4c5995709a8953b-2" n="0f02c26b">
            <seg n="3f648b32">
              Fru talman! Man kan jämföra Sverige med andra länder på olika
              sätt. Det är sant att vi har skrivit in FN:s barnkonvention. Jag
              pekade på att det händer att vi inte följer den, trots att den
              är inskriven. Andra länder har gjort den till lagstiftning. Vi
              återkommer till den typen av frågor i behandlingen. En del länder
              avvisar de facto inte barn som man har fattat beslut om därför
              att det blir en för svår situation. Det går att jämföra på olika
              sätt.
            </seg>
            <seg n="b19cf74d">
              Ministerns svar på vad man ska göra för de barn som mår och far
              väldigt illa i den svenska asylprocessen blir att vi ska vara
              effektivare. Jag kan hålla med om att vi måste korta handläggningstiderna.
              Det är någonting vi är ense om. Men vi måste också se till att
              reglerna faktiskt ser till barnets bästa och vad barnets rätt
              till hälsa och utveckling kräver, så som det står i utlänningslagen.
            </seg>
            <seg n="1f390c50">
              Vi måste också se till att den delen av lagstiftningen faktiskt
              blir reell och inte sätts på undantag utifrån idén om reglerad
              invandring eller ekonomiska hänsyn, därför att då kommer barn
              att fortsätta fara illa. Då kommer barn att fortsätta att lägga
              sig ned.
            </seg>
            <seg n="3f3679e9">
              Den lilla flickan som lägger sig ned eller pojken från Azerbajdzjan
              som mår illa och blir apatisk blir det på grund av risken att
              behöva återvända till det land där man kanske själv har blivit
              våldtagen, sett sina föräldrar bli våldtagna eller blivit förföljd
              och utsatt för etniska förföljelser. Det är det som gör att barn
              far illa.
            </seg>
            <seg n="384341df">
              Det är reglerna som måste ändras. Vi ska vara effektivare, ja.
              Men effektiviteten borde i fler fall sluta med ett bifall, sluta
              med att det här barnet faktiskt har varit utsatt för sådana hemskheter
              att det har rätt att få stanna i Sverige. Barnets rätt till hälsa
              och utveckling och barnets bästa ska beaktas.
            </seg>
          </u>
          <note type="speaker" n="6b7de591">
            Anf. 77 Statsrådet BARBRO HOLMBERG (s) replik:
          </note>
          <u who="ulf_holm_a45651" xml:id="i-a54686f706daa7e8-10" n="1eb162b1">
            <seg n="1a52f4a5">
              Fru talman! Reglerna måste ändras, säger Gustav Fridolin, som
              själv har suttit som ledamot i en parlamentarisk kommitté som
              precis har tittat över de regler som gäller humanitära skäl. Gustav
              Fridolin har haft en möjlighet att förändra reglerna när det gäller
              just uppehållstillstånd av humanitära skäl och barnfrågor.
            </seg>
            <seg n="cabfade6">
              Men jag vill återkomma till barn och någonting som Gustav Fridolin
              också tog upp, nämligen barns rätt att höras i asylprocessen.
              Jag tror att vi också måste se att det i den här politiken är
              väldigt lite som är svart eller vitt. Det finns väldigt många
              olika dilemman i den här politiken. Ett sådant dilemma tycker
              jag är just att höra barn i asylprocessen.
            </seg>
            <seg n="b46a37ca">
              Det är ju så att väldigt många barn inte vill bli hörda i asylprocessen.
              Väldigt många föräldrar vill inte att barnen ska höras i asylprocessen.
              Då måste man ta ställning till om vi ska tvinga barn att höras
              i asylprocessen. Är det bra? Är det humant? Är det riktigt? Kan
              man göra det? Det är det första.
            </seg>
            <seg n="8de9f793">
              Det andra är att barn inte kan ljuga. När man hör barn kanske
              de berättar någonting som helt motsäger föräldrarnas asylberättelse.
              Det kanske är barnens utsaga som gör att föräldrarna får avslag
              på sin asylansökan. Då måste man ändå försöka problematisera lite
              och fundera över om det är bra eller hur vi ska hantera de dilemman
              som finns när det gäller hörande av barn. Hur ska vi över huvud
              taget hantera de dilemman som finns i den här politiken? Det är
              precis det som det handlar om.
            </seg>
            <seg n="2481c8f3">
              Anita Jönsson var inne på att vi har två mål för politiken. Vi
              har målet att asylrätten ska värnas. Vi ska ha en öppen dörr för
              alla människor som är förföljda. Samtidigt har vi också målet
              att vi ska ha en reglerad invandring. Det finns en spänning mellan
              dessa mål, och dessa dilemman måste vi som politiker ändå kunna
              lyfta fram, lägga på bordet och ta ställning till.
            </seg>
          </u>
          <note type="speaker" n="2bf0c8ae">
            Anf. 78 BIRGITTA CARLSSON (c) replik:
          </note>
          <u who="birgitta_carlsson_2f4bda" xml:id="i-84d15d844f0423fc-0" n="e11a009c">
            <seg n="882384b9">
              Fru talman! Jag kommer också att uppehålla mig lite vid de apatiska
              barnen. Jag hade med det i mitt anförande.
            </seg>
            <seg n="24756371">
              Vad gör vi för fel i Sverige eftersom så många barn just här
              drabbas av just de symtomen? Den flyktingpolitiska grupp som finns
              här i riksdagen, där de flesta partier är representerade, hade
              ett frukostmöte med en barnpsykiater som jobbar med just de här
              barnen. Han berättade att hälften av alla platserna i det här
              området i Sverige beläggs av barn som har dessa problem. Han menade
              på att det är oerhört svårt att behandla dem när det har gått
              så långt eftersom det egentligen inte finns något bra sätt att
              arbeta med den typen av åkomma eftersom det inte finns någon erfarenhet
              sedan tidigare. Han berättade också om undersökningar från andra
              länder. Det fanns inget annat land som har så många barn som just
              Sverige. Man måste då ställa sig frågan vad det är för fel på
              vårt sätt att hantera människor som gör att så många ändå får
              de problemen.
            </seg>
            <seg n="300b4da2">
              Varför jobbar vi inte mer för att förebygga ohälsa när vi verkligen
              vet att problemen finns här och nu? I alla andra sammanhang pratar
              vi om vikten av att förebygga när det gäller oss svenskar. Egentligen
              borde det vara minst lika viktigt att ta emot dessa människor
              på ett annat sätt. Vi bör undersöka dem för att veta hur de mår
              när de kommer hit och vad vi kan göra för att de inte ska bli
              dåliga av de upplevelser de ändå har med sig i bagaget.
            </seg>
            <seg n="fc232cae">
              Det är oerhört mycket rubriker än hit, än dit. I en tidning i
              dag står det att makthavare tiger om flyktingbarns lidande. Man
              berättar om hur åtta poliser kom och hämtade fem barn klockan
              halv fem på morgonen. Är det verkligen i Sverige vi hanterar människor
              på det sättet? Är det verkligen humant att hantera människor på
              det sättet? Vilka minnesbilder bär de barnen med sig som kommer
              att finnas med hela deras liv, hur polisen kommer och hämtar dem
              på natten? Vad gör migrationsministern för att förhindra sådant?
            </seg>
          </u>
          <note type="speaker" n="3bd24f46">
            Anf. 79 Statsrådet BARBRO HOLMBERG (s) replik:
          </note>
          <u who="ulf_holm_a45651" xml:id="i-a54686f706daa7e8-11" n="1eb162b1">
            <seg n="321b0f4b">
              Fru talman! Birgitta Carlsson tar upp de apatiska, liggande,
              barnen. Det är något som oroar mig mycket. Birgitta Carlsson frågar
              varför detta finns bara i Sverige. Det är en fråga som jag har
              tänkt mycket på. Det är viktigt och bra att Birgitta Carlsson
              tar upp den frågan. Det är viktigt att vi diskuterar denna fråga
              tillsammans.
            </seg>
            <seg n="bd40d30b">
              Varför drabbas barn av dessa mycket svåra sjukdomstillstånd bara
              i Sverige men inte i något annat europeiskt land? Beror det på
              att vi är stränga, att vi har en restriktiv politik, så att barnfamiljer
              får avslag i Sverige? Men det kan inte riktigt bero på det därför
              att man får avslag i alla andra länder också. Vi kan jämföra Sverige,
              Danmark, Norge, Tyskland och så vidare. Vi har en mycket mer generös
              politik när det gäller asyl och migration än vad till exempel
              Danmark har. I Danmark finns inte problemet. Det kan inte vara
              fråga om att vi har en annorlunda bedömning av människors asylskäl
              som gör att människor drabbas just i Sverige.
            </seg>
            <seg n="baa1bb19">
              Kan det vara de långa handläggningstiderna som gör att människor
              blir kvar i systemet så länge? Jag tror att det å ena sidan kan
              bidra, men å andra sidan tycker jag inte riktigt att det kan förklara.
              Vi är inte nöjda med våra långa handläggningstider, men gör vi
              en jämförelse mellan Sverige och övriga Europa har vi korta handläggningstider.
              Det finns människor som kommer till Sverige och söker asyl från
              andra europeiska länder där de har varit i tio års tid. Det är
              inte så att det finns någon skillnad mellan Sverige och andra
              länder när det gäller handläggningstiderna.
            </seg>
            <seg n="cd14386b">
              Jag skulle vilja ställa samma fråga till Birgitta Carlsson: Vad
              kan det bero på, Birgitta Carlsson, att det bara finns i Sverige?
            </seg>
          </u>
          <note type="speaker" n="5ea04e6d">
            Anf. 80 BIRGITTA CARLSSON (c) replik:
          </note>
          <u who="birgitta_carlsson_2f4bda" xml:id="i-84d15d844f0423fc-1" n="e11a009c">
            <seg n="2b9b37fd">
              Fru talman! Jag tror att det är oerhört viktigt att de människor
              som kommer hit har en meningsfull tid i vårt land oavsett om de
              får stanna eller inte. Man ska från början ta reda på deras hälsotillstånd
              och göra vad man kan för att de ska må bra som människor. De ska
              få både lära sig svenska språket och delta i arbetspraktik. De
              ska känna att de har en uppgift i samhället, även om den inte
              blir så långvarig.
            </seg>
            <seg n="0ef10bc1">
              Jag vill ta upp några andra saker. Rätt många av oss i utskottet
              var på en flyktingpolitisk debatt i Uppsala. Vad vi där fick bevittna
              och lyssna på var inte heller uppbyggligt. En ung man som arbetar
              på en psykavdelning berättade om hur en kille som fick avslag
              tog sitt eget liv och all den tragik som fanns kring detta.
            </seg>
            <seg n="236e8fcd">
              Några berättade de grät att deras högsta önskan var att deras
              gamla föräldrar som fanns i Sverige skulle få stanna. De skulle
              då kunna ta hand om dem, men föräldrarna skulle utvisas, trots
              att det inte fanns någon kvar i hemlandet. Det här var i princip
              sista länken. Trots detta skulle de tillbaka till sitt land.
            </seg>
            <seg n="34ea4ac0">
              Dessutom fanns det en gömd familj. Det fanns en flicka på fem
              sex år som hade blivit sängvätare igen. Hon mådde så dåligt. Det
              gällde även mamman i familjen.
            </seg>
            <seg n="9ef2ca59">
              Jag har för länge sedan läst boken Anne Franks dagbok. Den handlade
              om dessa människor som på den tiden fick gömma sig. Visserligen
              gömmer sig ingen på det sättet i Sverige i dag, men de gömmer
              sig i ensligt belägna fastigheter. Det är inte heller bra att
              ständigt och jämt leva i skräck att någon ska upptäcka dem, att
              någon ska hämta mamma eller pappa.
            </seg>
            <seg n="8a57231b">
              Vi måste se över hela migrations- och integrationspolitiken.
              Vi som jobbar med frågorna mår inte bra när vi märker hur människor
              mår som kommer till vårt land och har en önskan om att få en dräglig
              tillvaro och inte får den uppfylld.
            </seg>
          </u>
          <note type="speaker" n="521ed173">
            Anf. 81 Statsrådet BARBRO HOLMBERG (s) replik:
          </note>
          <u who="ulf_holm_a45651" xml:id="i-a54686f706daa7e8-12" n="1eb162b1">
            <seg n="8af0aac4">
              Fru talman! Jag håller verkligen med Birgitta Carlsson om att
              det är förfärligt att se detta. Gustav Fridolin hänvisade till
              att jag var i Sundsvall och pratade med människor som hade varit
              nära den flicka som tände eld på sig själv. Det var en flicka
              som var 15 eller 16 år. Visst är det förfärligt.
            </seg>
            <seg n="39e7fcab">
              Men samtidigt måste vi se på hur vi ska lösa problemen. Vi måste
              se till att vi förebygger att människor hamnar i så svåra situationer.
              Här menar jag återigen att vi måste få ett effektivt system, och
              vi måste få ett slut på processen. Väldigt många av de desperata
              handlingarna sker när det har gått långt när man har lämnat in
              många nya ansökningar, varit i Sverige en lång tid. Man utgår
              från att det bara är ett uppehållstillstånd som gäller men kan
              inte tänka på någon annan lösning för sig själv. Vi måste vara
              mer inriktade på, precis som Birgitta Carlsson säger, att förebygga
              att det går så långt. Det är det vi måste inrikta oss på.
            </seg>
          </u>
          <note type="speaker" n="2812e236">
            Anf. 82 ANNE-MARIE EKSTRÖM (fp):
          </note>
          <u who="anne-marie_ekstrom_736470" xml:id="i-e4569965d33cfd0f-3" n="941a6690">
            <seg n="6f5f0a79">
              Fru talman! Många ord har sagts under de två och en halv timmar
              som debatten har pågått i dag om den svenska flyktingpolitiken.
              Från regeringspartiets representanter har den lovprisats och sagts
              vara human. Från övriga partier har tvärtom mycket kritik framförts,
              och jag kommer att instämma i den kören. Jag ska börja med att
              berätta ett exempel ur verkliga livet.
            </seg>
            <seg n="b25e4287">
              De senaste dagarna har en liten tvåårig flicka upptagit mina
              tankar. Migrationsverk och utlänningsnämnd hade beslutat att hon
              skulle avvisas till sitt hemland tillsammans med sina föräldrar.
              Det är bara det att föräldrarna mår dåligt, särskilt pappan som
              har varit inlagd på psykklinik ett år. Totalt har familjen varit
              här i två och ett halvt år. Flickan har de två senaste månaderna
              bott hos fosterfamilj eftersom även mamman har brutits ned.
            </seg>
            <seg n="3d0ffb05">
              I lördags kom polisen och hämtade föräldrarna och placerade dem
              på häktet i Borås. Förvaret i Göteborg vågade inte ta ansvar för
              föräldrarna av risk för att de skulle begå självmord. Tanken var
              att de skulle avvisas i dag tillsammans med den tvååriga flickan,
              men tack vare ideella krafter och människor som såg vad det var
              som höll på att hända blev det ingen avvisning i dag.
            </seg>
            <seg n="fc1d11cb">
              Efter en läkarundersökning visade det sig att pappan är alldeles
              för sjuk för att kunna åka. Han blev inlagd på psyk igen i mycket
              värre tillstånd än han var innan han hämtades av polisen i lördags.
            </seg>
            <seg n="049ae9a2">
              Vad hade hänt med flickan om familjen hade rest i dag? Är det
              ett humant återvändande? Jag ifrågasätter hur långt man kan gå
              när det gäller att behandla människor inhumant. Vi har skrivit
              på konventioner om mänskliga rättigheter och om barnens bästa.
              Vi har en portalparagraf som talar om barns bästa. Är det verkligen
              det bästa för den tvååriga flickan att avvisas med två föräldrar
              som inte ens kan ta hand om sig själva? Är det någon idé att stå
              fast vid konventioner och lagparagrafer, om vi ändå inte följer
              dem?
            </seg>
            <seg n="a51765a1">
              Folkpartiet har en reservation som handlar om barns bästa, reservation
              28, som jag yrkar bifall till.
            </seg>
            <seg n="06467cef">
              Fru talman! Denna flicka är inte det enda barn som far illa i
              den svenska asylprocessen. Mycket har talats tidigare om de apatiska
              barnen, som vi har sett i skrämmande bilder från TV. I somras
              avvisades en apatisk flicka till Bosnien med sin familj. Hon hade
              ingenstans att ta vägen utan bodde första tiden under bar himmel
              i en park och sedan i ett garage.
            </seg>
            <seg n="8794d965">
              Migrationsministern, som nu har gått, talar om att dessa barn
              behöver vård, precis som Birgitta Carlsson också har varit inne
              på, och tillsätter till och med en särskild samordnare. Och visst
              behöver barnen vård, men för att kunna bearbeta ett trauma är
              det viktigt att man känner trygghet och inte behöver riskera att
              tvingas återvända till den plats där traumat uppstod. Jag tror
              att det är en av lösningarna för de apatiska barnen.
            </seg>
            <seg n="a17e7ff8">
              Migrationsministern, som inte finns här, måste förklara hur hon
              kan förena att först ge de svårt sjuka barnen vård för att sedan
              avvisa dem. För mig går inte den ekvationen ihop.
            </seg>
            <seg n="ddcd15ab">
              Fru talman! Även de ensamkommande barnens situation måste uppmärksammas.
              Det är flera som har talat om de barnen i dag. Det är glädjande
              att en utskottsmajoritet av m, fp, kd, c, mp och v gjort ett tillkännagivande
              till regeringen om att komma med ett förslag om att kommunerna
              ska ha ansvaret för de ensamkommande barnen. Detta har diskuterats
              i flera år, och det har funnits ett färdigt förslag, men i stället
              för att genomföra det färdiga förslaget har det bara blivit nya
              utredningar.
            </seg>
            <seg n="6575c23e">
              Fru talman! Jag vill också ta upp frågan om kvinnor, precis som
              Ulla Hoffmann har gjort tidigare. Man tar inte hänsyn, och man
              tar inte kvinnors asylskäl på allvar. Jag har också ett antal
              exempel på kvinnor vars skäl inte har blivit tagna på allvar.
              Kvinnor har nämligen många gånger andra skäl än män när de söker
              asyl, men lagar och regler som styr asylprocessen är anpassade
              i huvudsak för män. Våldtäkt används för att förnedra kvinnor,
              både i krig och i annan förföljelse. Våldtäkt är i många kulturer
              något mycket skamligt, så skamligt att kvinnor inte ens vågar
              yppa det för sin egen man. Vid asylutredningar måste man därför
              gå fram mycket varligt och vara medveten om detta.
            </seg>
            <seg n="6bb265e8">
              Precis som det har talats om tidigare har Migrationsverket tagit
              fram riktlinjer för hur man ska utreda och fatta beslut när det
              gäller kvinnor. Det var ju också ett litet ljus i all förtvivlan
              att Barbro Holmberg utlovat en proposition om förföljelse på grund
              av kön, sexuell läggning och så vidare. Men vad hjälper det att
              ha riktlinjer, när de inte följs? Vad hjälper det, när kvinnor
              skickas tillbaka med hänvisning till att de ska kontakta polisen
              om de får problem när de kommer hem samma polis som kanske har
              våldtagit dem.
            </seg>
            <seg n="51c98af6">
              Fru talman! Inte heller tar man särskild hänsyn till att internflyktsalternativ,
              som man ofta hänvisar till i besluten, många gånger är uteslutet
              för kvinnor. I många kulturer kan inte kvinnor leva ensamma utan
              en man. De har ingen möjlighet att försörja sig på ett vanligt
              arbete utan är hänvisade till exempelvis prostitution. Hur ska
              eventuella barn klara sig med en prostituerad mamma? I de flesta
              fall har kvinnan barn också.
            </seg>
            <seg n="83d6455a">
              Möjligheterna att skydda enskilda mot övergrepp varierar från
              land till land och inom ett land, och det måste de beslutsfattande
              ta till sig. I Riksrevisionens rapport om Migrationsverket hänvisas
              till att man inte har ordentlig kontroll på hur det ser ut i olika
              länder. Man kritiserar också att Migrationsverket aldrig följer
              upp vad som händer med dem som avvisas.
            </seg>
            <seg n="43602185">
              När det gäller kvinnor och kvinnors asylskäl har Folkpartiet
              ett särskilt yttrande.
            </seg>
            <seg n="a5348e82">
              Fru talman! Jag vill gå tillbaka till Riksrevisionens rapport
              om Migrationsverket. Flera har tidigare talat om detta med långa
              handläggningstider. Flickan jag talade om först hade med sin familj
              varit i Sverige i två och ett halvt år. Det var inte på grund
              av att de hade lämnat in en massa nya ansökningar utan att utredningstiden
              hade tagit så lång tid för Migrationsverket. Det framgår också
              av Riksrevisionens rapport hur man har arbetat ineffektivt på
              Migrationsverket. Hur man då kan skylla på att det bara är nya
              ansökningar som förlänger asyltiden är för mig en stor fråga.
            </seg>
            <seg n="9704815a">
              Fru talman! Folkpartiet ser som en av sina viktigaste uppgifter
              att ta strid för en ny human och solidarisk flykting- och invandringspolitik
              med en rättssäker och snabb asylprocess.
            </seg>
          </u>
          <note type="speaker" n="f9e7939d">
            Anf. 83 KALLE LARSSON (v):
          </note>
          <u who="kalle_larsson_17fa7c" xml:id="i-3b14f62dd0384801-0" n="8db6953a">
            <seg n="dfa47191">
              Fru talman! Man kan fråga sig efter en så lång debatt vad som
              egentligen finns kvar att säga. Nu har ju till exempel Gustav
              Fridolin från Miljöpartiet yrkat bifall till en motion från Vänsterpartiet,
              instämt i ett särskilt yttrande initierat av Vänsterpartiet och
              dessutom använt en inte oansenlig del av sin talartid till att
              citera Jan Hammarlund, medlem i Vänsterpartiet. Jag instämmer
              i samtliga de saker Gustav Fridolin i det avseendet sade.
            </seg>
            <seg n="120f510b">
              Låt mig också instämma med det Ulla Hoffmann tidigare uttalade
              för Vänsterpartiets räkning. Vi har länge varit kritiska till
              de kompromisser med de mänskliga rättigheterna som i dag sker
              när det gäller den svenska migrations- och flyktingpolitiken.
              Det krävs helt enkelt en grundläggande förändring av svensk migrationspolitik
              för att de mänskliga rättigheterna fullt ut ska respekteras.
            </seg>
            <seg n="71d8367e">
              Någonting är visserligen fel också när det gäller världsordningen,
              eftersom så många människor tvingas fly från sina hemländer. Men
              det är dessutom någonting fel med den svenska flyktingpolitiken,
              när så få som 8 % av dem som tvingas fly av någon anledning får
              ett bifallsbeslut av Migrationsverket. När kvinnors asylskäl fortfarande
              inte räknas såsom de borde måste ordningen ändras. När Genèvekonventionen
              i praktiken inte används så krävs förändring.
            </seg>
            <seg n="9c4e5c31">
              Fru talman! Det här är i första hand, men inte bara, en diskussion
              om budgeten. Det är en budget som är framförhandlad mellan Vänsterpartiet,
              Socialdemokraterna och Miljöpartiet. I de delar som rör pengar
              och, märk väl, som är förhandlade mellan partierna, står jag bakom
              betänkandet. Men det är ingen hemlighet att också vi gärna hade
              sett att en hel del saker hade kunnat göras annorlunda i det här
              betänkandet. Vi föreslog under förhandlingsomgången jag redovisar
              gärna det för riksdagens kammare också att man hade kunnat införa
              denna 18-månadersgräns, helt enkelt en gräns i asylsystemet där
              den som inte är skyldig till något allvarligt brott och inte heller
              själv är skyldig till att ha fördröjt väntan skulle kunna få ett
              automatiskt uppehållstillstånd. Det är dags att komma fram nu
              med de förslag som gör att vi inte den 1 januari 2006 står med
              ett stort antal obehandlade ärenden.
            </seg>
            <seg n="0dcc8b11">
              Nej, vi bifaller inte förslaget om att begränsa ny ansökan. Den
              säkerhetsventil i ett rättsosäkert system som möjligheten till
              ny ansökan innebär är helt enkelt oumbärlig. Låt mig i stället
              citera mig själv från budgetdebatten här i kammaren den 29 november
              2001, när det gäller att bearbeta balanser och få fler människor
              att åtnjuta beslut i sina ärenden: Om Utlänningsnämnden inte får
              pengar till detta är det risk att det i stället reses krav på
              nollbeslut. Av principiella skäl tycker vi inte att det är det
              bästa, men möjligen kommer vi kanske att bli tvungna att ställa
              oss bakom sådana krav. En ny och rättssäker asylprövning måste
              helt enkelt kunna inledas med ett rensat bord när det gäller tidigare
              ärenden. Det är några år sedan nu, och ytterligare några miljoner
              har visserligen beviljats på vårt initiativ de tre partierna tillsammans
              men för lite. Och det står alldeles klart att om ingen tydlig
              politisk markering kommer från riksdagens kammare så kommer inte
              migrationsministern själv att komma på, plötsligt uppdaga, förslaget
              om att nollställa de ärenden som ligger i balansen. Det är alltså
              riksdagen som behöver göra en sådan markering. Låt oss återkomma
              i de sammanhang som finns för att se till att den möjligheten
              ges.
            </seg>
            <seg n="52dbfbae">
              För det är ju så, fru talman, att stödet för den socialdemokratiska
              regeringens restriktiva hållning i migrationspolitiska frågor
              tycks allt svagare. Sex partier är i dag överens, än en gång får
              väl sägas, om att kräva handling av regeringen när det gäller
              ensamkommande barn. Det är ett av vad jag hoppas blir många exempel
              på att partier samverkar rakt över traditionella gränser helt
              enkelt för att man anser att internationella konventioner ska
              följas. Man anser att värdighet i mottagandet av människor som
              tvingas fly är en självklarhet och man tycker att rättssäkerhet
              måste vara ett signum också för den svenska migrationspolitiken.
            </seg>
            <seg n="9ae6670e">
              Det betyder inte alls att alla gamla konflikter är dolda tvärtom.
              När det gäller den svenska integrationspolitiken har vi mycket
              kvar att diskutera mellan höger och vänster. För det är klart
              att om Folkpartiet igen kommer dragande med sina förslag om språktest
              för svenskt medborgarskap kommer vi att avvisa det. Om Moderaterna
              eller Folkpartiet återkommer med förslag om löner för invandrade
              som ligger under kollektivavtalslönerna kommer vi att avvisa det.
              Självklart gör vi det. På samma grund som vi anser att värdigheten
              måste finnas i asylprocessen menar vi att den också måste finnas
              på arbetsmarknaden. Ingen diskriminering! Generella insatser för
              att bryta underordningen och satsa på rätten till arbete, rätten
              till bostad, rätten till utbildning! Det är vägen framåt för en
              socialistisk integrationspolitik.
            </seg>
            <seg n="17e02292">
              Fru talman! Just förslaget om att dra in ersättning för asylsökande,
              som varit upp i diskussionen tidigare, förtjänar ändå något ytterligare
              uppmärksamhet. Jag sade att jag skulle återkomma till det. Det
              här är nämligen ett förslag som regeringen i efterhand så att
              säga har smugit in i budgetöverenskommelsen.
            </seg>
            <seg n="8dab9a93">
              Låt mig tala klarspråk: När vi tog i hand i samband med en budgetöverenskommelse
              mellan tre partier stod det ingenting om eget boende i denna budgetöverenskommelse.
              När den är tryckt och ligger på riksdagsledamöternas bord, ja
              då står det något om att begränsa möjligheten till eget boende.
              Det är ingenting annat än ett öppet brott mot en överenskommelse
              och förtjänar all tänkbar kritik inte bara för formen, utan självfallet
              i första hand sakligt. Att begränsa rätten för människor att bosätta
              sig där de vill under asyltiden är att begränsa den mänskliga
              rättigheten att få bosätta sig i den del av landet där man önskar.
            </seg>
            <seg n="781793d3">
              Det är en rätt som studenter generellt har, som lärare har, som
              gruvarbetare har ja, det bör ju finnas gruvor men man får bosätta
              sig var man vill. Alla människor ska ha den rätten. Därför avvisar
              vi inskränkningarna i bidraget till eget boende. Vi har andra
              förslag som skulle bryta segregationen på ett mycket tydligare
              sätt utan att skuldbelägga de människor som är de ytterst utsatta.
              Jag yrkar därför bifall till reservation 1 under punkt 1 och står,
              liksom alla mina partikamrater, bakom samtliga reservationer som
              Vänsterpartiet har avlämnat. Vi är inte beredda att göra fattiga
              människor ännu fattigare än vad de redan är, vilket blir resultatet
              om rätten till eget boende begränsas.
            </seg>
            <seg n="5c9e19ce">
              Fru talman! Avslutningsvis och kortfattat: Vi kan inte acceptera
              att människor så ofta som i dag sätts i förvar, i praktiken i
              ett fängsligt förvar, bara för att de har begått det så kallade
              brottet att söka sig till ett annat land och försöka få uppehållstillstånd.
              Men vi kan konstatera att till och med barn i dag tas i förvar.
              Och vuxna tas i förvar helt utan tidsgränser. De av oss som har
              besökt förvaren ser att det är många månader som man ibland får
              vänta på sitt besked om att bli utkastad från Sverige. Därför
              måste det nu tas fram riktiga regler med tidsgränser, en ordning,
              en reglering, som fungerar och är värdig för människor gällande
              hur förvaret får fungera.
            </seg>
            <seg n="fd450fd5">
              Med dessa ord tackar jag kammaren för uppmärksamheten och hoppas
              på replik.
            </seg>
          </u>
          <note type="speaker" n="87c7b817">
            Anf. 84 MAURICIO ROJAS (fp) replik:
          </note>
          <u who="mauricio_rojas_02ffb5" xml:id="i-2ef8ed4166a464fd-5" n="2606e013">
            <seg n="0fb6f80b">
              Fru talman! Jag ska inte tala om språktestet, nej. Jag är bara
              mycket nyfiken på vad Vänsterpartiet säger om de illegala invandrarna?
              Vad har ni tänkt om dem? Det är inte en enkel fråga, men jag är
              väldigt nyfiken på hur ni har tänkt. Har ni något färdigt, eller?
              Hur ligger ni till där?
            </seg>
          </u>
          <note type="speaker" n="a4c54772">
            Anf. 85 KALLE LARSSON (v) replik:
          </note>
          <u who="kalle_larsson_17fa7c" xml:id="i-3b14f62dd0384801-1" n="8db6953a">
            <seg n="5054da4e">
              Fru talman! Låt mig börja med att säga att jag förstår att Mauricio
              Rojas inte vill tala om språktest. Det har väl inte varit paradgrenen
              för Folkpartiet, precis. Man fick många röster för att man fiskade
              i de vattnen, men har därefter gjort vad man har kunnat för att
              backa, rygga, försvinna från arenan när frågan kommer upp på bordet
              igen. Låt oss acceptera det. I stället vill jag svara på den ärliga
              fråga som Mauricio Rojas nu ställer.
            </seg>
            <seg n="ef9283f7">
              Vad menar vi om illegala invandrare? För det första och semantiskt:
              Det finns inga illegala invandrare. Inga människor kan enligt
              vår uppfattning kallas illegala. Människor kan de kallas. Och
              de är i statens ögon emellanåt här utan att ha statens rätt att
              befinna sig i landet. Jag tror att Mauricio Rojas i det avseendet
              är överens med mig även om han lite vårdslöst använder ordet illegal
              i den betydelsen.
            </seg>
            <seg n="12746452">
              Vad vill vi då göra? Människor bor i det här landet för att de
              har varit tvungna att gömma sig efter att ha fått avslagsbeslut.
              Det är ett skäl att befinna sig, så att säga, illegalt i landet.
              Vår uppfattning är ju att den svenska asylprocessen har misshandlat
              människor i många avseenden. De som befinner sig som gömda i landet
              i dag borde få en ny chans, borde få möjlighet att ingå i det
              nollställningsbeslut som vi är beredda att diskutera med andra
              partier. Vi har ju länge, under många år och mycket kraftfullt,
              kritiserat den rättsosäkra ordning vi har. De människor som har
              blivit offer för detta borde vi ge en chans till värdighet.
            </seg>
            <seg n="0b019fc0">
              Låt mig i min andra replik återkomma till ytterligare grupper
              av så kallade illegala människor som lever här. Också där har
              vi goda förslag att komma med.
            </seg>
          </u>
          <note type="speaker" n="ba19c1e7">
            Anf. 86 MAURICIO ROJAS (fp) replik:
          </note>
          <u who="mauricio_rojas_02ffb5" xml:id="i-2ef8ed4166a464fd-6" n="2606e013">
            <seg n="de5defa6">
              Fru talman! Nu testar Kalle Larsson min svenska med det här med
              illegala invandrare. Från statens synpunkt är de illegala, och
              legaliteten är en statlig angelägenhet. Det är inte en privatsak.
            </seg>
            <seg n="d55a843e">
              Det jag frågade om var inte flyktingar som har fått nej utan
              människor som kommer hit för att jobba. De gör det illegalt, svart
              kalla det vad du vill. Det är människor som vi vet finns, och
              de är väldigt många. De är många fler än både flyktingar och dem
              som väntar på beslut. Det är det jag vill att du säger något om.
            </seg>
          </u>
          <note type="speaker" n="d67c9c71">
            Anf. 87 KALLE LARSSON (v) replik:
          </note>
          <u who="kalle_larsson_17fa7c" xml:id="i-3b14f62dd0384801-2" n="8db6953a">
            <seg n="eedaadfb">
              Fru talman! Det ska jag gärna göra. Det var inte min avsikt att
              testa Mauricio Rojas i svenska även om det kanske är bra att få
              erfara hur det känns att bli testad i svenska.
            </seg>
            <seg n="6ec025b0">
              Till frågan: Ja, det finns många människor som lever utanför
              lagen, som lever utanför de bestämmelser som finns, utan den trygghet
              som tillhörigheten till ett samhälle innebär, utan det skydd som
              myndigheter ska åstadkomma för människor och utan de rättigheter
              som avtal på arbetsmarknaden till exempel innebär.
            </seg>
            <seg n="33dc1fda">
              Vi har tidigare än de flesta partier, tidigare än Folkpartiet
              till exempel, föreslagit att man ser över hur möjligheten för
              arbetskraftsinvandring ska se ut. Det är många år sedan nu som
              vi lyfte upp den frågan första gången. Hade man redan då tagit
              ett initiativ i enlighet med det som vi föreslog hade det funnits
              regler på plats i dag. Då hade det funnits en möjlighet att lagligt
              komma till Sverige för att arbeta, försörja sig och leva här oaktat
              att man inte har egna asylskäl.
            </seg>
            <seg n="8e2a4b3b">
              Men låt mig också säga vad vi inte är beredda att göra. Vi är
              inte beredda att acceptera olika regler på arbetsmarknaden. Vi
              är inte beredda att acceptera att arbetskraft som kommer från
              andra länder, alltså människor från andra länder, ska ha andra
              rättigheter än de som är uppvuxna hela sina liv i Sverige.
            </seg>
            <seg n="f6c48025">
              Vi avvisar varje tanke på att man ska ha andra regler för arbetskraft
              från andra länder än vad som i dag existerar på den svenska arbetsmarknaden.
              Så vi går inte i den enkla fällan att säga nej till all arbetskraftsinvandring,
              som en del partier emellanåt tenderar att göra. Men vi går inte
              heller i den enkla fälla som det innebär att säga att vi accepterar
              vilka regler som helst på den svenska arbetsmarknaden bara människor
              får chansen att komma hit. Samma regler ska gälla, och människor
              ska ha en chans att komma hit. Det är Vänsterpartiets linje.
            </seg>
          </u>
          <note type="speaker" n="6ab8c572">
            Anf. 88 MONA JÖNSSON (mp):
          </note>
          <u who="mona_jonsson_8a4f51" xml:id="i-129b47e9ab68374c-0" n="4591d436" next="i-ed4b78f1417f62bc-0">
            <seg n="0aed8de4">
              Fru talman! Först ska jag yrka bifall till reservation 1 vad
              gäller frågan om bostadsersättning för asylsökande. Vi står inte
              bakom budgetpropositionen i den delen.
            </seg>
            <seg n="6f8a141a">
              Integrationsverket presenterade helt nyligen en rapport. Den
              visade att av drygt 780 000 kommunanställda i gruppen 2064 år
              hade 12 % utländsk bakgrund. Våra kommuner, landsting och myndigheter
              ska anställa personer som har utländsk bakgrund.
            </seg>
            <seg n="0c21695f">
              Enligt rapporten finns den största underrepresentationen av kommunanställda
              med utländsk bakgrund i Malmö, där den ligger under 30 %. I Göteborg
              ligger man nära genomsnittet med 25 %. Helsingfors med sina 10
              % finns i den kommungrupp som har den lägsta representationen.
            </seg>
            <seg n="f00d7c77">
              Man konstaterar vidare att bristen på mångfald är störst bland
              chefer. Analyser visar att ålder, vistelsetid i Sverige och utbildningsnivå
              inte kan vara förklaringen. Statistiken visar att tre av fyra
              utrikes födda har bott i Sverige länge än fyra år, och en majoritet
              har minst gymnasieutbildning.
            </seg>
            <seg n="2d53cac6">
              Det har visat sig att strukturell diskriminering i hög grad ligger
              bakom att personer med utländsk bakgrund väljs bort när de söker
              arbete. Men det finns också bra exempel på kommunala initiativ
              för att komma till rätta med denna diskriminering.
            </seg>
            <seg n="87cef6ce">
              I exempelvis Melleruds kommun döljer man namn på personer när
              man ska ta ut vilka som ska kallas till anställningsintervjuer.
              Ingen med utländskt namn, eller för den delen en kvinna, ska kunna
              bli utgallrad innan meriterna har avgjort valet av person. Det
              tycker vi i Miljöpartiet är ett bra sätt att jobba på. Vi välkomnar
              att fler gör det.
            </seg>
            <seg n="32a74419">
              Det har visat sig att många arbetsgivare, både privata och offentliga,
              känner dåligt till diskrimineringslagstiftningen. Miljöpartiet
              driver att antidiskrimineringsklausuler vid upphandling ska införas
              i större utsträckning. Vi anser att de statliga myndigheterna
              ska föregå med gott exempel.
            </seg>
            <seg n="1f77a183">
              En myndighet som arbetat bra med klausulerna är Arbetsmarknadsverket.
              Vi anser att alla myndigheter ska utbildas nu under våren 2005
              och att man ska införa antidiskrimineringsklausuler generellt
              under andra halvan av 2005. Vi ser införandet som ett steg på
              vägen att komma till rätta med den strukturella diskrimineringen
              som bland annat utestänger från arbete.
            </seg>
            <seg n="6d25f151">
              Ett exempel på att göra det lättare att komma in i det svenska
              samhället på ett naturligt sätt skulle vara att inrätta ett faddersystem.
              I Kanada har man faddersystem som innebär att man lokalt i kommunerna
              söker efter fadderfamiljer. Man tittar på gemensamma intressen
              och matchar sedan ihop familjerna. På detta sätt har människor
              fått se hur samhället fungerar praktiskt och därmed lättare fått
              tillgång till de kontaktvägar som man har för att ta sig fram
              i det nya landet.
            </seg>
            <seg n="b5ff7bdf">
              I dagens betänkande framgår att diskrimineringsombudsmännen och
              det lokala arbetet mot diskriminering får ökat stöd. Det är viktigt
              att det finns resurser att kunna driva fall i domstol för att
              uppmärksamma de mekanismer som finns och den strukturella diskriminering
              som pågår. I England finns Commission for Racial Equality. Den
              har fokus på diskriminering både på individnivå och på den strukturella
              nivån.
            </seg>
            <seg n="91ae6084">
              Ett sätt att komma åt diskriminering också i Sverige är att inrätta
              en samlad myndighet som arbetar strategiskt och samhällsanalytiskt
              mot diskriminering i alla former. Det ska vara ett organ som är
              tydligt kopplat till ombudsmännen mot diskriminering och som går
              i spetsen för nödvändiga förslag kring styrning och uppföljning
              av antidiskrimineringspolitiken.
            </seg>
            <seg n="08c9dbb9">
              Fru talman! Den 7 och 8 december kommer Sverige att anordna en
              internationell konferens om så kallat hedersrelaterat våld. Det
              är viktigt att sprida kunskap och byta erfarenheter om hur vardagen
              ser ut för många unga kvinnor runtom i världen i dag. Viktigt
              är också att arbeta förebyggande genom att uppmärksamma de konventioner
              som många länder undertecknat om mänskliga rättigheter, kvinnokonventionen
              och barnkonventionen.
            </seg>
            <seg n="e64950a9">
              Här i Sverige pågår med länsstyrelserna i storstäderna som bas
              ett arbete som bland annat innebär att ta fram flera platser för
              skyddat boende för unga utsatta kvinnor och män. Länsstyrelserna
              i Västra Götaland, Malmö och Helsingfors ansvarar för och anordnar
              utbildning för personer som kommer i kontakt med denna grupp.
              Det kan vara personal i skolor, personal på kommunernas socialkontor
              eller polis och åklagare.
            </seg>
            <seg n="1fbdbbd2">
              Länsstyrelserna beviljar också projektstöd till olika organisationer
              som arbetar mot så kallat hedersrelaterat våld. I arbetet har
              man upptäckt att det är många kvinnor i åldern 1825 år som söker.
              De får stöd och hjälp, eftersom man satt gränsen för hjälp genom
              dessa projekt till 25 år. Man arbetar också på ett bra sätt för
              att förebygga genom att uppmärksamma och tala med unga män om
              synen på kvinnor och mänskliga rättigheter. Det sker genom föreningslivet
              eller i skolan. Ett exempel är att man i Västra Götaland har haft
              en man av kurdiskt ursprung som har talat med killar om våldets
              mekanismer.
            </seg>
            <seg n="3db69eb8">
              Vid en träff med de tre länsstyrelserna uttryckte representanterna
              vikten av att utsatta personer när de väl får skyddat boende inte
              lämnas ensamma utan får personer som stöder dem. Man har hittills
              underskattat detta behov. Av stor vikt är också att införa en
              nationell samordning av skyddat boende. När väl en kvinna tar
              steget och lämnar sin familj och söker hjälp kan det vara bråttom
              med placering på annan ort än den egna för att slippa hoten.
            </seg>
            <seg n="12d01e93">
              Bäst är givetvis att förebygga att någon blir utsatt för så kallat
              hedersrelaterat våld. Ett sätt som prövats med bra framgång är
              öppenvårdsmottagningar där kvinnor kan söka och där både de unga
              kvinnorna och familjerna kan få hjälp och stöd.
            </seg>
            <seg n="9f30aa85">
              Fru talman! Integration är så mycket mer än det vi behandlar
              i socialförsäkringsutskottet. Vi får inte glömma frågeställningar
              som på vems villkor integrationen sker. Vi får heller inte glömma
              helheten i politiken. Då menar jag betydelsen av bostadsplanering,
              byggande, arbetsmarknadspolitiken, att vi hellre ser människor
              som resurser än som belastningar och att vi tar vara på personers
              kreativitet, personliga önskemål och möjligheter. Jag anser att
              vi alla måste arbeta för detta och följa de konventioner som Sverige
              har undertecknat. Det gäller konventioner om mänskliga rättigheter,
              kvinnokonventionen och barnkonventionen.
            </seg>
          </u>
          <note n="327190b3">
            Överläggningen var härmed avslutad.
          </note>
          <note n="2055b840">
            10 § Konvention mellan Sverige och Amerikas förenta stater om
            social trygghet
          </note>
          <note n="b79fff64">
            Föredrogs
          </note>
          <note n="7fb0f236">
            Andre vice talmannen konstaterade att ingen talare var anmäld.
          </note>
          <note n="72e9e475">
            11 § Kommunal medverkan i landstingens sjuktransporter
          </note>
          <note n="b79fff64">
            Föredrogs
          </note>
          <note n="7fb0f236">
            Andre vice talmannen konstaterade att ingen talare var anmäld.
          </note>
          <note n="5eae95dd">
            12 § Bordläggning
          </note>
          <note n="cde1d8ff">
            Anmäldes och bordlades
          </note>
          <note n="c018348c">
            13 § Anmälan om interpellationer
          </note>
          <note n="3f246d8b">
            Anmäldes att följande interpellationer framställts
          </note>
          <note n="b121fff2">
            den 29 november
          </note>
          <note n="f42b5951">
            Ana Maria Narti
          </note>
          <u who="mona_jonsson_8a4f51" xml:id="i-ed4b78f1417f62bc-0" n="4591d436" prev="i-129b47e9ab68374c-0">
            <seg n="63f74f51">
              Torsten Lindström
            </seg>
          </u>
          <note n="cb9413c9">
            Ulrik Lindgren
          </note>
          <note n="a40deaaa">
            Sven Gunnar Persson
          </note>
          <note n="f46fa3d9">
            Sven Brus
          </note>
          <note n="d624ee2f">
            Lars-Ivar Ericson
          </note>
          <note n="f46fa3d9">
            Sven Brus
          </note>
          <note n="f5cad56d">
            den 30 november
          </note>
          <note n="e8cb883e">
            Erik Ullenhag
          </note>
          <note n="e8cb883e">
            Erik Ullenhag
          </note>
          <note n="e8cb883e">
            Erik Ullenhag
          </note>
          <note n="e8cb883e">
            Erik Ullenhag
          </note>
          <note n="e8cb883e">
            Erik Ullenhag
          </note>
          <note n="e8cb883e">
            Erik Ullenhag
          </note>
          <note n="e8cb883e">
            Erik Ullenhag
          </note>
          <note n="e8cb883e">
            Erik Ullenhag
          </note>
          <note n="457d4ffc">
            Helena Bargholtz
          </note>
          <note n="6131d4b3">
            Gunnar Andrén
          </note>
          <note n="a884ce8f">
            Cecilia Wikström
          </note>
          <note n="dd9a858c">
            Britt-Marie Danestig
          </note>
          <note n="a0ebf431">
            Sven-Erik Sjöstrand
          </note>
          <note n="f71d392e">
            Annika Qarlsson
          </note>
          <note n="e54016a7">
            Interpellationerna redovisas i bilaga som fogats till riksdagens
            snabbprotokoll tisdagen den 7 december.
          </note>
          <note n="ef307e61">
            14 § Anmälan om frågor för skriftliga svar
          </note>
          <note n="af7de997">
            Anmäldes att följande frågor för skriftliga svar framställts
          </note>
          <note n="f5cad56d">
            den 30 november
          </note>
          <note n="7e6c8634">
            Magdalena Andersson
          </note>
          <note n="8e131861">
            Helene Petersson
          </note>
          <note n="6225d851">
            Viviann Gerdin
          </note>
          <note n="83b63342">
            Joe Frans
          </note>
          <note n="2d9aa5c3">
            Fredrik Olovsson
          </note>
          <note n="dc2128e2">
            Frågorna redovisas i bilaga som fogats till riksdagens snabbprotokoll
            tisdagen den 7 december.
          </note>
          <note n="edc1b1d8">
            15 § Anmälan om skriftliga svar på frågor
          </note>
          <note n="d045dea6">
            Anmäldes att skriftliga svar på följande frågor inkommit
          </note>
          <note n="f5cad56d">
            den 30 november
          </note>
          <note n="d624ee2f">
            Lars-Ivar Ericson
          </note>
          <note n="400cf7c0">
            Michael Hagberg
          </note>
          <note n="a2c20f01">
            Rosita Runegrund
          </note>
          <note n="1165c0c2">
            Svaren redovisas i bilaga som fogats till riksdagens snabbprotokoll
            tisdagen den 7 december.
          </note>
          <note n="76afe6a1">
            16 § Kammaren åtskildes kl. 19.57.
          </note>
          <note n="6ee74eab">
            Förhandlingarna leddes
          </note>
          <note n="15ed66c5">
            /Monica Gustafson
          </note>
        </div>
      </body>
    </text>
  </TEI>
</teiCorpus>
