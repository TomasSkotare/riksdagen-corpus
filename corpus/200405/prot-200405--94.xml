<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2004</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2004</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200405--94</head>
          <docDate when="2004-03-22">2004-03-22</docDate>
        </div>
      </front>
      <body>
        <div>
          <note n="ff3545a2">
            ﻿
          </note>
          <note n="97e83336">
            Riksdagens protokoll
          </note>
          <note n="56530337">
            2004/05:94
          </note>
          <note type="date" n="4f9188cf">
            Tisdagen den 22 mars
          </note>
          <note n="3cd30c1f">
            Kl. 13:30 - 20:33
          </note>
          <note n="c5a4ffaa">
            1 § Justering av protokoll
          </note>
          <note n="2b46e639">
            Justerades protokollen för den 15 och 16 mars.
          </note>
          <note n="ad070676">
            2 § Meddelande om skriftliga frågor under påskuppehållet
          </note>
          <note n="ff9adf5d">
            Talmannen meddelade att skriftliga frågor som lämnats in till
            och med torsdagen den 24 mars kl. 10.00 skulle besvaras senast
            kl. 12.00 torsdagen den 31 mars.
          </note>
          <note n="e19c552a">
            3 § Anmälan om fördröjda svar på interpellationer
          </note>
          <note n="dd3565fb">
            Till riksdagen hade inkommit följande skrivelser:
          </note>
          <note n="3f07f333">
            Interpellation 2004/05:449
          </note>
          <note n="35edd258">
            Interpellation 2004/05:449 av Tina Acketoft om löneskillnader
            i staten kommer att besvaras fredagen den 15 april.
          </note>
          <note n="5696d148">
            Skälet till dröjsmålet är arbetsanhopning.
          </note>
          <note n="ceb7c93c">
            Sven-Erik Österberg
          </note>
          <note n="e5c91d89">
            Interpellation 2004/05:459
          </note>
          <note n="4a3fd549">
            Interpellation 2004/05:459 av Allan Widman (fp) om kostnadsutvecklingen
            för svenska soldater utomlands
          </note>
          <note n="21bcc8f2">
            Interpellationen kommer att besvaras tisdagen den 19 april 2005.
          </note>
          <note n="84abd545">
            Skälet till dröjsmålet är utlandsresor.
          </note>
          <note n="797bbfcb">
            Helena Lindberg
          </note>
          <note n="fd414554">
            Interpellation 2004/05:475
          </note>
          <note n="eafb495f">
            Interpellation 2004/05:475 av Mia Franzén (fp) om låssystem för
            äldreboenden
          </note>
          <note n="ec54c065">
            Interpellationen kommer att besvaras torsdagen den 14 april 2005.
          </note>
          <note n="d5ddf964">
            Skälet till dröjsmålet är sedan tidigare inbokade engagemang.
          </note>
          <note n="cd519380">
            Erna Zelmin
          </note>
          <note n="c1147a3b">
            4 § Svar på interpellation 2004/05:378 om bedömningen av Hizbullah
          </note>
          <note type="speaker" n="a55ea3be">
            Anf. 1 Utrikesminister LAILA FREIVALDS (s):
          </note>
          <u who="unknown" xml:id="i-d1b62755ef0eabf0-0" n="8505e0bf">
            <seg n="2b898e8f">
              Herr talman! Ewa Björling har frågat mig vilket ställningstagande
              jag gör avseende Hizbullah och dess inblandning i terrorism, liksom
              vilka åtgärder jag avser att vidta när det gäller frågan om eventuell
              terroriststämpling av Hizbullah inom EU.
            </seg>
            <seg n="8eeb92bd">
              Enligt de kriterier som gäller för att en person eller organisation
              ska kunna föras upp på EU:s listor krävs att det ska finnas exakta
              uppgifter som visar att ett beslut har fattats av en behörig myndighet
              beträffande de personer, grupper eller enheter som avses. Det
              kan vara fråga om en dom, inledande av en undersökning eller annan
              rättslig åtgärd i fråga om en terroristhandling eller försök eller
              medverkan därtill.
            </seg>
            <seg n="a4f9649e">
              Om beslutet inte är en dom måste det i varje fall grunda sig
              på allvarliga och trovärdiga bevis eller indicier. I praxis har
              medlemsstaterna även beaktat att en organisation har tagit på
              sig ansvaret för terroristhandlingar. Härutöver, när underlag
              kommer från ett tredjeland, ska EU:s medlemsstater särskilt fästa
              avseende vid om akten är förenlig med de principer och förfaranden
              som är grundläggande för rättsstaten och respekten för de mänskliga
              rättigheterna.
            </seg>
            <seg n="36644c8f">
              Även om de juridiska kriterierna för att lista en organisation
              är uppfyllda kan det finnas politiska skäl som talar mot en listning.
              Sådana beaktas också i praxis.
            </seg>
            <seg n="77af49b2">
              Från flera håll har anklagelser om terroristhandlingar riktats
              mot Hizbullah. Det är obestridligt att organisationen företagit
              stridshandlingar mot militära israeliska mål, vilket resulterat
              i dödsfall. Organisationen har också tagit på sig ansvaret för
              kidnappningar av flera israeliska militärer, varav vissa bragts
              om livet. Påståenden finns därutöver om att Hizbullah skulle stödja
              extremistiska palestinska organisationers våldsdåd.
            </seg>
            <seg n="0c24a7e9">
              Hizbullahs konfrontation med Israel har minskat kraftigt sedan
              Israel drog sig tillbaka från södra Libanon och fångutväxling
              mellan Israel och organisationen skett. Organisationens aktivitet
              koncentreras för närvarande till de av Israel ockuperade Sheebagårdarna.
              Libanon och Syrien utpekar området som libanesiskt medan FN anser
              det tillhöra Syrien.
            </seg>
            <seg n="5de6eb0a">
              Som Ewa Björling själv påpekar sitter Hizbullah i det libanesiska
              parlamentet. Organisationen har även stärkt sin ställning i lokala
              val. Som politisk kraft har Hizbullah stöd bland shiiterna i södra
              Libanon och ingår därmed i landets politiska mosaik. Libanon genomgår
              som bekant för närvarande ett inrikespolitiskt turbulent skede.
              Det gäller nu framför allt att tillse att situationen inte destabiliseras
              på ett sätt som äventyrar Libanons bräckliga fred. För att nå
              acceptans som legitim politisk kraft måste Hizbullah avstå från
              våldsmetoder och låta sig länkas in i en demokratisk process,
              som innebär delaktighet för samtliga grupper i Libanon.
            </seg>
            <seg n="34e88d19">
              Frågan om terroristlistning av personer och organisationer övervägs
              regelbundet inom EU. Regeringen har därför anledning att göra
              löpande översyn av sina ställningstaganden.
            </seg>
          </u>
          <note type="speaker" n="215e92e6">
            Anf. 2 EWA BJÖRLING (m):
          </note>
          <u who="ewa_bjorling_d08852" xml:id="i-83b1eeeba71ddd39-0" n="ab868f5d">
            <seg n="48527b01">
              Herr talman! Jag tackar utrikesministern för svaret, som för
              min del egentligen inte klargjorde särskilt mycket avseende den
              svenska inställningen till Hizbullah förutom att jag hör att den
              är tvetydig. Det sägs egentligen bara att regeringen gör löpande
              översyn i frågan.
            </seg>
            <seg n="bdd0a500">
              Hur agerar vi då när det gäller EU? I resolution 1559 ingår andra
              saker, som vi ska diskutera i nästa interpellation. Det finns
              ett krav på att avväpna alla libanesiska och icke-libanesiska
              milisgrupper, främst Hizbullah. Det är dags att avväpna Hizbullah
              nu. Det är en deadline som behövs för att tvinga dem att lämna
              ifrån sig sina vapen.
            </seg>
            <seg n="3cc26e9f">
              När jag var på besök i Syrien frågade jag hur pass mycket Syrien
              och dess säkerhetstjänst är inblandad i Hizbullah. Det svar jag
              fick då var att Syrien inte har någonting med Hizbullah att göra.
              Det är en rent libanesisk frihetsorganisation, väl respekterad
              som politiskt parti och inget annat. En frihetsorganisation det
              är bara en diktaturstat som kan säga så!
            </seg>
            <seg n="84ff66c4">
              Utrikesministen håller själv med mig i sitt svar angående Hizbullah.
              Man har genomfört flera terrordåd, bland annat riktade mot Israel.
              Detta är ingenting som någon av oss förnekar.
            </seg>
            <seg n="191e95b3">
              Hizbullah betyder Guds parti. Det bildades 1982 som en reaktion
              på Israels invasion av Libanon och som en följd av revolutionen
              i Iran 1979. Målet var då långsiktigt, och det är det fortfarande,
              att skapa en islamistisk stat. Hizbullah är en shiamuslimsk motståndsrörelse
              med huvudsäte i Libanon och en organisation med flera grenar.
              Det finns en social och en politisk del med ledamöter i Libanons
              parlament och en militant del. Allting är sammanflätat, och man
              har svårt att särskilja vad som är rätt och vad som är fel.
            </seg>
            <seg n="0dd8d3d7">
              Herr talman! Jag tycker att vi måste vara ytterst tydliga. Vi
              måste ställa krav. Om man nu inte anser att tiden är den rätta
              att terroriststämpla Hizbullah, vilket i explicit mening betyder
              frysning av tillgångar, så måste man i alla fall aktivera diskussionen
              för att skapa ytterligare tryck. USA har redan sedan lång tid
              tillbaka stämplat Hizbullah som en terrororganisation för dess
              attacker mot Israel. EU har valt att inte göra det.
            </seg>
            <seg n="b29e0f5f">
              Vi vet i dag att Hizbullah med stöd från främst Iran men även
              Syrien har utfört många terrordåd. Palestinska tjänstemän har
              öppet anklagat Hizbullah för att värva palestinier för självmordsattentat
              och sabotera vapenvilan. De flesta attacker som har utförts under
              den senaste tiden har finansierats av Hizbullah. På Västbanken
              och Gaza kontrollerar de majoriteten av terroristcellerna.
            </seg>
            <seg n="01b89c34">
              Genom den tysta hjälpen från Syrien har Hizbullah också kunnat
              transferera stor hjälp till Hamas, Fatah och islamistiska Jihad.
              Det här har skett tillsammans med ökad finansiering och kompetensutveckling
              av vapentillverkning.
            </seg>
            <seg n="73cfd747">
              Jag vill fråga utrikesministern följande: Hur kan detta godkännas
              som ett rent politiskt parti? Till och med Abu Mazen, den palestinska
              ledaren, har nu själv bett om hjälp när det gäller att förmå Hizbullah
              att lugna sig. Vill inte Sverige eller EU lyssna på honom heller?
            </seg>
            <seg n="2f23cf7f">
              Hur ska EU agera när det gäller förhandlingar med Iran, där vi
              ska vara tydliga? Kommer vi att ställa krav på strypning av Hizbullahs
              terroristverksamhet den vägen? EU kan inte fortsätta med ett så
              passivt förhållningssätt som i dag.
            </seg>
            <seg n="6513e9b1">
              Iran stöder terrorism och får störa fredsprocessen såsom det
              ser ut nu. Det kan vi inte negligera längre. Hur avser Sverige
              att agera i den frågan när det gäller att stötta Abu Mazen och
              att pressa Iran?
            </seg>
          </u>
          <note type="speaker" n="4b8aa465">
            Anf. 3 Utrikesminister LAILA FREIVALDS (s):
          </note>
          <u who="unknown" xml:id="i-d1b62755ef0eabf0-1" n="8505e0bf">
            <seg n="ff2a2fcc">
              Herr talman! Låt mig inledningsvis säga att jag är förhindrad
              att uttala mig om vilka individer eller organisationer som diskuteras
              inom EU för en eventuell terroristlistning av EU. EU:s medlemsstater
              har kommit överens om att sekretessbelägga information om det,
              och det finns flera skäl till det.
            </seg>
            <seg n="03141bad">
              När det gäller avsaknaden av ett EU-beslut kan jag naturligtvis
              uttala mig mera allmänt och generellt om frågan.
            </seg>
            <seg n="637a69b9">
              När det gäller Hizbullah är det onekligen så, om vi ser till
              säkerhetsrådets resolution 1559, att där talas det inte bara om
              tillbakadragande av utländska styrkor utan det krävs också avväpning
              av libanesiska och utländska miliser. Hizbullah har onekligen
              den ojämförligt största.
            </seg>
            <seg n="97eb6832">
              Det här är naturligtvis en uppgift som det internationella samfundet
              har, att sätta tryck på Hizbullah för att de avväpnas och upphör
              med våldsdåd. Men det är ett känsligt läge i Libanon just nu,
              och det gäller att hantera det trycket på rätt sätt. Jag vill
              påpeka att Abu Mazen har sagt till Solana, den höge representanten
              i EU, att han anser att dialog är bättre än listning.
            </seg>
          </u>
          <note type="speaker" n="3834a0f7">
            Anf. 4 EWA BJÖRLING (m):
          </note>
          <u who="ewa_bjorling_d08852" xml:id="i-83b1eeeba71ddd39-1" n="ab868f5d">
            <seg n="cf3e520a">
              Herr talman! Jag respekterar naturligtvis att det råder sekretess.
              Men fortfarande måste Hizbullah bestämma sig: en rumsren väg eller
              ej? Hizbullah måste avväpnas, och de vägrar just nu att göra detta,
              med hänvisning till att vapnen endast ska användas mot Israel
              vid behov.
            </seg>
            <seg n="db1a2b04">
              Inget politiskt parti kan ha rätten till en egen milis, om man
              nu vill vara ett renodlat politiskt parti. Tänk om Socialdemokraterna
              skulle skaffa en egen milis i Sverige! Vi vet alla att det aldrig
              kommer att bli verklighet, för vi lever i en demokrati. Vi accepterar
              inte det här någon annanstans, så varför ska vi göra det i Libanon?
            </seg>
            <seg n="a2688590">
              Det är nu ytterst viktigt att EU agerar tillsammans med USA och
              pressar Hizbullah till avväpning. Det är den libanesiska staten
              som ska stå för vapenförsörjning och försvar av Libanon, inte
              Hizbullah. Det här måste ske med en deadline för dem, för annars
              tror jag inte särskilt mycket händer. Det är noll acceptans när
              det gäller vapen för politiska partier.
            </seg>
            <seg n="653dec8b">
              Utrikesministern har också tagit upp frågan om Sheebagårdarna
              i södra Libanon som ockuperas av Israel. Det är sant. Men om nu
              Syrien hävdar att Hizbullah inte har med dem att göra och att
              enligt FN tillhör Sheebagårdarna Syrien, undrar man vad Hizbullah
              har där att göra. Det vore mer smakfullt om Syrien gick ut offentligt
              och sade att denna del tillhör Libanon.
            </seg>
            <seg n="0689541c">
              Min fråga till utrikesministern är: Är utrikesministern beredd
              att medverka till att sätta en tidsfrist för avväpning av Hizbullah?
            </seg>
            <seg n="3591a2b3">
              Vi har tidigare kunnat terroriststämpla Hamas, men vågar inte
              eller tycker inte att det är politiskt rätt att göra det när det
              gäller Hizbullah. Det är ett väldigt känsligt läge, som utrikesministern
              sade. Jag håller med om att det finns skillnader mellan Hamas
              och Hizbullah, även om vi vet att de också samarbetar med palestinska
              islamistiska Jihad. Man kan då hävda att Hizbullah ställer upp
              till val. Det har Hamas också gjort, men indirekt som oberoende
              personer. Man talar om att de ska ställa upp till val nu i sommar
              i Palestina.
            </seg>
            <seg n="200f82f0">
              Då hör man också diskussionen om hur vi ska ge bistånd om Hamas
              vinner lokala val, om de blir borgmästare i en kommun och är terroriststämplade.
              Jag tycker inte att det är något bra argument. Det är väldigt
              enkelt: Låt bli att ge bistånd till Hamas! Det finns andra vägar
              att gå i det här fallet. Vi måste vara ytterst tydliga.
            </seg>
            <seg n="2d2805de">
              Vidare är jag inte särskilt oroad för att Hizbullah skulle komma
              i majoritet. Deras demonstrationer var visserligen stora, men
              det var med hjälp av Syriens säkerhetstjänst, som transporterade
              busslaster med demonstranter. Vi ska då komma ihåg att den senaste
              demonstrationen från folket var desto större en fjärdedel deltog
              och att inte alla shiiter kommer att rösta på Hizbullah om vi
              får ett fritt Libanon med valmöjligheter.
            </seg>
            <seg n="48c0634e">
              Jag skulle gärna vilja ha svar på frågan om utrikesministern
              är beredd att medverka till att sätta en tidsfrist för avväpning
              av Hizbullah.
            </seg>
          </u>
          <note type="speaker" n="bc73e9de">
            Anf. 5 Utrikesminister LAILA FREIVALDS (s):
          </note>
          <u who="unknown" xml:id="i-d1b62755ef0eabf0-2" n="8505e0bf">
            <seg n="bf8edbe5">
              Herr talman! Hizbullah är en del av Libanons politiska mosaik,
              såsom den ser ut i dag. Det råder ingen tvekan om och jag tror
              inte att det finns några som helst delade meningar om det att
              om Hizbullah vill spela en roll i den demokratiska process som
              har påbörjats i Libanon måste organisationen ta avstånd från våldsdåd
              och aktiviteter av terroristslag.
            </seg>
            <seg n="7ebbf9c9">
              Detsamma gäller Hamas. Det gäller över huvud taget de organisationer
              som har varit beredda att använda och har använt sig av våld men
              som också börjar spela en politisk roll i sina länder. Vill de
              verkligen delta i den demokratiska processen måste våldet upphöra.
            </seg>
            <seg n="75334ffa">
              När det gäller tidsfrister har vi säkerhetsrådets resolution
              1559, och där finns ingen tidsfrist angiven. Frågan är inte väckt
              i säkerhetsrådet.
            </seg>
          </u>
          <note type="speaker" n="c10c46d9">
            Anf. 6 EWA BJÖRLING (m):
          </note>
          <u who="ewa_bjorling_d08852" xml:id="i-83b1eeeba71ddd39-2" n="ab868f5d">
            <seg n="568c186a">
              Herr talman! Såväl Palestina som Israel och USA har visat nytt
              positivt engagemang avseende fredsarbetet, och Europa måste nu
              vara med som en aktiv del i detta. Vi ser ny optimism i luften.
              Vi har sett många brutna löften, många attentat och många terroristdåd,
              men just nu har det i stort varit lugnare på Västbanken och i
              Gaza än på länge.
            </seg>
            <seg n="a35fcccc">
              Vi ser tecken på att demokratin utökas. Vi har nyss sett val
              i Irak, även om det var oerhört skört. Vi har sett val i Palestina.
              Just genomförandet av valet i Irak tror jag var en oerhört betydelsefull
              signal till Mellanöstern. Men då ska man komma ihåg att det är
              en signal som inte uppskattas av alla. Det finns ju de som jobbar
              rakt emot det.
            </seg>
            <seg n="6c37a90a">
              Just därför behöver vi stötta demokratiutvecklingen med all kraft
              som vi kan uppbringa, och inte låta anti-globaliseringsrörelser
              med militanta, radikala fundamentalister gå emot detta. Jag tycker
              att vi från svensk och europeisk sida måste vara oerhört tydliga
              i att vi inte accepterar eller stöttar organisationer som har
              militanta inslag.
            </seg>
            <seg n="b920a8ff">
              Därigenom vill jag ställa den fråga som jag ställde tidigare,
              som jag inte riktigt har fått svar på, när det gäller hur vi pressar
              Iran att sluta med finansiering och utförande av terrorverksamhet,
              och därigenom livsnerven till Hizbullah.
            </seg>
          </u>
          <note type="speaker" n="a92b8be7">
            Anf. 7 Utrikesminister LAILA FREIVALDS (s):
          </note>
          <u who="unknown" xml:id="i-d1b62755ef0eabf0-3" n="8505e0bf">
            <seg n="16353be2">
              Herr talman! I det mycket osäkra politiska läge som råder i dag
              gäller det framför allt att se till att situationen inte destabiliseras
              på ett sätt som äventyrar Libanons bräckliga fred. Vi måste koncentrera
              krafterna på Syriens fullständiga och snabba tillbakadragande
              och möjligheterna att hålla fria och rättvisa val utan utländsk
              inblandning.
            </seg>
            <seg n="fc01ff33">
              Beträffande Hizbullah gäller det i dagsläget att undvika att
              extrema krafter i organisationen stärks på de mera moderatas bekostnad.
              Det kräver ett väl doserat tryck mot organisationen, inte minst
              mot dem som stöder dem i Damaskus.
            </seg>
            <seg n="e5f154c4">
              När det gäller Iran finns det en pågående politisk dialog mellan
              EU och Iran där olika frågor tas upp som har att göra med Irans
              agerande även i grannländerna.
            </seg>
          </u>
          <note n="913ade9e">
            Överläggningen var härmed avslutad.
          </note>
          <note n="527067ee">
            5 § Svar på interpellation 2004/05:396 om Syriens ockupation
            av Libanon
          </note>
          <note type="speaker" n="1f7666da">
            Anf. 8 Utrikesminister LAILA FREIVALDS (s):
          </note>
          <u who="unknown" xml:id="i-d1b62755ef0eabf0-4" n="8505e0bf">
            <seg n="37198497">
              Herr talman! Ewa Björling har frågat hur jag avser att agera
              i frågan om Syriens omedelbara tillbakadragande från Libanon och
              vilka åtgärder jag avser att vidta inom EU för att FN:s resolution
              1559 ska uppfyllas i sin helhet.
            </seg>
            <seg n="e58a2404">
              Sedan interpellationen framlades har utvecklingen i Libanon varit
              dramatisk. Den 8 mars berörde jag i mitt frågesvar till Birgitta
              Ohlsson och Cecilia Wikström den då rådande situationen. I dag
              tycks chanserna att Syrien kommer att uppfylla kraven i FN:s säkerhetsråds
              resolution 1559 ha ökat ytterligare.
            </seg>
            <seg n="187fc83a">
              Jag välkomnar principbeslutet om ett fullständigt tillbakadragande
              av all syrisk personal, inklusive säkerhetsapparaten. Detta måste
              också innefatta en nedmontering av den syriska säkerhets- och
              underrättelsetjänsten i Libanon, vilket inte explicit nämns i
              resolutionen men togs upp i generalsekreterarens rapport till
              säkerhetsrådet i höstas. Målet är att Libanon inom kort ska utöva
              full kontroll över sitt territorium och att parlamentsvalen ska
              kunna hållas utan utländsk inblandning eller inflytande.
            </seg>
            <seg n="bde2b1ca">
              Till EU:s påtryckningsmöjligheter i förhållande till Syrien hör
              den färdigförhandlade texten om ett associationsavtal som kan
              komma att innebära väsentliga fördelar för Syrien när det träder
              i kraft. Det är svårt att se att enighet kommer att nås inom EU
              om ett ikraftträdande innan Syrien uppfyllt relevanta delar av
              resolution 1559. Associeringsavtalet innehåller en uttrycklig
              paragraf som säger att respekt för demokratiska principer och
              mänskliga rättigheter ska prägla parternas inrikes- och utrikespolitik.
              För att säkerställa att avtalet efterlevs upprättas i avtalet
              ett ramverk för regelbunden dialog med Syrien på politisk nivå.
              Genom detta forum räknar EU med att ha möjlighet att påverka utvecklingen
              i Syrien i positiv riktning.
            </seg>
            <seg n="8c0cc770">
              I april ska FN:s generalsekreterare avlägga rapport till säkerhetsrådet
              om genomförandet av resolution 1559. Det blir då tillfälle till
              en förnyad bedömning av hur Syrien har levt upp till kraven i
              denna.
            </seg>
          </u>
          <note type="speaker" n="0dbb7b50">
            Anf. 9 EWA BJÖRLING (m):
          </note>
          <u who="ewa_bjorling_d08852" xml:id="i-83b1eeeba71ddd39-3" n="ab868f5d">
            <seg n="214d38a0">
              Herr talman! Jag tackar för utrikesministerns svar på frågan
              om Syrien och dess tillbakadragande från Libanon. Det är klargörande
              att utrikesministern så kraftfullt ställer sig bakom resolution
              1559. Utrikesministern nämner också att förutom att Syriens soldater
              drar sig tillbaka måste även dess säkerhetstjänst göra det.
            </seg>
            <seg n="d3543a4b">
              När jag var på besök i Syrien i januari, som jag nämnde förut,
              ställde jag också frågan om när Syrien skulle dra sig tillbaka.
              Svaret blev då att Syrien inte ockuperar Libanon: De vill själva
              att vi har närvaro där. Det hör man från en diktaturstat, en egen
              omskrivning av verkligheten som vanligt.
            </seg>
            <seg n="2c44d651">
              Ännu mer förvånad blir man när man i svenska medier läser: Svik
              inte ett pressat Syrien! Man läser att de är där på grund av att
              Libanon har bett om det.
            </seg>
            <seg n="102cbb12">
              Det kan i viss mån stämma. Det beror i så fall bara på att Syrien
              är så infiltrerat i Libanon och har en sådan makt rakt in i den
              prosyriska regeringen. Det vill säga: Det är en ren fjärrstyrning
              av Syrien så det uttalas på det sättet.
            </seg>
            <seg n="679308df">
              Då måste man ställa sig frågan: Får en stat som Syrien, som EU
              ska ha associationsavtal med, uppträda så? Nej, absolut inte.
              Sådana här uttalanden kan bara göras med emfas av en diktator.
              I Syrien finns ingen demokrati. Presidentposten är ärvd. Det finns
              i praktiken endast ett parti att rösta på. Dessutom är detta parti
              direktstyrt av presidenten, det vill säga i praktiken helt verkningslöst.
            </seg>
            <seg n="5f96827e">
              Herr talman! Det är skrämmande att höra att det ser svårt ut
              med enighet inom EU när det gäller påtryckningar i förhållande
              till Syrien och associationsavtalet med EU. Ska det här träda
              i kraft innan resolution 1559 i sin helhet uppfyllts? Då gäller
              även avväpning av Hizbullah.
            </seg>
            <seg n="43178837">
              Jag tycker att det är väldigt enkelt att svara på den frågan
              från min sida. Det är ett absolut nej. Vidare står det att associationsavtalet
              innehåller en paragraf om respekt för demokratiska principer och
              mänskliga rättigheter som ska prägla parternas utrikes- och inrikespolitik.
            </seg>
            <seg n="e475df02">
              Herr talman! Det finns ingen som helst ursäkt för att låta Syrien
              slippa undan det här. Presidenten ärver sin post, som jag sade.
              Det är ett meningslöst parti och avlyssning vart man än vänder
              sig. Människor som arbetar för mänskliga rättigheter får göra
              det i hemlighet. Inga organisationer som inte är godkända av det
              så kallade partiet får existera. Alla de som i dag ingår i hemliga
              mänskligarättighetsorganisationer har suttit i fängelse för detta,
              för att de har uttalat sig. De måste arbeta osynligt. Via hemsidor
              på Internet som läggs ut via andra länder utanför Syrien kan de
              ha kontakt med omvärlden. Det är det enda sättet. Är det ett land
              som vi ska tillåta associationsavtal med som det ser ut i dag?
            </seg>
            <seg n="2d0f4437">
              Utrikesministern framhåller att det är viktigt att EU ger särskilt
              stöd till demokratiska krafter i landet och är pådrivande för
              att säkerställa Libanons suveränitet. Kan utrikesministern specificera
              vad det stödet innebär lite tydligare?
            </seg>
          </u>
          <note type="speaker" n="8b204876">
            Anf. 10 Utrikesminister LAILA FREIVALDS (s):
          </note>
          <u who="unknown" xml:id="i-d1b62755ef0eabf0-5" n="8505e0bf">
            <seg n="f06e86a5">
              Herr talman! Vad gäller tillbakadragandet vill jag säga att parterna
              enligt uppgift har kommit överens om att all syrisk militär och
              säkerhetspersonal ska dra sig tillbaka till västra Bekadalen.
              Av de 14 000 soldater som ska dras tillbaka ska en tredjedel omgående
              bli hemförlovade och inte ersättas. Övriga 10 000 ska stanna till
              det datum som den syrisk-libanesiska militärkommittén beslutar
              om. Det beslutet kommer under april. Då kommer den slutliga tidsplanen
              för det fullständiga tillbakadragandet att tillkännages.
            </seg>
            <seg n="b80d8989">
              Vår inställning är att det här bör ske så snart som möjligt.
              Det bör ske före parlamentsvalen så att de kan genomföras utan
              misstankar om obehörig påverkan.
            </seg>
            <seg n="6c17da1f">
              Vad gäller associationsavtalet med Syrien är situationen den
              att för att det ska träda i kraft måste villkoren i resolution
              1559 vara uppfyllda. Men när det träder i kraft finns det en möjlighet
              att påverka Syrien via den politiska dialog som då kan komma i
              gång.
            </seg>
            <seg n="51de611e">
              Vad slutligen gäller frågan om stöd till demokratiska krafter
              i Libanon sker det via stöd till de organisationer och individer
              som finns och arbetar för att utveckla demokratin i Libanon. Det
              sker på många vägar och i många kanaler.
            </seg>
          </u>
          <note type="speaker" n="0f16f965">
            Anf. 11 EWA BJÖRLING (m):
          </note>
          <u who="ewa_bjorling_d08852" xml:id="i-83b1eeeba71ddd39-4" n="ab868f5d">
            <seg n="e1dadc62">
              Herr talman! Jag måste börja med att nyfiket fråga utrikesministern:
              Inkluderas även avväpningen av Hizbullah i detta avtal? Det vore
              jag tacksam att få svar på.
            </seg>
            <seg n="326170e5">
              Syriens president Bashar Assad har tagit pyttesmå reformsteg
              de senaste åren. Man säger också att det är en svag president
              som inte förmår att styra med samma järnhand som sin far, den
              tidigare presidenten.
            </seg>
            <seg n="c058943b">
              I dag är Syrien en starkt sekulariserad stat. På gatorna i Damaskus
              kan man se alla sorters människor, från västerländskt klädda till
              kvinnor som är klädda i burka, allt i en salig blandning. Nu ser
              man också att intresset för islam ökar i Syrien. Det är inte en
              moderat islam utan tyvärr en militant islam.
            </seg>
            <seg n="cd6b126c">
              Detta väcker naturligtvis farhågor för en ny rekryteringsgrund
              för terrorism där man sedan lång tid har tryckt ned rebelliska
              rörelser. Det är ganska typiskt i diktaturstater. De mer moderata
              krafterna blir undantryckta, och enbart extrema vågar träda fram.
              De andra får verka i hemlighet, som jag sade förut.
            </seg>
            <seg n="cab764ad">
              Den islamiska väckelsen är störst i konservativa kvarter i städerna.
              Många sekulära, däribland gamla kommunister, vänder sig nu till
              religionen. Man ser att de syriska myndigheterna övervakar det
              här. De drar sig inte heller för att köpa vissa i prästerskapet
              för att kontrollera. Det är stor korruption med andra ord.
            </seg>
            <seg n="dea0c1d8">
              Efter Hariris död avgick den libanesiska regeringen med Karami
              i spetsen. Kvar satt president Lahoud. Nu har de kommit tillbaka
              som en tillfällig regering inför valet. Med andra ord är det i
              verkligheten fortfarande ett Libanon som är fjärrstyrt av diktaturstaten
              Syrien.
            </seg>
            <seg n="f8f22f66">
              Jag undrar om vi vågar lita på att Syrien verkligen drar sig
              tillbaka från Libanon. Kommer de att försvinna i realiteten? Kommer
              verkligen säkerhetstjänsten att försvinna från Libanon på riktigt?
            </seg>
            <seg n="c721fc5b">
              Syrien deklarerar själva väldigt välvilligt att de nu vill fullfölja
              resolution 1559, men jag tror inte att de kommer att släppa greppet
              om Libanon så lätt. De har alldeles för mycket att förlora, både
              ekonomiskt och politiskt. Syrien skyller också på att deras stora
              säkerhetstjänst måste kvarstå så länge IsraelPalestina-konflikten
              pågår. Det är en grupp med mycket stora resurser. De har delsysslor
              som smuggling, utpressning, illegala affärer och terror. Det är
              vardag för de ca 5 000 säkerhetsagenter som finns i Libanon. Man
              skyller också på PalestinaIsrael-konflikten att man inte har råd
              att satsa på sociala eller ekonomiska reformer. Alla resurser
              måste gå till säkerhetstjänsten. Sanningen är ju en helt annan.
              Självklart kommer inte en diktator att ge upp sin makt frivilligt.
              När såg vi det senast?
            </seg>
            <seg n="0f42223c">
              Sanningen är tyvärr att miljoner människor i arabvärlden är förtryckta.
              De är inte förtryckta av USA, EU eller Sverige, som man ofta vill
              ge sken av när man talar med den syriska regimen. Det är snarare
              så att förtryckarna är flera av den muslimska världens ledare,
              det vill säga deras egna totalitära regimer.
            </seg>
            <seg n="ca347089">
              Hur avser utrikesministern att agera för att motverka detta?
            </seg>
          </u>
          <note type="speaker" n="fe0838ae">
            Anf. 12 Utrikesminister LAILA FREIVALDS (s):
          </note>
          <u who="unknown" xml:id="i-d1b62755ef0eabf0-6" n="8505e0bf">
            <seg n="7c7a5342">
              Herr talman! Kravet på att utländsk milis ska avväpnas finns
              i resolution 1559. Frågan om när associationsavtalet med Syrien
              kan träda i kraft är kopplat till uppfyllandet av resolution 1559.
            </seg>
            <seg n="990ae0dc">
              Det viktiga i den påbörjade processen i Libanon är att de demokratiska
              krafterna får en möjlighet att utvecklas och att det libanesiska
              folket ges en möjlighet att i öppna rättvisa val välja de ledare
              det vill. Att genomföra ett parlamentsval är ett fundamentalt
              och viktigt steg i demokratiseringsprocessen.
            </seg>
            <seg n="ac18a8e7">
              För omvärlden är det viktigt att ge allt stöd och aktivera sig
              på sådant sätt att man kan säkerställa att valen kan genomföras
              och att ge stöd till dem som vill säkerställa att valen genomförs
              på ett rättvist sätt. Det är först genom att val kan genomföras
              som vi också kan börja tro på att det finns en demokratisk väg
              för Libanon och Libanons folk.
            </seg>
          </u>
          <note type="speaker" n="2f7eb007">
            Anf. 13 EWA BJÖRLING (m):
          </note>
          <u who="ewa_bjorling_d08852" xml:id="i-83b1eeeba71ddd39-5" n="ab868f5d">
            <seg n="d24170ad">
              Herr talman! Jag måste genast ställa nästa följdfråga. Hur skapar
              vi ökad demokrati i Syrien? Det var egentligen Syrien som vi nu
              talade om och inte bara Libanon.
            </seg>
            <seg n="dee47771">
              EU och USA måste samarbeta mycket mer när det gäller att sätta
              ökat tryck på Syrien. Det är bra att EU försöker förhandla. Men
              vi måste också våga sätta ned foten och ställa ökade krav på en
              sådan diktatur som Syrien är. Glöm inte att det är en diktatur
              som egentligen inte alls tycker om utvecklingen som har skett
              den senaste tiden i Mellanöstern.
            </seg>
            <seg n="8a0f2be7">
              Som jag sade tidigare har valet både i Irak och i Palestina gjort
              att enorma krafter har börjat röra sig. Det är krafter som är
              ytterst farliga för diktaturstater. Man ser att greppet för dem
              minskar och att folket faktiskt vågar höja sin röst, som vi nyligen
              har sett nu i Libanon.
            </seg>
            <seg n="1057d5e7">
              Alltfler vågar uttrycka sin mening utan att först ha talat gott
              i tio minuter om sin totalitära regim och sedan smyga fram lite
              grann på slutet att allting kanske inte är riktigt bra. Det är
              underbart att se.
            </seg>
            <seg n="837070a7">
              Men dessa människor behöver också stöd. De behöver mycket mer
              stöd än det vi ger i dag. Vi behöver många fler människor som
              vågar förespråka reformer i Mellanöstern. Det leder till att fler
              människor kan få göra fria val.
            </seg>
            <seg n="6027cf99">
              Hur avser den svenska regeringen att agera när det gäller detta?
              Hur pass ofta bjuder den svenska regeringen in reformförespråkare
              från Mellanöstern?
            </seg>
            <seg n="93fee31f">
              Jag ska slutligen säga att jag tycker att debatten har varit
              klargörande i så mån att regeringen verkligen står bakom och aktivt
              försöker driva resolution 1559. Men jag tycker också det är svagt
              att vi inte inom EU kan vara ännu tydligare när det gäller detta.
            </seg>
            <seg n="476bd7e0">
              Det gäller att ställa krav på Hizbullah och att sätta en deadline
              för dem. Annars är det dags för terroriststämpling. Det måste
              finnas stora krav på att snabbt bli ett rumsrent politiskt parti.
            </seg>
          </u>
          <note n="913ade9e">
            Överläggningen var härmed avslutad.
          </note>
          <note n="9dda6c74">
            6 § Svar på interpellation 2004/05:383 om USA:s terroristbekämpning
          </note>
          <note type="speaker" n="a5c61284">
            Anf. 14 Utrikesminister LAILA FREIVALDS (s):
          </note>
          <u who="unknown" xml:id="i-3d37f4317ea7328b-0" n="8505e0bf">
            <seg n="7980c0fa">
              Herr talman! Sermin Özürküt har frågat mig om jag avser att uttala
              någon kritik mot det, som hon har uttryckt det, politiskt grundade
              justitiemordet mot de fem kubaner som avslöjat terrororganisationer
              verksamma i USA, om jag i mina kontakter med USA-administrationen
              avser klargöra hur Sverige ser på förhållandet mellan terrorbekämpning
              och folkrätt samt om jag på något sätt avser att agera mot USA-administrationen
              för dess stöd till terrorverksamhet mot grannlandet Kuba.
            </seg>
            <seg n="5133e0c8">
              Domen i det aktuella fallet har, som jag redan tidigare har meddelat,
              överklagats. Läget i den processen är oförändrat. Enligt tillgängliga
              uppgifter väntas ett besked om överklagandet inom en snar framtid.
            </seg>
            <seg n="fa323dbe">
              Den legitima kampen mot terrorismen är en angelägen uppgift för
              hela världssamfundet, och den har den svenska regeringens fulla
              stöd. Det är en grundmurad svensk uppfattning att den kampen ska
              bedrivas med full respekt för folkrätten, de mänskliga rättigheterna
              och rättssäkerheten. Det är något som jag betonar i alla bilaterala
              samtal som rör terrorismfrågan. Sverige har också vid flera tillfällen
              kritiserat USA för olika aspekter av deras sätt att bekämpa terrorismen.
            </seg>
            <seg n="8ff9c66a">
              Regeringen arbetar mycket målmedvetet med frågor som rör värnandet
              av rättssäkerheten. Ett exempel på detta var det seminarium om
              rättssäkerhet och terrorism som Sverige anordnade förra hösten.
              En uppföljning, anordnad av det luxemburgska ordförandeskapet
              i EU, äger denna vecka rum i New York. Där ska olika aspekter
              av sanktioner belysas, både hur EU kan samordna sig bättre, hur
              sanktioner kan effektiviseras och hur rättssäkerheten kan stärkas.
              Sverige deltar aktivt, och vi kommer då att ta tillfället i akt
              att föra fram våra tankar om bättre former för överprövning av
              beslut om att lista terrorister och andra.
            </seg>
            <seg n="4cc03878">
              Sverige har under lång tid drivit frågan om ökad rättssäkerhet
              vid användandet av internationella sanktioner, framför allt sådana
              som riktar sig mot terrorism. Sverige har till exempel framgångsrikt
              verkat för att få fasta procedurer för hur personer ska kunna
              avföras från sanktionslistor och även varit delaktigt i att möjligheterna
              att få undantag från sanktionerna, till exempel av humanitära
              skäl har förbättrats vid såväl FN- som EU-sanktioner.
            </seg>
            <seg n="0cf1bab0">
              När det gäller arbetet inom EU kan särskilt framhållas att Sverige
              kontinuerligt arbetar för att EU:s sanktionsinstrument ska förses
              med tydliga kriterier för vilka som kan komma i fråga för sanktionerna.
            </seg>
            <seg n="8256d64b">
              Jag vill också framhålla att Sverige mycket aktivt driver frågan
              om ökad rättssäkerhet i FN:s sanktionssystem och att vi nu har
              ett starkt stöd för vår uppfattning, vilket också återspeglas
              i FN:s högnivåpanels reformrapport som förslår ett förfarande
              för överprövning av säkerhetsrådets beslut att föra upp personer
              på sanktionslistor.
            </seg>
          </u>
          <note n="3466076e">
            Anf. 15 SERMIN ÖZÜRKÜT (v):
          </note>
          <u who="unknown" xml:id="i-9d7d12b5b6eb98d0-0" n="8505e0bf">
            <seg n="5c43f89b">
              Herr talman! Jag vill börja med att tacka utrikesministern för
              svaret. Det är ett omfattande svar. Men det finns vissa delar
              där jag skulle vilja ha lite mer handfast information.
            </seg>
            <seg n="7a66d662">
              Först vill jag klargöra bakgrunden till interpellationen. Det
              är en fråga som jag ställde till utrikesministern för nästan ett
              år sedan om USA:s selektiva terroristbekämpning. I frågan klargjorde
              jag händelseförloppet med de fem kubanerna. De brukar kallas så
              i världspolitiken. Såvitt vi vet hölls ett möte år 1998 i Havanna
              mellan kubanska regeringsföreträdare och FBI, det vill säga den
              federala polisen i USA. Vid mötet överlämnade kubanerna en omfattande
              dokumentation rörande terroristisk aktivitet som planerades från
              Miami.
            </seg>
            <seg n="bbac7ac1">
              Tre månader senare arresterades de fem kubanerna i USA. De var
              anklagade för att ha försett Kuba med information om terrorism
              och blev ställda inför rätta. De är dömda för att ha skaffat information
              om exilkubanska högerextremistiska organisationer. Gerardo Hernández
              dömdes till två gånger livstid plus 15 år. Ramon Labañino dömdes
              till livstid plus 18 år. Antonio Guerrero dömdes till livstid
              plus 10 år. Fernando González dömdes till 19 år och René González
              till 15 år.
            </seg>
            <seg n="0524c415">
              Enligt många demokrater i USA är fallet med de fem kubanerna
              en juridisk skandal. Det är en skandal eftersom de amerikanska
              myndigheterna arresterade de fem kubanerna som hade skaffat information
              om terroristerna i stället för att arrestera terroristerna.
            </seg>
            <seg n="f1683ae4">
              Händelsen är ett typiskt exempel på USA:s selektiva terroristbekämpning.
              Det torde dock strida mot internationell lag att bedriva terroristisk
              verksamhet riktad mot andra länder oavsett hur kritisk man må
              vara mot dem.
            </seg>
            <seg n="5c13b5f8">
              Hela historien är ytterst olustig eftersom den stat som förklarat
              sig vara terrorismens främsta fiende själv på sitt territorium
              tillåter terrorverksamhet riktad mot ett grannland.
            </seg>
            <seg n="a89e1500">
              Därför undrade jag vilka initiativ regeringen tänkte ta för att
              de terrorgrupper som riktar sig mot Kuba ska ställas inför rätta
              och för att de som avslöjat dessa ska försättas på fri fot. Det
              är sammanfattningen av interpellationen.
            </seg>
            <seg n="8759b9a9">
              Konkret om rättsfallet fick jag veta att vi skulle avvakta vad
              överklagandet av domen resulterar i. Både regeringen och vi har
              avvaktat, men ingenting har hänt. Därför interpellerade jag om
              fallet med avsikt att skaffa fram ytterligare information om regeringens
              ställning och dess tagna initiativ i frågan.
            </seg>
            <seg n="94612b7d">
              I svaret säger utrikesministern att enligt tillgängliga uppgifter
              väntas ett besked om överklagandet inom en snar framtid. Min tolkning
              av de orden är att regeringen fortfarande avvaktar fallet. Därför
              skulle jag vilja fråga ministern om vi vid något tillfälle kunde
              få en uppdatering av fallet med de fem kubanerna. Vad har den
              amerikanska regeringen vidtagit för åtgärder förutom att utfärda
              straffrihet för dem som planerade terrorverksamhet riktad mot
              ett grannland?
            </seg>
          </u>
          <note type="speaker" n="bd3bb276">
            Anf. 16 EWA BJÖRLING (m):
          </note>
          <u who="ewa_bjorling_d08852" xml:id="i-83b1eeeba71ddd39-6" n="ab868f5d">
            <seg n="becb712d">
              Herr talman! Min avsikt är inte att gå in i detalj på just Kuba.
              Jag vill snarare be om ett litet förtydligande.
            </seg>
            <seg n="2a7fea3d">
              I utrikesministerns svar står det att Sverige vid flera tillfällen
              har kritiserat USA för olika aspekter av deras sätt att bekämpa
              terrorism. Jag vill börja med att säga att EU och USA angriper
              terrorism på helt olika sätt. USA har ju förklarat att de är i
              krig mot terrorism. Det är deras anledning, så att säga. Vi gör
              någonting annat. Vi bekämpar och motverkar terrorism i sig, fenomenet
              som sådant, och försöker på alla sätt skydda oss mot detta. Det
              gör visserligen USA också, men de säger öppet att de är i krig.
            </seg>
            <seg n="dab75a8a">
              Det är egentligen ett väldigt farligt spår vi är inne på när
              vi gör allt för att skydda oss. Vi stänger våra gränser; det är
              ökade kontroller och sådana saker. Det vet alla som har varit
              ute och rest. Det är en tragisk utveckling när vi i stället borde
              ha ett öppnare och friare samhälle med mer och ökad globalisering.
              Tyvärr är det dock en realitet att det ser ut så här i dag.
            </seg>
            <seg n="aa84e79d">
              Jag skulle vilja fråga dels om man lite grann kan specificera
              på vilket sätt vi kritiserat USA för olika aspekter, dels en betydligt
              allvarligare fråga hur vi arbetar i Sverige och hur den svenska
              regeringen arbetar inom EU för att bekämpa roten till terrorism.
              Det är ju egentligen den vi måste komma åt. Den stora frågan är
              ju: Vad händer med de terrorister, så att säga, som inte är födda
              i dag, som föds nu och kommer att vara det om 30 år? Hur motverkar
              vi detta på ett djupare plan? Det är ännu viktigare än att försöka
              skydda oss i dag och stänga våra gränser eller, som USA, förklara
              öppet krig mot terrorismen.
            </seg>
          </u>
          <note type="speaker" n="06911ffe">
            Anf. 17 Utrikesminister LAILA FREIVALDS (s):
          </note>
          <u who="unknown" xml:id="i-3d37f4317ea7328b-1" n="8505e0bf">
            <seg n="adee512e">
              Herr talman! I mitt svar till Sermin Özürküt betonar jag att
              kampen mot terrorism har den svenska regeringens fulla stöd. Det
              gäller naturligtvis alla former av terrorism.
            </seg>
            <seg n="397c95f0">
              Det aktuella fall som Sermin Özürküt tar upp handlar dock inte
              om terrorism riktad mot Kuba utan om personer som dömts för brottslig
              verksamhet i USA. Dessa fem personer, varav två är amerikanska
              medborgare, dömdes i en öppen amerikansk domstolsprocess där försvarsadvokaterna
              hade möjlighet att påverka sammansättningen av juryn, vilket också
              utnyttjades av de åtalade. De fem avtjänar nu sina straff och
              behandlas som och har samma rättigheter som andra fångar.
            </seg>
            <seg n="11f586cd">
              När det gäller frågan om en ny rättegång kommer att hållas är
              det givetvis någonting som den amerikanska domstolen helt och
              hållet avgör. I länder som Sverige och USA med demokratiska statsskick
              kan inte rättsprocesser påverkas av den politiska makten.
            </seg>
            <seg n="fdeef436">
              Till Ewa Björling vill jag säga att jag är lite förvånad över
              frågan när Sverige har kritiserat USA:s sätt att bekämpa terrorismen.
              Det trodde jag var en av de mest belysta frågorna under senare
              år. Det är inte så länge sedan vi hade en mycket inflammerad diskussion
              om fångarna på Guantánamo, för att nämna ett exempel, då Sverige
              framförde kritik mot att på det viset hålla människor fångna utan
              att de får sin sak rättsligt prövad. Den frågan har också prövats
              i amerikansk domstol, och deras högsta domstol har konstaterat
              att detta strider mot internationell rätt och mot USA:s egen lagstiftning.
            </seg>
            <seg n="3a9a27bd">
              Det vi kräver är att USA och alla andra länder i den viktiga
              kampen mot terrorism följer internationell rätt och den humanitära
              rättens krav.
            </seg>
            <seg n="f6919e85">
              När det gäller att angripa terrorismens orsaker, roten, handlar
              det om den breda insats som jag i många sammanhang haft anledning
              att försöka redovisa och som utgör en central del av EU:s arbete,
              det breda sättet att agera för att undanröja det som är grogrunden
              för bland annat terrorism. Även hela reformarbetet inom FN, som
              nu är aktuellt och diskuteras, utgår bland annat från hur vi kan
              bekämpa terrorismen som ett gemensamt hot vi har i världen. Det
              är hela bredden av åtgärder för att förbättra förutsättningarna
              för utveckling av demokrati och rättsstaten.
            </seg>
          </u>
          <note n="8eaf3712">
            Anf. 18 SERMIN ÖZÜRKÜT (v):
          </note>
          <u who="unknown" xml:id="i-9d7d12b5b6eb98d0-1" n="8505e0bf">
            <seg n="6ca4b594">
              Herr talman! Det är ett faktum att vi alla är överens om terroristbekämpningens
              vikt och värde i hela världen.
            </seg>
            <seg n="99270261">
              Jag vill betona att jag har stor respekt för utrikesministerns
              klargörande och hennes juridiska kunnande absolut! Jag är dock
              inte övertygad om att regeringen gjort vad som skulle ha gjorts.
              Jag är övertygad om att regeringen borde vara tydlig när det handlar
              om den selektiva bekämpning och kamp mot terrorismen som USA står
              för. Det räcker nog inte att konstatera att Sverige vid olika
              tillfällen har kritiserat USA för olika aspekter av deras sätt
              att bekämpa terrorismen. Det vore önskvärt att veta hur denna
              kritik har bidragit till fallet med de fem kubanerna. Det är min
              fråga.
            </seg>
          </u>
          <note type="speaker" n="768dbdab">
            Anf. 19 EWA BJÖRLING (m):
          </note>
          <u who="ewa_bjorling_d08852" xml:id="i-83b1eeeba71ddd39-7" n="ab868f5d">
            <seg n="9cd8890f">
              Herr talman! Jag frågade inte utrikesministern när utan hur när
              det gällde aspekter på USA:s terroristbekämpning. Det var inte
              explicit Guantánamobasen jag talade om heller. Vi har inga meningsskiljaktigheter
              där. USA:s förklaring här är ju, som jag sade, att USA har startat
              ett krig mot terrorism, och därigenom har man en annan syn på
              Guantánamobasen som vi alla fördömer.
            </seg>
            <seg n="6fc3b5e6">
              Utrikesministern säger att det handlar om en bred insats när
              det gäller roten till terrorism och att det är viktigt med reformarbetet
              i FN. Jag håller fullständigt med om detta. Men jag tycker ändå
              att den svenska regeringen kan vara mycket tydligare när det gäller
              demokrati och när det gäller att ställa krav på diktaturstater.
              Vi talade ju i en tidigare interpellationsdebatt i dag om att
              ställa krav på Syrien och på Iran precis sådana stater där terrorism
              kan ha, eller har, sin grogrund.
            </seg>
            <seg n="847ce825">
              Här tror jag inte att det hjälper med bara en snäll dialog från
              EU, utan till denna dialog måste vi koppla mycket tydliga krav
              på ökad demokrati.
            </seg>
          </u>
          <note type="speaker" n="3de7a95c">
            Anf. 20 Utrikesminister LAILA FREIVALDS (s):
          </note>
          <u who="unknown" xml:id="i-3d37f4317ea7328b-2" n="8505e0bf">
            <seg n="97ff04b6">
              Herr talman! Vi har inte haft anledning att med företrädare för
              USA ta upp rättegången mot de fem personerna eftersom det handlar
              om en brottsprocess som vi i Sverige inte har haft anledning at
              ha synpunkter på.
            </seg>
            <seg n="7eee6630">
              Till Ewa Björling vill jag bara säga att jag tror att både Sverige
              och EU är mycket tydliga när det gäller kampen för demokrati och
              vårt sätt att agera mot odemokratiska stater.
            </seg>
          </u>
          <note n="f738dd29">
            Anf. 21 SERMIN ÖZÜRKÜT (v):
          </note>
          <u who="unknown" xml:id="i-9d7d12b5b6eb98d0-2" n="8505e0bf">
            <seg n="9b9c8a81">
              Herr talman! Jag tackar utrikesministern för klargörandet. Efter
              att ha lyssnat på svaret skulle jag önska att utrikesministern
              tog ett trovärdigt initiativ för att överklagandeprocessen för
              de fem kubanerna ska påskyndas.
            </seg>
          </u>
          <note n="913ade9e">
            Överläggningen var härmed avslutad.
          </note>
          <note n="2ccffed4">
            7 § Svar på interpellation 2004/05:412 om FN:s kommission för
            mänskliga rättigheter och Irak
          </note>
          <note type="speaker" n="3971a7fb">
            Anf. 22 Utrikesminister LAILA FREIVALDS (s):
          </note>
          <u who="unknown" xml:id="i-d1b62755ef0eabf0-7" n="8505e0bf">
            <seg n="235e39c8">
              Herr talman! Mariam Osman Sherifay har ställt ett antal frågor
              till mig vilka alla berör Sveriges agerande i FN-kommissionen
              för mänskliga rättigheter med anledning av brott mot mänskliga
              rättigheter och humanitär rätt i Irak begångna av utländsk trupp.
            </seg>
            <seg n="ef0bf634">
              Låt mig inledningsvis framhålla att arbete för demokrati och
              respekt för mänskliga rättigheter är ett för mig och regeringen
              högt prioriterat område. Engagemanget för de mänskliga rättigheterna
              och för demokrati speglar förhoppningar om en värld där människor
              kan leva fria och trygga, utan fruktan och nöd. FN:s kommission
              för mänskliga rättigheter är ett viktigt internationellt forum
              för att uppmärksamma och fördöma systematiska och omfattande övergrepp
              av de mänskliga rättigheterna.
            </seg>
            <seg n="4fe02c5a">
              De senaste åren har emellertid en alltmer konfrontatorisk hållning
              i MR-kommissionen hos en lång rad länder inte bara försvårat en
              saklig behandling av MR-situationer utan även gjort behandlingen
              av vissa tematiska frågor inflammerad. Alltfler länder med bristande
              respekt för mänskliga rättigheter sitter i kommissionen. De blockerar
              viktiga sakfrågor och använder MR-kommissionens verktyg för politiska
              syften som inte har med omsorgen om mänskliga rättigheter att
              göra. Sverige verkar för att MR-kommissionens relevans för en
              integrerad och resultatorienterad MR-politik stärks.
            </seg>
            <seg n="2da1ccc3">
              Sverige verkar för att samtliga länder fullt ut ska samarbeta
              med FN:s mekanismer för mänskliga rättigheter. Ett stärkt samspel
              med övriga delar av FN-systemet eftersträvas i uppföljningen av
              kommissionens initiativ.
            </seg>
            <seg n="be0ced63">
              Landresolutioner är ett av MR-kommissionens verktyg. Men som
              högkommissarien för mänskliga rättigheter Louise Arbour framhöll
              när hon öppnade kommissionen är vår uppgift inte att fokusera
              enbart på de resolutioner som antas utan framför allt på hur vi
              förbättrar MR-situationen på marken. Där måste vi använda flera
              instrument, inklusive vår och EU:s bilaterala dialog, vår säkerhetspolitik
              och vår utvecklingspolitik. Det arbete som MR-kommissionens tematiska
              rapportörer gör för att påtala övergrepp är viktiga i det arbetet
              och ges aktivt svenskt stöd.
            </seg>
            <seg n="92ac1d95">
              Sverige är för första gången på tre år inte medlem i MRK. Det
              påverkar i viss utsträckning Sveriges möjlighet till nationella
              initiativ, men inte vårt aktiva arbete inom EU för att få till
              stånd positioner som stämmer överens med svensk MR-politik. De
              här ansträngningarna fortsätter oförminskade.
            </seg>
            <seg n="d981a599">
              Förra veckan talade jag inför FN-kommissionen för mänskliga rättigheter.
              Jag valde att i år fokusera på icke-diskrimineringsprincipen och
              att alla människor är lika i värde och rättigheter.
            </seg>
            <seg n="bce24a06">
              Vad gäller situationen i Irak gör regeringen tillsammans med
              övriga EU-medlemmar bedömningen att det med utgångspunkt från
              FN:s säkerhetsrådsresolution 1546 från förra året och de nyligen
              genomförda valen finns en gemensam uppgift att, under irakiskt
              ägarskap, verka för demokrati och mänskliga rättigheter i Irak.
              Det är nu angeläget att skapa förutsättningar för FN att spela
              en central roll och i samarbete med irakierna bidra till att den
              politiska processen leder fram till ett säkert, enat och demokratiskt
              Irak. FN:s engagemang är det bästa sättet att bidra till att Iraks
              folk kan åtnjuta de mänskliga rättigheterna. I Sveriges utvecklingsstrategi
              för Irak prioriteras stöd till demokrati och mänskliga rättigheter.
            </seg>
            <seg n="f23f0c91">
              Jag har starkt kritiserat de övergrepp som amerikanska soldater
              har gjort sig skyldiga till i Irak. Pentagons senaste rapport
              från den 10 mars om missförhållanden vad gäller behandling av
              fångar stärker kritiken. Jag anser det oerhört viktigt att alla
              ansvariga personer ställs inför rätta och välkomnar att sådana
              processer har inletts. Åtgärder måste vidtas för att säkerställa
              att sådant beteende inte förekommer. Det finns ett absolut förbud
              mot tortyr och annan grym, omänsklig eller förnedrande behandling.
            </seg>
          </u>
          <note type="speaker" n="5ecdfbb0">
            Anf. 23 MARIAM OSMAN SHERIFAY (s):
          </note>
          <u who="unknown" xml:id="i-3d37f4317ea7328b-3" n="8505e0bf">
            <seg n="4d4d8a46">
              Herr talman! Tack, utrikesministern, för svaret!
            </seg>
            <seg n="8414925d">
              I dagarna har det gått två år sedan USA anföll Irak. Skälet till
              kriget var att avväpna Saddam Hussein, alternativt demokratisera
              landet. Det riktiga skälet vet bara de som startade kriget.
            </seg>
            <seg n="7a33f61e">
              Min interpellation, herr talman, handlar inte om detta. Min interpellation
              handlar om det som gör mig och många upprörda. Den handlar om
              alla de brott som har begåtts och begås mot humanitär rätt och
              mänskliga rättigheter i Irak. Med min interpellation vill jag
              bryta den världsliga tystnaden kring övergreppen mot de mänskliga
              rättigheterna under den pågående ockupationen av Irak. Jag vill
              ge röst åt alla irakiska fångar i det ökända Abu Ghraib-fängelset,
              men även i andra, mindre kända fängelser.
            </seg>
            <seg n="a15444c9">
              Nu sker ständiga övergrepp. Det är inte ovanligt att kemiska
              glödlampor krossas mot människokroppar, att flytande fosfor hälls
              på fångarna, att det hälls kallt vatten på nakna fångar, att fångar
              slås med tillhyggen och annat och att fångar tvingas att beröra
              varandras könsorgan. Dessa är några få exempel på hur irakiska
              fångar förnedras av amerikansk militär. Detta har absurt nog även
              dokumenterats av militären själv som en sorts trofé.
            </seg>
            <seg n="d4263b9a">
              Det är när människor slutar att betrakta varandra som människor,
              herr talman, som ondskan tar plats och alla gränser överskrids.
              Förnedringen och tortyren blir möjlig.
            </seg>
            <seg n="b22efdc1">
              Jag vill även ge röst åt den irakiska civilbefolkningen, inte
              minst i Falluja.
            </seg>
            <seg n="089306f4">
              I angreppet mot Falluja, herr talman, som är en stad av Malmös
              storlek, har amerikansk militär inte bara förstört och jämnat
              staden med marken, utan här har man även använt otillåtna kemiska
              vapen som exempelvis senapsgas och andra frätande vapen som är
              förbjudna internationellt. Detta, herr talman, hämtar jag från
              doktor Khalid ash-Shayakli som arbetar på det irakiska hälsodepartementet.
            </seg>
            <seg n="f1381b71">
              Han menar att staden fortfarande lider av effekterna från kemiska
              substanser och andra vapen som orsakar allvarliga sjukdomar under
              mycket lång tid framöver. Doktor ash-Shayakli har bland annat
              sagt att det han har sett under de undersökningar som gjorts i
              Falluja har fått honom att tro att allt han har hört om det angreppet
              har hänt. Vidare säger han att han inte utesluter att vapen med
              nukleära och kemiska substanser har använts, då allt levande är
              borta. Hundratals hundar, katter och fåglar har gasats ihjäl.
            </seg>
            <seg n="60b304eb">
              Frågan är om vi någonsin kommer att få veta vad som egentligen
              hände i Falluja. Men en sak är säker, Falluja kommer alltid att
              förknippas med brott mot mänskliga rättigheter.
            </seg>
            <seg n="da8dd739">
              Den här ockupationen har kostat över 100 000 civila irakier livet.
              Brotten mot mänskliga rättigheter och humanitär rätt i Irak bör
              behandlas i FN:s kommission för de mänskliga rättigheterna. Jag
              tycker att det är märkligt att bara för att Irak kontrolleras
              av världens starkaste militärmakt ska vi vara tysta i FN om övergreppen.
              Sverige måste höja sin röst när mänskliga rättigheter kränks genom
              grova och systematiska övergrepp. Det förväntar vi framför allt
              av oss själva men även av omvärlden. Sverige måste kräva att kommissionen
              återtillsätter en speciell rapportör för att bevaka och rapportera
              om övergrep i Irak, precis det som fanns ända fram till förra
              året.
            </seg>
          </u>
          <note n="9a751540">
            Anf. 24 ANITA BRODÉN (fp):
          </note>
          <u who="unknown" xml:id="i-9d7d12b5b6eb98d0-3" n="8505e0bf">
            <seg n="fe4c3c79">
              Herr talman! Det är en mycket viktig frågeställning som interpellanten
              tar upp i dag, om rättmätiga krav på mänskliga rättigheter, andra
              MR-frågor och internationell humanitär rätt.
            </seg>
            <seg n="8e4f76dd">
              I går presenterades FN:s reformpaket, där bland annat kommissionen
              för mänskliga rättigheter kritiserades på grund av att där ingår
              diktaturstater som Libyen, Kuba och Sudan.
            </seg>
            <seg n="5db9c7c8">
              Nu föreslås i stället ett inflytelserikt råd där diktaturer inte
              ska få ingå. Men det problem som interpellanten tar upp är avsaknaden
              av omvärldens kritik när demokratiska stater bryter mot mänskliga
              rättigheter och internationell humanitär rätt. Det handlar bland
              annat om USA:s agerande i Irak och Guantanamo. Men även Israel
              kan räknas in i den skaran.
            </seg>
            <seg n="ec03e1e0">
              Vi har internationella regler att rätta oss efter i krig, i fred
              och vid ockupation. Jag kan bara hänvisa till Genève- och Haagkonventionerna.
            </seg>
            <seg n="902919aa">
              Enligt den gemensamma artikel 3 är det förbjudet med tortyr,
              gisslan och avrättning utan domstolsförfarande. Och enligt artikel
              33 är kollektiv bestraffning förbjuden.
            </seg>
            <seg n="40f4ca1b">
              Det största hotet här i världen sägs vara inte det ondas ondska
              utan det godas tystnad.
            </seg>
            <seg n="7bf8ea5f">
              Enligt en artikel i dagens Dagens Nyheter driver Carnegieforskaren
              Robert Kagan tesen att det är svagheten som gör att Europa så
              envetet håller fast vid diplomati och internationell rätt. Den
              som är stark måste agera, och den som är svag kan inte. Samma
              synsätt lär John Bolton, USA:s näste FN-ambassadör, ha.
            </seg>
            <seg n="8b9c2eb2">
              Ska banden stärkas mellan EU och USA, ska Mellanösternproblematiken
              kunna lösas och ska FN kunna reformeras på ett klokt och framåtsyftande
              sätt krävs det att vi talar klartext och slår vakt om MR-frågorna,
              frågorna om de mänskliga rättigheterna.
            </seg>
            <seg n="14f3380e">
              Är Laila Freivalds beredd att ytterligare ställa sig upp på alla
              barrikader och också kritisera de demokratiska stater som fortfarande
              bryter mot mänskliga rättigheter?
            </seg>
          </u>
          <note type="speaker" n="83cea0f7">
            Anf. 25 Utrikesminister LAILA FREIVALDS (s):
          </note>
          <u who="unknown" xml:id="i-3d37f4317ea7328b-4" n="8505e0bf">
            <seg n="610eaf08">
              Herr talman! Jag vill först säga att jag tycker att det är oerhört
              bra att Mariam Osman Sherifay vill ge röst åt dem som utsätts
              för tortyr, övergrepp och annan förnedrande behandling. Deras
              röst måste ljuda, och det är vi som är mot den typen av övergrepp
              som har ett ansvar för att ge dem röst som själva inte har det.
            </seg>
            <seg n="bb5c2f4e">
              Det är viktigt att vi uppmärksammar den här typen av övergrepp
              som ofta sker i namn av terroristbekämpning. Det är oacceptabelt.
              Vi är för en aktiv, stark och engagerad kamp mot terrorismen,
              men den måste ske med respekt för den internationella folkrätten
              och den humanitära rätten. Vi får inte vara tysta när sådana övergrepp
              sker.
            </seg>
            <seg n="512203e5">
              Till Anita Brodén vill jag säga att vi inte är tysta. Och vi
              gör ingen skillnad när övergreppen görs av länder som är demokratiska
              och i princip är rättsstater. Tvärtom har vi anledning att reagera
              ännu starkare när länder som vi är överens med om vilka regler
              som ska gälla ändå ibland överträder dessa regler. Det tiger vi
              inte om. Vår kritik är tydlig och klar.
            </seg>
          </u>
          <note n="6b802d2e">
            Anf. 26 TALMANNEN:
          </note>
          <u who="unknown" xml:id="i-9d7d12b5b6eb98d0-4" n="8505e0bf">
            <seg n="b93e55cf">
              Det sker nu en demonstration uppe på åhörarläktaren. Jag ber
              därför utrikesministern att vänta tills vakterna har fört ut demonstranterna.
            </seg>
          </u>
          <note type="speaker" n="16d407da">
            Anf. 27 Utrikesminister LAILA FREIVALDS (s):
          </note>
          <u who="unknown" xml:id="i-d1b62755ef0eabf0-8" n="8505e0bf">
            <seg n="be5619b2">
              Herr talman! Jag vill också påminna om att rättssäkerhetsfrågorna,
              frågor om tortyr och också frågan om summariska avrättningar behandlas
              i MRK, ofta genom tematiska initiativ. Och Sverige har under många
              år lagt fram resolutioner om till exempel utomrättsliga, summariska
              och godtyckliga avrättningar. Och det finns en specialrapportör
              i dessa frågor.
            </seg>
            <seg n="841ff51d">
              När det gäller Anita Brodéns fråga om reformeringen av MRK föreligger
              det förslag i den högnivåpanel som kom med förslag till generalsekreteraren.
              Där föreslås det att man ska öppna MRK för alla länder och att
              var och en får en röst precis som i generalförsamlingen. Även
              om det inte skulle innebära att alla problem får sin lösning så
              understryks genom det förslaget att alla medlemsstater har ett
              ansvar för att främja och respektera de mänskliga rättigheterna,
              och MRK:s trovärdighet och legitimitet skulle öka menar panelen.
            </seg>
            <seg n="b5eaf3d4">
              Nu har vi fått generalsekreterarens förslag som är annorlunda.
              Och vi har nu anledning att fördjupa oss i och diskutera på vilket
              sätt vi tror att reformeringen av MRK bör äga rum för att säkerställa
              att den återfår den starka ställning som den måste ha i kampen
              för de mänskliga rättigheterna.
            </seg>
          </u>
          <note type="speaker" n="a14756c3">
            Anf. 28 MARIAM OSMAN SHERIFAY (s):
          </note>
          <u who="unknown" xml:id="i-3d37f4317ea7328b-5" n="8505e0bf">
            <seg n="af638fb0">
              Herr talman! Jag vill poängtera det som utrikesministern konstaterar,
              nämligen att det faktum att Sverige inte är medlem i kommissionen
              i viss utsträckning påverkar våra möjligheter att agera. Men procedurreglerna
              ger också icke-medlemmar rätt att lägga fram resolutionsförslag.
              Det finns inget hinder att hålla anföranden och delta i konsultationer.
              Jag hoppas därför att utrikesministern tar det i beaktande.
            </seg>
            <seg n="5a4a2e47">
              Jag vill också nämna vad den amerikanska människorättsorganisationen
              Human Rights Watch har visat i sina senaste rapporter. Det är
              mycket allvarliga övergrepp mot mänskliga rättigheter som har
              begåtts av Alaui-regimen som har tillsatts av USA. Detta inkluderar
              tortyr. Och Human Rights Watch konstaterar att inget har gjorts
              för att bestraffa de ansvariga. USA kan inte komma ifrån sitt
              ansvar för detta på grund av den faktiska kontroll som man har
              över Irak.
            </seg>
            <seg n="86ea8b02">
              FN:s tillförordnade högkommissarie Bertrand Ramcharan konstaterar
              också på s. 35 i sin rapport från juni 2004 att det internationella
              samfundet således har lämnats i en situation där det inte finns
              någon internationell övervakning av mänskliga rättigheter i dagens
              Irak. Och det är väldigt allvarligt.
            </seg>
            <seg n="fbb78bc6">
              Det är uppenbart att detta är en högst otillfredsställande situation.
              Det finns förslag från både högkommissarien och mänskliga rättighetsorganisationer
              om att kommissionen åter ska tillsätta en rapportör eller annan
              lämplig mekanism för att övervaka och rapportera om mänskliga
              rättigheter i Irak. Det är väldigt angeläget.
            </seg>
            <seg n="b4ba2ce1">
              Därför tycker jag att Sverige bör kunna ta till orda om Irak
              under en rad dagordningspunkter under de kommande två veckorna.
            </seg>
            <seg n="b13bd30a">
              Jag vill nämna att jag vid min förra interpellationsdebatt om
              Irak ställde en fråga till utrikesministern om hon trodde att
              det någonsin kommer att bli fred i Irak.
            </seg>
            <seg n="322821e5">
              Att hålla val i Irak jag har själv varit valobservatör i Helsingforss
              län med bara en del av befolkningen strider mot grundläggande
              normer för demokrati och mänskliga rättigheter. Det lägger ingen
              grund för fred och försoning. Varför ska inte de principer som
              tillämpas till exempel i Sydafrika, Namibia, Timor, Angola, Kambodja
              och så vidare också tillämpas i Irak? Det måste till politiska
              lösningar där alla grupper av utländska styrkor är hörnstenar.
            </seg>
            <seg n="ea0bd232">
              Hur skulle läget vara i dag i Sydafrika, herr talman, om samma
              modell som den i Irak tillämpades och om Nelson Mandela hade krävt
              att apartheidregimens anhängare skulle diskrimineras bort?
            </seg>
            <seg n="4db1f6cc">
              Om vi egentligen vill ha fred, demokrati och försoning i Irak
              måste vi verka aktivt för att FN:s etablerade normer och principer
              och de tidigare erfarenheterna av att avveckla konflikter tillämpas
              också när det gäller Irak.
            </seg>
            <seg n="8b76d725">
              Jag hoppas att vi gör vår röst hörd här under de närmaste veckorna.
              Tack, utrikesministern, för den här interpellationsdebatten.
            </seg>
          </u>
          <note n="93af4974">
            Anf. 29 ANITA BRODÉN (fp):
          </note>
          <u who="unknown" xml:id="i-9d7d12b5b6eb98d0-5" n="8505e0bf">
            <seg n="dae46dfa">
              Herr talman! Jag vill tacka utrikesministern för det svar jag
              fått och för den här interpellationsdebatten.
            </seg>
            <seg n="2c9862ac">
              Vår röst är viktig internationellt sett. Vi känner att Sverige
              är ett litet land. Men jag är övertygad om att vi har en stor
              påverkan i de här frågorna, så jag uppskattar också precis det
              som interpellanten här uttrycker och uppmanar utrikesministern
              att i sitt anförande med kraft ta upp de här frågorna.
            </seg>
            <seg n="0d30401e">
              Avslutningsvis skulle jag vilja ställa en väldigt konkret fråga.
              Det finns ett synsätt som emellanåt förs fram, och det är att
              Genèvekonventionen inte gäller i kampen mot terrorismen. Har utrikesministern
              mött sådana synpunkter i internationella sammanhang?
            </seg>
          </u>
          <note type="speaker" n="05797e73">
            Anf. 30 Utrikesminister LAILA FREIVALDS (s):
          </note>
          <u who="unknown" xml:id="i-d1b62755ef0eabf0-9" n="8505e0bf">
            <seg n="1780f3da">
              Herr talman! Till Mariam Osman Sherifay vill jag säga att USA
              är ju part i fråga om konventionen mot tortyr med mera och har
              en skyldighet att regelbundet rapportera till kommittén mot tortyr.
              Vi anser att det är oerhört viktigt att alla länder samarbetar
              med den övervakningskommission som finns. Kommittén har begärt
              en extra rapport från USA det skedde förra sommaren men ännu har
              ingen rapport kommit från USA.
            </seg>
            <seg n="c2443e05">
              De här övergreppen på fångarna i Irak är naturligtvis oerhört
              allvarliga. Det är därför viktigt att USA vidtar åtgärder för
              att beivra de här brotten, ställa de ansvariga till svars för
              det här och, naturligtvis, se till att det inte upprepas.
            </seg>
            <seg n="cef4c556">
              Sverige har vid flera tillfällen till amerikanska myndigheter
              framfört att det är oacceptabelt att frihetsberövade ska förlora
              sina rättssäkerhetsgarantier.
            </seg>
            <seg n="46aa1cf8">
              FN:s rapportör mot tortyr har också uppmanat alla länder som
              har styrkor i Irak att vidta effektiva åtgärder för att undersöka
              och för att ställa de människor till svars som har förgripit sig
              men också att betala skadestånd till alla offer. Det här är något
              som vi i Sverige starkt stöder.
            </seg>
            <seg n="6f326d9a">
              När det gäller FN i Irak har FN genom säkerhetsresolution 1546
              givits en central roll i återuppbyggnaden av Irak. FN:s uppgift
              är att främja mänskliga rättigheter och att bistå irakierna i
              utarbetandet av en permanent konstitution och när det gäller institutioner
              som också garanterar mänskliga rättigheter. EU och Sverige är
              mycket aktiva i att utföra det arbete som behöver göras under
              FN:s ledning men med irakiskt ägarskap.
            </seg>
            <seg n="497b0b0d">
              Anita Brodén ställde en väldigt konkret fråga om att Genèvekonventionen
              inte gäller i kampen mot terrorism och om jag mött detta någon
              gång. Ja, jag har mött det, men det är en fullkomligt felaktig
              uppfattning. Genèvekonventionen gäller.
            </seg>
          </u>
          <note type="speaker" n="d5b2fdf5">
            Anf. 31 MARIAM OSMAN SHERIFAY (s):
          </note>
          <u who="unknown" xml:id="i-d1b62755ef0eabf0-10" n="8505e0bf">
            <seg n="36b580bf">
              Herr talman! Jag vill bara ännu en gång tacka för interpellationsdebatten.
              Jag ser verkligen fram emot att det här tar slut någon gång. Samtidigt
              önskar jag verkligen att det när det sägs någonting inte bara
              stannar vid alla dessa sammanträden utan också kommer ut. Jag
              tycker faktiskt att det är viktigt att vi gör vår röst hörd det
              menar jag verkligen och ser fram emot att det också blir så.
            </seg>
          </u>
          <note n="913ade9e">
            Överläggningen var härmed avslutad.
          </note>
          <note n="cf5b8164">
            8 § Svar på interpellation 2004/05:363 om obligatorisk bostadsförmedling
          </note>
          <note type="speaker" n="0b22bb43">
            Anf. 32 Samhällsbyggnadsminister MONA SAHLIN (s):
          </note>
          <u who="mona_sahlin_209729" xml:id="i-d1b62755ef0eabf0-11" n="f7771bba">
            <seg n="7be45b64">
              Herr talman! Nina Lundström har frågat om jag kommer att verka
              för att kommunerna föreläggs att anordna kommunal bostadsförmedling
              i enlighet med gällande lagstiftning.
            </seg>
            <seg n="de709b5a">
              Det är en angelägen fråga som Nina Lundström tar upp, och jag
              delar hennes uppfattning om att konsumenternas roll måste stärkas.
              Framför allt måste fördelningen av bostäder ske på jämlika och
              rättvisa villkor oavsett om det gäller en kö vid en kommunal bostadsförmedling
              eller en intern kö i ett bostadsföretag.
            </seg>
            <seg n="e806e6ff">
              Bostadsförsörjningslagen ger kommunerna en skyldighet att planera
              och genomföra åtgärder för en ändamålsenlig bostadsförsörjning
              som omfattar alla i kommunen. Lagen föreskriver också att kommuner
              ska anordna kommunal bostadsförmedling om det behövs för att främja
              bostadsförsörjningen. Det uttrycks tydligt i lagen att bostadsförmedling
              ska anordnas om det behövs och att det inte är en fråga om kommuner
              önskar inrätta en sådan. Under senare år har fokus legat på åtgärder
              för att få i gång bostadsbyggandet, vilket nu också har börjat
              ge resultat. Tyvärr verkar frågan om hur bostäder ska förmedlas
              ha fallit lite i skymundan. Det är viktigt att det fortsätter
              att byggas nya bostäder, men det är också viktigt att diskutera
              hur bostäder förmedlas på jämlika och rättvisa villkor. Båda de
              här sakerna kommer jag att verka för.
            </seg>
            <seg n="97a1f6ec">
              Jag har träffat diskrimineringsombudsmännen för att inhämta deras
              synpunkter och samrått med dem om vad som behöver göras för att
              stärka det bostadsrelaterade konsumentskyddet från diskrimineringssynpunkt.
              Jag kommer också att träffa företrädare för dem som äger bostadsfastigheter
              för uthyrning för att med dem diskutera hur rättvisa och icke-diskriminerande
              förmedlingsprinciper ska utformas.
            </seg>
            <seg n="14b6d0eb">
              Kommunernas ansvar för bostadsförsörjningen måste ges en konkret
              innebörd. Det har visat sig att kommunerna uppfattar sitt ansvar
              på väldigt olika sätt. Inom Regeringskansliet har ett arbete nu
              inletts med inriktning på att förtydliga kommunernas ansvar för
              bostadsförsörjningen samt att se över om kommunerna har tillräckligt
              kraftfulla verktyg för att vidta nödvändiga åtgärder för en väl
              fungerande bostadsförsörjning. Enligt min uppfattning är det rimligt
              att varje kommun har någon form av organisation för att ge erforderlig
              service till bostadssökande medborgare.
            </seg>
            <seg n="a4f4a660">
              Regeringen har en möjlighet att utifrån gällande lagstiftning
              ålägga en kommun att anordna bostadsförmedling. Hittills har ingen
              kommun fått ett sådant åläggande. Om det blir nödvändigt är jag
              beredd att förelägga kommuner att inrätta bostadsförmedling så
              som bostadsförsörjningslagen ger utrymme för.
            </seg>
          </u>
          <note type="speaker" n="11e3d3bd">
            Anf. 33 NINA LUNDSTRÖM (fp):
          </note>
          <u who="nina_lundstrom_103ab9" xml:id="i-ebf3264920afa18e-0" n="5646112a">
            <seg n="b394c223">
              Herr talman! Jag vill börja med att tacka statsrådet för svaret,
              som föranleder ett antal nya frågeställningar just utifrån det
              som statsrådet här har angivit.
            </seg>
            <seg n="17729e28">
              Skälet till min interpellation var att statsrådet deklarerat
              att det är aktuellt med en ny tvingande lagstiftning för kommuner
              när det gäller att anordna bostadsförmedling. Men den möjligheten
              har ju statsrådet redan i dag.
            </seg>
            <seg n="5bc7d758">
              Statsrådet avslutar svaret med att säga att om det blir nödvändigt
              kan regeringen tänka sig att förelägga kommuner att anordna bostadsförmedling.
              Då blir man väldigt fundersam. Varför säga att man ska ta fram
              en ny tvingande lagstiftning om den här möjligheten finns redan
              i dag? Och vad innebär om det blir nödvändigt?
            </seg>
            <seg n="1713c3e2">
              Jag har en helt annan uppfattning i sakfrågan. Jag menar att
              det kommunala självstyret ska hävdas och att många kommuner kan
              göra mycket mer om en rad hinder tas bort för dem när det gäller
              att ta sitt bostadspolitiska ansvar. Det finns också tillämpningsskillnader
              från kommunernas sida i hur man tar sitt ansvar.
            </seg>
            <seg n="07a0553e">
              Statsrådet anger i sitt svar: Om det blir nödvändigt är jag beredd
              att förelägga kommuner att inrätta bostadsförmedling så som bostadsförsörjningslagen
              ger utrymme för. Mot den bakgrunden vill jag därför fråga statsrådet:
              Varför ny lagstiftning när den här möjligheten finns redan i dag?
              Under vilka förutsättningar tänker statsrådet använda den här
              möjligheten, och vilka kommuner är det som statsrådet avser?
            </seg>
            <seg n="d0a4b83e">
              Jag menar att det man borde fokusera på är konsumentskyddet och
              konsumenternas möjligheter att efterfråga bostäder. Jag kan också
              konstatera att statsrådet, i alla fall enligt pressklipp, har
              gett uttryck för att det krävs ökad transparens, genomlysning,
              av vilka villkor som gäller.
            </seg>
            <seg n="e0959965">
              Efter att under de senaste dagarna ha surfat på nätet kan jag
              konstatera att det finns ett antal uthyrningspolicyn att ta del
              av på nätet. En del av dem är också fastslagna i kommunfullmäktigeförsamlingar.
              På vilket sätt ska genomskinligheten ökas?
            </seg>
            <seg n="b70fac4a">
              Dessutom kan jag konstatera att exempelvis en del av de fastighetsägare
              som finns på marknaden har varit lite ledsna över att inte på
              förhand ha haft möjlighet att diskutera frågan med statsrådet
              alltså innan lösningarna har levererats från statsrådets sida.
            </seg>
            <seg n="5f5e9c67">
              Till att börja med skulle jag vilja ha svar på de frågor jag
              ställt.
            </seg>
            <seg n="10917164">
              Vidare vill jag tillägga att det är klart att man som bostadspolitiker
              när ökad transparens diskuteras kan bli väldigt fundersam då man
              samtidigt kan konstatera att det finns kommuner som överväger
              att överföra innehavet av bostäder till bostadsstiftelser. Det
              är inte känt att bostadsstiftelser i sig ökar transparansen.
            </seg>
            <seg n="f6a4601e">
              Jag delar statsrådets uppfattning att konsumentskyddet kan ökas.
              Det som vi från Folkpartiets sida har framhållit i motioner är
              att det som man skulle behöva göra är att titta på socialtjänstlagen
              och också titta på den så kallade socialmedicinska förturen. Där
              finns inget tvingande lagrum som jag menar att man skulle behöva
              för att göra en översyn.
            </seg>
            <seg n="20f4dec0">
              Det är dessa frågor som jag vill inleda med för att få klarhet
              i vad svaret egentligen innebär.
            </seg>
          </u>
          <note type="speaker" n="844d48d8">
            Anf. 34 RAGNWI MARCELIND (kd):
          </note>
          <u who="ragnwi_marcelind_6c3d71" xml:id="i-ae6b30d19c8bf510-0" n="b84b9298">
            <seg n="e427d07f">
              Herr talman! Tack också för svaret till Nina Lundström. Jag känner
              att jag vill vara delaktig i den här diskussionen. Jag tycker
              att det är väldigt intressant att se att det är så många kvinnor
              som diskuterar de mycket angelägna frågor som vi kommer att ha
              stora problem med om vi inte kan komma åt kommunernas bostadsförsörjningsansvar.
            </seg>
            <seg n="d7236705">
              Vi hade en hearing i torsdags där jag fick höra att det bara
              är 15 kommuner i dag i landet som har bostadsförsörjningsprogram
              som fungerar. Det kan ge oss en liten indikation på antingen att
              kommunerna inte tar det här ansvaret fullt ut eller att man helt
              enkelt inte har grupper som jobbar med de här frågorna, att de
              har åsidosatts av olika skäl.
            </seg>
            <seg n="cc739ecf">
              Nu säger Mona Sahlin att hon är beredd att komma med någon ny
              form av pålagor som ska tvinga fram bostadsförmedling. Jag har
              i mitt arbete som bostadsutskottets ordförande rest runt ganska
              mycket i landet, och jag har, vart än jag har kommit, frågat om
              man tror att det skulle underlätta arbetet. Nästan uteslutande
              har alla sagt: Nej, det är inte en bostadsförmedling eller några
              nya pålagor om att inrätta en bostadsförmedling som är svaret
              på vår problematik, utan det finns andra pålagor som försvårar
              möjligheterna för oss att se till att ombesörja att efterfrågan
              kan tillgodoses.
            </seg>
            <seg n="f70bb83a">
              Jag kan ta ett konkret exempel från min hemkommun i Gävle där
              allmännyttan och det kommunala bostadsbolaget äger nästan 80 %,
              numera 75 %, för man fick sälja ut lite grann. Man kringgick lagen
              genom att ett HSB-bolag inrättade ett dotterbolag som blivit ett
              allmännyttigt bolag och som på det sättet kunde köpa ut lite av
              det bostadsbestånd som Gavlegårdarna inte hade någon efterfrågan
              på. De kunde på det viset skaffa sig lägenheter som de hade en
              efterfrågan på. Det här är en viktig aspekt om vi ska kunna tillgodose
              bostadsbehovet ute i våra kommuner. Det handlar inte om att lägga
              på nya pålagor och säga att vi ska ha en bostadsförmedling, för
              det ser så olika ut ute i landet. Det handlar om att rätta till
              andra lagstiftningsfrågor och underlätta för kommunerna att skaffa
              fram det underlag som krävs för att tillgodose den efterfrågan
              som finns.
            </seg>
            <seg n="f11b181e">
              Vi vet att det i Helsingfors finns en fungerande bostadsförmedling.
              Den fungerar som ett bolag där de som står i kö betalar. Det är
              ca 100 000 människor i den bostadsförmedlingens kö. Det fungerar.
              Men vi har en mängd kommuner där detta inte är svaret på problematiken.
              Även i Mona Sahlins egna sossestyrda kommuner Malmö och Göteborg
              har man sagt nej till det.
            </seg>
            <seg n="6c2b0f4b">
              Därför skulle jag vilja veta om statsrådet ser några andra incitament
              för att stimulera kommunerna, utan att frånta dem det kommunala
              självstyret, att tillgodose den efterfrågan som finns i våra kommuner
              utan att för den skull tvinga fram en bostadsförmedling. Vi har,
              precis om Nina Lundström tog upp, genom socialtjänsten möjlighet
              att framtvinga lägenheter för dem som står i kön. Hur ska vi kunna
              säga att det inte finns några olikheter, utan alla människor har
              rätt att få den bostad man efterfrågar, och hur det ska gå till
              utan att man för den skull tvingar fram en ny lag om bostadsförmedling?
              En bostadsförmedling tar inte bort några köer, tror jag, utan
              det är andra saker som måste åtgärdas.
            </seg>
          </u>
          <note type="speaker" n="ddb2140f">
            Anf. 35 MARIETTA DE POURBAIX-LUNDIN (m):
          </note>
          <u who="marietta_de_pourbaix-lundin_484d59" xml:id="i-98e0463c96e12fb8-0" n="0ae170d2">
            <seg n="223ea77d">
              Herr talman! För några veckor sedan kom det ett utspel från Mona
              Sahlin om att det skulle bli en lag om obligatorisk offentlig
              bostadsförmedling i varje kommun. Jag funderade väldigt länge
              på vad motivet bakom detta kunde vara. Först tänkte jag att Mona
              Sahlin nog försökte dölja alla de lägenhetsskandaler som fackföreningspampar
              och socialdemokratiska politiker har varit inblandade i. Eller
              kunde möjligtvis motivet vara att Socialdemokraterna fallit i
              vänsterpartisternas grop? De har ju länge skrikit efter dessa
              obligatoriska bostadsförmedlingar. De förmedlar och fördelar saker
              hellre än ser till att det finns något att förmedla. Eller kan
              det vara så att Mona Sahlin tänkte göra det här för att visa handlingskraft,
              att nu kommer hon med någonting? Eller kunde motivet vara att
              Mona Sahlin trodde att köer ger fler lägenheter? Det finns en
              hel del citat som jag kan ta som tyder på att Mona Sahlin faktiskt
              tror detta.
            </seg>
            <seg n="1f25ce0d">
              Problemet är att det är bostadsbrist, att det inte byggs, och
              jag ska återkomma till detta. Men precis som Nina Lundström har
              sagt kan Mona Sahlin egentligen redan i dag peka med hela handen
              om hon är missnöjd med någon kommun som inte sköter sig när det
              gäller förmedling av lägenheter. Redan i dag skulle Mona Sahlin
              som sagt kunna peka med hela handen. Men det framgår av svaret
              att det har varken Mona Sahlin eller hennes företrädare gjort.
            </seg>
            <seg n="a5241328">
              Om nu detta är så angeläget, varför inte tillämpa den lag som
              finns i dag, om det nu ska vara en lag där man tvingar in alla?
              Vad jag förstår ska den lagen inte komma i dag utan någon gång
              nästa år. Varför vänta om det är så angeläget? Jag delar inte
              uppfattningen att det är angeläget. Mona Sahlin har det faktiskt
              i egna händer antingen peka med hela handen med hjälp av befintlig
              lag eller snabbt driva fram den här lagen. Men den kommer ju inte!
            </seg>
            <seg n="0d89a033">
              Dessutom är det så, och det vet Mona Sahlin väldigt väl som var
              ute och pratade med de egna i de stora kommunerna Helsingfors,
              Malmö och Göteborg, att alla skrek: Nej, vi vill inte ha den här
              lagen, utan vi vill hantera detta själva. Och det gör man på många
              ställen, bland annat i Helsingfors. Det är en bostadskö som Mona
              Sahlin berömmer, en kö där 107 000 människor står just nu. Jag
              vet inte om det är ett föredöme. Men det tyder en del på att problemet
              inte är att förmedla, att inrätta vad jag kallar för Sahlinförmedlingar,
              utan problemet handlar om att se till att det byggs mer.
            </seg>
            <seg n="f8671fdd">
              Därför har jag några frågor till Mona Sahlin. Man skulle kunna
              göra något väldigt snabbt för att få i gång bostadsbyggandet.
              Vi har väldigt krångliga bullerregler. De skulle behöva bli mer
              flexibla. Senast i helgen var det en artikel i en av de stora
              tidningarna, Svenska Dagbladet, där man konstaterar att i Helsingfors
              hotas byggande av ungefär 10 000 bostäder i ytterstadsområdet
              och 3 500 i innerstaden av de skärpta bullerreglerna. Det är drygt
              13 000 lägenheter som kanske inte kommer till stånd. Ett sätt
              att agera vore att komma åt detta, och det skulle man kunna göra
              ganska snabbt. Sedan handlar det om hyressättningssystemet. Vi
              skulle behöva ett friare hyressättningssystem så att byggare vågar
              bygga och någon vågar förvalta. När kommer det ett förslag? Och
              vi skulle förenkla planprocessen. Det tar längre och längre tid
              innan ett bygge kommer i gång.
            </seg>
            <seg n="813a655c">
              Här är tre exempel på något som Mona Sahlin skulle kunna göra
              och ägna sig åt i stället för att inskränka det kommunala självstyret
              och försöka inrätta dessa Sahlinförmedlingar.
            </seg>
          </u>
          <note type="speaker" n="65f76bb4">
            Anf. 36 Samhällsbyggnadsminister MONA SAHLIN (s):
          </note>
          <u who="mona_sahlin_209729" xml:id="i-d1b62755ef0eabf0-12" n="f7771bba">
            <seg n="4c8598d7">
              Herr talman! Först måste jag säga att det är rätt intressant
              att notera att diskussionen om kampen inte bara för det som är
              oerhört viktigt, nämligen hur vi ska bygga mer och mer flexibelt
              och billigare, utan också för att se till att det finns rättvisa
              villkor för dem som söker lägenhet skapar en sådan irritation
              och ilska bland de tre borgerliga representanter som varit uppe.
              Nu är det diskussion utifrån pålagor, Sahlinförmedlingar vad det
              nu var för ett töntigt uttryck krångel för kommunerna och att
              köer ger fler lägenheter.
            </seg>
            <seg n="69cb7317">
              Mina utgångspunkter har varit flera. En av dem är: Hur bygger
              vi mer och billigare, och hur fördelar vi fler lägenheter så att
              diskriminering eller orimliga krav inte blir det som avgör vem
              som får lägenhet?
            </seg>
            <seg n="e97792e2">
              Där har vi inlett ett arbete på Regeringskansliet. Vi tar frågan
              på lite större allvar än att bara diskutera om vi ska använda
              det utrymme som dagens lag ger att tvinga en kommun till att starta
              en bostadsförmedling.
            </seg>
            <seg n="73806c1d">
              Ragnwi Marcelind var inne på det som jag försökte att visa i
              svaret. Vi behöver se över hela bostadsförsörjningslagen. Enligt
              Ragnwi Marcelinds uppgifter är det bara 15 kommuner som över huvud
              taget har ett bostadsförsörjningsprogram, och därmed efterlevs
              inte lagen.
            </seg>
            <seg n="4d3886b5">
              En av utgångspunkterna är att se över hela frågeställningen om
              hur äldre ska få de lägenheter de behöver i framtiden och hur
              de funktionshindrade ska få möjlighet att bo på ett värdigt sätt.
              Det krävs då att kommunerna tar det bostadsförsörjningsansvar
              som man redan har på ett större allvar. Jag pekade också i svaret
              på att man tar detta ansvar på väldigt olika sätt i dag, och det
              behöver förändras i lagstiftningen. Det är en utgångspunkt.
            </seg>
            <seg n="104d2263">
              Dessutom behöver vi underlätta servicen till dem som söker bostad.
              Ska vi underlätta omflyttningen i landet är det oerhört viktigt
              att möjligheten att få information om var det finns lägenheter,
              om hur man ställer sig i kö och om vilka regler det finns blir
              annorlunda och bättre än i dag. Vi behöver förtydliga hur servicen
              till bostadskonsumenterna ska se ut.
            </seg>
            <seg n="17969d55">
              Sedan har jag respekt för vilket jag har sagt i debatter här
              förut att förutsättningarna är olika i kommunerna. Det är olika
              om vi pratar om Smedjebacken eller om vi pratar om Helsingfors,
              men att servicen behöver bli bättre i alla delar av landet är
              min och regeringens utgångspunkt.
            </seg>
            <seg n="654fc267">
              Vi ser nu över hela bostadsförsörjningslagen för att titta på
              både hur man ska underlätta servicen till de bostadssökande och
              hur man underlättar möjligheten att veta hur köerna ser ut och
              hur man ställer sig i dem. Dessutom ska vi titta på hur själva
              grunden för bostadsförsörjningsansvaret ska utformas så att både
              staten och kommunerna kan få den information som bostadsförsörjningsprogrammen
              är tänkta att ge om hur planeringen ska se ut till alla medborgares
              fromma. Detta är alltså utgångspunkten.
            </seg>
            <seg n="b8549e57">
              Jag ser inte framför mig att vi i detalj i lagen ska ange hur
              en bostadsförmedling ska se ut. Kommunerna är olika. Men lagen
              ska ange att det måste finnas denna service till medborgarna överallt
              i landet, i enskilda kommuner eller i kommuner i regioner, som
              jag också sade i utspelet för en vecka sedan. Det tycker jag är
              självklart. Därför ser vi över hela bostadsförsörjningslagen och
              återkommer i den frågan.
            </seg>
            <seg n="95361b87">
              Sedan har jag väldigt svårt att ta Marietta de Pourbaix-Lundins
              inlägg på allvar. Som Moderaterna brukar göra började hon leta
              i påstådda skandaler om att detta skulle vara det som helt avgör
              hur regeringen agerar och inte agerar. Dessutom slängde hon ur
              sig att det inte byggs något. Det byggs, och det byggs mer i år
              än vad det har gjorts på länge. Vi får återkomma till hela den
              diskussionen i ett annat sammanhang.
            </seg>
          </u>
          <note type="speaker" n="4fa4b85f">
            Anf. 37 NINA LUNDSTRÖM (fp):
          </note>
          <u who="nina_lundstrom_103ab9" xml:id="i-ebf3264920afa18e-1" n="5646112a">
            <seg n="2b4be376">
              Herr talman! Men jag fick inte svar på min fråga, statsrådet.
              Den handlade om den möjlighet som finns i lagstiftningen i dag
              och som är skälet till min interpellation.
            </seg>
            <seg n="f172cfdc">
              Statsrådet säger att det finns behov av en ny lagstiftning. Jag
              har ställt frågan många gånger i dessa debatter om statsrådet
              avser att använda möjligheterna i den nuvarande lagstiftningen
              och vad det i så fall betyder. Om det blir nödvändigt, svarar
              statsrådet. Men vad innebär det och vilka kommuner handlar det
              om?
            </seg>
            <seg n="6ddb1a50">
              Vi har ett liknande förhållningssätt som statsrådet. Skälet till
              interpellationen är ju konsumenternas situation, och jag har många
              gånger interpellerat om detta. Men för mig som bostadspolitiker
              är det en skillnad när det gäller mål och medel. För mig är inte
              målet att peka med hela handen till en kommun och säga att man
              ska inrätta en bostadsförmedling. Jag tror att det finns väldigt
              många olika metoder för att uppnå detta.
            </seg>
            <seg n="1ec4fcaa">
              Däremot vill jag stärka konsumenternas möjligheter att efterfråga
              en bostad. Det ska finnas bostäder i en sådan mångfald att de
              passar konsumenterna. Om en konsument diskrimineras ska han eller
              hon känna till sina rättigheter, kunna driva frågan vidare och
              få ett skydd. Det ska kosta skjortan att diskriminera.
            </seg>
            <seg n="8deb8c6b">
              Konsumentperspektivet är något annat än det som statsrådet är
              inne på. Hon är inne på en mål- och medeldiskussion.
            </seg>
            <seg n="a65d0da5">
              Statsrådet har inte heller svarat på en del andra frågor som
              jag har ställt. Nu har en kommun bestämt sig för att lägga ned
              det som kallas för sociala och medicinska förturer. Det ska på
              något sätt täckas inom ramen för socialtjänstlagen. Det innebär
              att en del av dem som statsrådet nämner till exempel äldre som
              har svårt att klara en fastighet utan hiss och därför behöver
              flytta till en annan bostad får problem. Vad kommer att hända
              med en person som inte är tillräckligt sjuk för att behöva flytta
              någon annanstans, men som inte klarar vardagslivet i sin bostad?
            </seg>
            <seg n="597d2e32">
              Socialtjänstlagen och detta med medicinska och sociala förturer
              är en nyckel, en pusselbit som man behöver titta på och utvärdera.
              En annan del som jag tycker är viktig är att man bör se över regelverket.
              Om man går ut på nätet kan man se vilka krav som ställs. Man ska
              vara över 18 år, man ska ha fast inkomst, man ska inte vara registrerad
              för betalningsanmärkningar och man ska inte ha återkommande störningar
              hos tidigare hyresvärd.
            </seg>
            <seg n="3f9ae561">
              Men det finns också andra krav som ställs upp av vissa fastighetsbolag.
              Man måste ha minst 200 dagar kvar på a-kassan och man får maximalt
              efterfråga en bostad som kostar 30 % av bruttoinkomsten. Där tycker
              jag att man ska göra en utvärdering. Men för den skull behövs
              det kanske inte en ny lag. Jag tycker att man ska utvärdera regelverket
              och se vilka rimliga krav som kan ställas detta i syfte att stärka
              bostadskonsumentens situation.
            </seg>
            <seg n="92424e32">
              Jag är fullständigt övertygad om att om man satsar på konsumentperspektivet
              och ändå uppmuntrar mångfald hos kommunerna och ger kommunerna
              råd och stöd på vägen riksdag och kommuner har ett delat ansvar
              kommer man att kunna nå mycket längre plus att man tar bort de
              hinder som finns för ny bostadsproduktion. Kanske kan statsrådet
              och regeringen återkomma med en proposition om hyressättningssystemet.
            </seg>
            <seg n="7cf91263">
              Statsrådet ger uttryck för en väg som jag personligen inte tror
              kommer att leda ända fram. Därför tar jag tillfället i debatten
              att framföra konsumentperspektivet. Vad jag efterlyser är utvärderingar
              av vad man kan göra mera.
            </seg>
          </u>
          <note type="speaker" n="72baba73">
            Anf. 38 RAGNWI MARCELIND (kd):
          </note>
          <u who="ragnwi_marcelind_6c3d71" xml:id="i-ae6b30d19c8bf510-1" n="b84b9298">
            <seg n="66ef6b20">
              Herr talman! Jag tycker att det är lite synd att statsrådet vill
              påskina att vi har ett irriterat tonläge i den här diskussionen.
              Vi är allesammans väldigt intresserade av att servicen ska bli
              bättre i hela landet.
            </seg>
            <seg n="dd4e3f1e">
              Statsrådet säger i sitt svar till Nina Lundström att hon vill
              se över om kommunerna har tillräckligt kraftfulla verktyg för
              att vidta nödvändiga åtgärder för en väl fungerande bostadsförsörjning.
              Det är precis det som jag ville lyfta fram. Finns det andra hinder
              för att kommunerna ska kunna leva upp till bostadsförsörjningen?
              Och varför finns det så få kommuner som har ett bostadsförsörjningsprogram?
              Vilka hinder tror statsrådet det är som gör att kommunerna inte
              orkar ta steget fullt ut?
            </seg>
            <seg n="e009ccda">
              Med den politiska syn som jag har anser jag att det finns en
              rad andra hinder som inte på något sätt blir avhjälpta bara för
              att man ålägger kommunerna att inrätta en bostadsförmedling. Jag
              trodde att statsrådet hade en mer långsiktig syn på vad bostadsproblematiken
              innebär inför framtiden än att den skulle vara avklarad i en handvändning
              bara för att vi tvingar kommunerna att inrätta bostadsförmedlingar.
              Det är min tanke bakom mina inlägg.
            </seg>
            <seg n="89b4bbe1">
              Jag hoppas verkligen att vi ska kunna återkomma eftersom Mona
              Sahlin själv säger att hennes två viktigaste målsättningar i den
              här diskussionen och i det här arbetet är att man ska bygga mer
              och billigare det tror jag att Mona Sahlin kan få med sig hela
              riksdagen på och att det ska vara en rättvis fördelning. Det finns
              inte ett parti i riksdagen som inte vill stödja en rättvis fördelning
              av det bostadsbestånd som finns. Så den debatten ser vi fram emot.
            </seg>
          </u>
          <note type="speaker" n="bebdafff">
            Anf. 39 MARIETTA DE POURBAIX-LUNDIN (m):
          </note>
          <u who="marietta_de_pourbaix-lundin_484d59" xml:id="i-98e0463c96e12fb8-1" n="0ae170d2">
            <seg n="09d62d08">
              Herr talman! Jag förstår att Mona Sahlin blev irriterad på mig
              när jag försökte att fundera på vilka motiv som kan ligga bakom
              att man är beredd att lägga fram ett förslag om en obligatorisk,
              offentlig bostadsförmedling. Jag tror att jag prickade ganska
              rätt, och det var väl därför som Mona Sahlin reagerade som hon
              gjorde.
            </seg>
            <seg n="4afe01c3">
              Jag ställde några frågor, men fick inga svar. Mina frågor handlade
              om hur man ska se till att det finns fler bostäder att förmedla,
              hur man nu än gör det. Jag tror ju inte på några obligatoriska,
              offentliga bostadsförmedlingar. Men i Mona Sahlins värld utgår
              man ifrån att det alltid kommer att finnas köer, och det är på
              dem som hon fokuserar. Jag har en helt annan utgångspunkt. Jag
              vill se till att det inte ska finnas några köer. Det ska vara
              minimala köer, och helst inte några köer alls.
            </seg>
            <seg n="d66b6e9e">
              Därför vill jag riva de hinder som finns för att det inte byggs
              tillräckligt. Jag vet att det byggs lite mera nu, men det är inte
              tack vare regeringen utan det är trots regeringen. Jag pekade
              på ett hinder som man skulle kunna undanröja ganska snabbt, men
              det tycks inte Mona Sahlin och regeringen vara beredda att göra.
              Sedan pekade jag på ytterligare ett antal hinder som man skulle
              kunna lägga fram skarpa förslag om, men då kommer utspelet om
              obligatoriska, offentliga bostadsförmedlingar. Det verkar vara
              lösningen på alltihop.
            </seg>
            <seg n="bedadc99">
              Socialismen leder till köer överallt. Det går inte att komma
              ifrån att Socialdemokraterna ändå har styrt Sverige i 64 av de
              senaste 75 åren, och nu har vi facit i hand.
            </seg>
            <seg n="7b47e817">
              Jag vill alltså att man ska tillåta, riva hinder och göra det
              möjligt, så kan Mona Sahlin själv sätta upp de motsatta målen.
              Det är vad jag tycker att Mona Sahlin gör just nu, eftersom hon
              inte är beredd att ta de steg som behövs för att riva hinder så
              att bostadsbyggandet kommer i gång.
            </seg>
            <seg n="348d2d1d">
              Hon var också irriterad på att jag kallade bostadsförmedlingarna
              för Sahlinförmedlingar, men det kommer jag att fortsätta att göra.
              Jag hoppas att de aldrig förverkligas, för de är inte lösningen
              på de problem vi står inför i dag, utan det är att riva hindren
              för bostadsbyggandet som är lösningen.
            </seg>
          </u>
          <note type="speaker" n="416031b7">
            Anf. 40 Samhällsbyggnadsminister MONA SAHLIN (s):
          </note>
          <u who="mona_sahlin_209729" xml:id="i-d1b62755ef0eabf0-13" n="f7771bba">
            <seg n="61ec4999">
              Herr talman! Det kan möjligen vara så, Marietta de Pourbaix-Lundin,
              att vi ser olika hinder. Det kan faktiskt vara så att du vill
              riva de hinder som du tycker finns, medan jag vill riva de hinder
              som jag ser. Och jag ser verkligen svårigheter för människor som
              av olika skäl inte har kontakter eller pengar. Jag vill att de
              på ett något mer rättvist, formellt och tydligt sätt ska kunna
              vara med och efterfråga lägenheter. Jag tycker att det är ett
              hinder att det inte är så i dag. Det handlar om helhetssynen,
              som vi har diskuterat här många gånger.
            </seg>
            <seg n="d4fe0bfe">
              I dag har Nina Lundström väckt frågeställningen om bostadsförmedlingar.
              Självfallet finns det också frågeställningar som handlar om hyressättningssystemet,
              som vi återkommer med en proposition till riksdagen om, och ett
              antal andra saker för att förändra bostadsmarknaden. Men vi tycker
              rätt olika, Marietta de Porbaix-Lundin och jag, och det har vi
              väl konstaterat här flera gånger.
            </seg>
            <seg n="fe29029f">
              Marietta de Porbaix-Lundin frågade mig också om jag tror att
              det alltid kommer att finnas köer. Hon uttryckte då naivt att
              det kommer det minsann inte att finnas. Det kommer alltid att
              finnas bostadsområden, delar av bostadsområden, där efterfrågan
              är större än utbudet av lägenheter. Det kommer alltid att finnas
              skyddsbehövande människor som behöver hjälp via kommunen, som
              Nina Lundström var inne på, att få lägenheter. Det kommer alltid,
              Marietta de Pourbaix-Lundin, att finnas behov av tydliga regler
              och att inte bara vara beroende av pengar och kontakter.
            </seg>
            <seg n="4417538e">
              Jag tror att bostadsförmedling är en mycket viktig del. Men det
              är självfallet inte den enda lösningen.
            </seg>
            <seg n="a1d2f840">
              Nina Lundström sade att staten ska peka med hela handen. I form
              av lagstiftning är det detta som staten och riksdagen kan göra.
              Vi har en bostadsförsörjningslag. Avsikten med den har varit just
              att visa på de olika slags ansvar som staten och kommunerna har
              för bostadspolitiken, och de måste förbli olika. Men lagstiftningen
              kom till som ett verktyg. Den fungerar inte. Den behöver förtydligas.
              Den används väldigt olika ute i kommunerna. Det tycker inte jag,
              och uppenbarligen inte heller Ragnwi Marcelind, är speciellt rimligt.
            </seg>
            <seg n="3d66620c">
              I det sammanhanget vill jag också se på hur man kan förtydliga
              bostadskonsumenternas intresse av att ha tydlighet, enkelhet och
              faktiskt också en möjlighet att efterfråga lägenheter och veta
              hur köer och regler ser ut.
            </seg>
            <seg n="3fd20ff2">
              Jag är också medveten om att man kan gå in och surfa på nätet,
              som Nina Lundström sade i förra inlägget, och där ser man policyn.
              Men den förmedling som sker i verkligheten är ju något helt annat,
              vilket bland annat alla diskrimineringsombudsmän påpekade med
              tydliga exempel för mig i går. Alla hade exempel på människor
              som beroende på sin sexuella läggning, beroende på att man är
              rom eller beroende på att man har ett fysiskt eller framför allt
              ett psykiskt handikapp hamnat väldigt illa ute. De påpekade allihop
              vikten av att kunna tydliggöra och få insyn i hur förmedlingsreglerna
              ser ut för att verkligen kunna hävda antidiskrimineringsreglerna
              tydligt och klart. Det har för mig också varit en viktig del.
            </seg>
            <seg n="912f3076">
              Att hitta former för förmedling och service till bostadssökande
              och ge möjlighet till insyn i vilka regler som ställs upp av såväl
              allmännyttiga som privata fastighetsägare som förmedlar lägenheter
              tror jag är två förutsättningar för det som vi alla här, tror
              jag, vill, nämligen att det ska vara överskådligt och rättvist,
              och framför allt att ingen ska bli diskriminerad beroende på sitt
              ursprung.
            </seg>
            <seg n="9ea0e65c">
              I den andan återkommer vi till riksdagen med förslag på hur en
              ny bostadsförsörjningslag kan utformas.
            </seg>
          </u>
          <note type="speaker" n="b3703381">
            Anf. 41 NINA LUNDSTRÖM (fp):
          </note>
          <u who="nina_lundstrom_103ab9" xml:id="i-ebf3264920afa18e-2" n="5646112a">
            <seg n="c2b12fd3">
              Herr talman! Jag fick inte svar på det som egentligen var frågan
              i interpellationen, det vill säga om statsrådet, om det blir nödvändigt,
              kommer att agera och peka med hela handen åt de kommuner som hon
              och regeringen anser ska inrätta en obligatorisk bostadsförmedling.
              Det svaret har jag inte fått i den här debatten heller.
            </seg>
            <seg n="05cc1e5a">
              Jag tycker också att statsrådet skulle kunna vidga debatten själv
              lite grann. Jag tycker att det är anmärkningsvärt att Sverige
              är ett slags isolerad ö vad gäller att förmedla hyresrätter.
            </seg>
            <seg n="405a83b1">
              Den vanligaste synpunkten som jag får från unga människor som
              varit ute och rest i världen är: Det är så märkligt. Jag skulle
              studera i någon av storstäderna på kontinenten eller i andra länder.
              Jag hade naturligtvis ingen aning om var jag skulle bo, men jag
              kunde exempelvis ta upp en vanlig dagstidning där hyresrätter
              var uppradade sida upp och sida ned. Precis som när man ska köpa
              en bostad, kunde jag hitta en hyresrätt. Det existerar inte på
              den svenska marknaden.
            </seg>
            <seg n="4241b145">
              Då borde man ställa sig frågan: Varför är det så? Jag menar att
              kommunerna, när de anser att bostadsförmedlingar är viktiga, ska
              kunna använda den metoden. Men det finns också många, många andra
              metoder. Man kan söka efter bostadsrätter och villor på nätet.
              Jag tror också att många ungdomar kommer att vilja söka på nätet
              efter hyresrätter om det finns möjlighet att göra det.
            </seg>
            <seg n="d2ddf937">
              Sedan är det alltid problem med köer. Köer behöver inte på något
              sätt bli rättvisa. Det finns en gråzonsproblematik även med köerna.
              Lösningen är att det finns så mycket bostäder att man ser till
              att människor över huvud taget har en chans att få tag i en bostad.
              Och står det 107 000 personer i kö i Helsingfors och man har en
              fungerande bostadsförmedling är det uppenbart att det inte har
              varit en lösning för de här personerna.
            </seg>
            <seg n="d0fa1399">
              Men jag fick inte något svar den här gången heller.
            </seg>
          </u>
          <note type="speaker" n="db765d50">
            Anf. 42 Samhällsbyggnadsminister MONA SAHLIN (s):
          </note>
          <u who="mona_sahlin_209729" xml:id="i-d1b62755ef0eabf0-14" n="f7771bba">
            <seg n="84e58b02">
              Herr talman! Ursäkta att jag inte svarade konkret på den frågan,
              för jag började med att besvara frågorna bakifrån. Jag ber om
              ursäkt för det.
            </seg>
            <seg n="629fad3a">
              Tanken med den nya översynen, och det är det som antyds i slutet
              av interpellationssvaret till Nina Lundström, är att detta att
              man i dag kan använda gällande lagstiftning och ålägga kommuner
              att anordna bostadsförmedling har visat sig väldigt svårt att
              använda, bland annat mot bakgrund av, menar jag, att bostadsförsörjningslagen
              är så otydligt uttryckt och tolkas så olika. Jag vill vända på
              det här nu. Det viktiga är inte att staten ska tala om exakt hur
              en bostadsförmedling ska se ut i varje kommun. Det menar jag vore
              ogörligt, och det vore inte lämpligt. Det vore rentav dåligt.
              Men man måste vända på det för att komma fram till hur bostadsförsörjningsansvaret
              ska uttryckas. Hur ska det göras på ett sätt så att alla kommuner
              har en plan för detta? Det är något som kommunerna åläggs redan
              i dag men som uppenbarligen inte alla har. Om man inte förmedlar
              lägenheter och om det inte finns någon service till bostadskonsumenterna,
              hur ska man då kunna använda lagen?
            </seg>
            <seg n="ca934e41">
              Vi vill nu gå vidare med att först se över hela bostadsförsörjningslagen
              för att därmed se hur behovet, efterfrågan och fördelningen mellan
              staten och kommunerna på ett bättre och tydligare sätt kan uttryckas
              i lagen än vad det uppenbarligen gör i dag.
            </seg>
          </u>
          <note n="913ade9e">
            Överläggningen var härmed avslutad.
          </note>
          <note n="d366f4ca">
            9 § Svar på interpellation 2004/05:425 om energibesparande åtgärder
          </note>
          <note type="speaker" n="19230a16">
            Anf. 43 Samhällsbyggnadsminister MONA SAHLIN (s):
          </note>
          <u who="mona_sahlin_209729" xml:id="i-d1b62755ef0eabf0-15" n="f7771bba">
            <seg n="e9f955b4">
              Herr talman! Sven Gunnar Persson har frågat mig vilka åtgärder
              jag avser att vidta för att en större andel av Energimyndighetens
              resurser ska användas till forskning om energieffektivisering.
              Utgångspunkten för Sven Gunnar Perssons fråga är uppgiften att
              Statens energimyndighet skulle använda 95 % av sina forskningspengar
              till insatser kring energiproduktion.
            </seg>
            <seg n="fb5cffae">
              Det gläder mig att Sven Gunnar Persson delar min bedömning att
              det är angeläget att öka energieffektiviteten. Det finns goda
              möjligheter att effektivisera energianvändning både i bebyggelsen
              och i industrin, och dessa möjligheter ska vi förstås ta till
              vara.
            </seg>
            <seg n="77a53c6c">
              Däremot håller jag inte med om att bara 5 % av forskningsbudgeten
              skulle gälla just energieffektivisering. Det är i och för sig
              svårt att entydigt dela upp insatser i produktion och effektivisering,
              men jag menar att det är betydligt mer än 5 %. Tittar man till
              exempel på International Energy Agencys statistik över medlemsländernas
              energiforskning anges att nära hälften av de svenska insatserna
              gäller energibesparingar.
            </seg>
            <seg n="37cdc87c">
              Men jag tror inte det är intressant att diskutera procentsatser
              när vi förhoppningsvis egentligen är överens. Jag vill i stället
              framhålla några andra saker.
            </seg>
            <seg n="0840fd02">
              För det första är forskning och utveckling viktigt men det gäller
              också att använda den teknik som finns och som håller på att utvecklas.
              Det genomförs en mängd insatser för att främja energieffektivisering
              i praktiken.
            </seg>
            <seg n="0af5bc7b">
              Inom 2002 års energipolitiska program beräknas 1 miljard kronor
              satsas under perioden 20032007 på åtgärder för en effektivare
              energianvändning. Medlen används bland annat till utbildning och
              information, provning, märkning och certifiering av energikrävande
              utrustning samt stöd till teknikupphandling och marknadsintroduktion
              av energieffektiv teknik. En investeringsstimulans för energibesparande
              åtgärder och konvertering till förnybar energi i offentliga lokaler
              håller nu på att införas. Det rör sig om insatser för 2 miljarder
              kronor. Ett program för energieffektivisering i industrin har
              införts från och med årsskiftet. Regeringen har gett Boverket
              i uppdrag att föreslå ekonomiska incitament och byggregler för
              att kunna realisera ytterligare energieffektiviseringar i byggnaders
              driftsskede samtidigt som en god inomhusmiljö säkerställs. Arbete
              pågår också med genomförandet av EU-direktivet om byggnaders energiprestanda.
            </seg>
            <seg n="c9d5c23c">
              För det andra pågår en process för att lägga fast kriterier för
              prioritering av forskningsinsatserna på energiområdet. Genom beslut
              om budgeten för 2005 slogs de övergripande målen för de långsiktiga
              energipolitiska insatserna fast. Energimyndigheten har nu i uppdrag
              att till den 1 november 2005 redovisa förslag både till operativa
              kriterier för prioritering av verksamheten och till mätbara mål
              och indikatorer som kan användas för att följa upp insatserna.
              Jag kommer förstås att studera dessa förslag noga och se till
              att de på ett balanserat sätt motsvarar uppgiften att möjliggöra
              en omställning till ett långsiktigt hållbart energisystem i Sverige.
            </seg>
            <seg n="726e8104">
              För det tredje har jag nu som samhällsbyggnadsminister ansvaret
              både för energifrågor och för frågor kring boende och byggande.
              Jag kan konstatera att en stor del av den totala energianvändningen,
              40 %, sker i bebyggelse, bostäder och byggnader, och att det finns
              stora möjligheter att effektivisera denna. Detta kan göras med
              en bred ansats och med många olika åtgärder. Det kan gälla förändringar
              av byggreglerna eller insatser för att se till att den offentliga
              sektorn tar sitt ansvar och går före. Det kan också ske genom
              information och utbildning, genom forskning och utveckling och
              genom åtgärder för att stimulera användningen av ny teknik.
            </seg>
            <seg n="2194d500">
              Jag tar denna uppgift på stort allvar och kommer fortsatt att
              arbeta för effektiv energianvändning och energismart byggande.
              Jag hoppas och tror att jag och Sven Gunnar Persson ska kunna
              vara överens både om att detta bör göras och om hur det ska genomföras.
            </seg>
          </u>
          <note type="speaker" n="966738b2">
            Anf. 44 SVEN GUNNAR PERSSON (kd):
          </note>
          <u who="sven_gunnar_persson_7bd9a0" xml:id="i-40f5989e2d41a6e2-0" n="daf310c5">
            <seg n="4aaa1dd6">
              Herr talman! Jag vill tacka ministern för svaret även om hon
              säger att det inte är så intressant att diskutera procentsatser
              utan i stället tar tillfället i akt att berätta om ett och annat
              gott och fint som regeringen företar sig. Det är väl ett bra och
              smart drag. Vi kan väl återkomma till det.
            </seg>
            <seg n="e24a0a14">
              Jag hörde en intressant illustration till den här frågeställningen
              i går morse, när Sveriges Radios eminente Berlinkorrespondent
              Kristian Åström beskrev de bilder som satellitfotografering av
              Europa, och för all del också andra världsdelar, givit. Det var
              mörkt på sina håll det här skedde alltså på natten. Det var mörkt
              på sina håll, men i Europa var det en oerhörd ljusstyrka. Det
              var, som han kallade det, en ljusnedsmutsning på natten. Det var
              gatubelysning, det var reklamskyltar och det var upplysta fasader
              på hus.
            </seg>
            <seg n="163e7e39">
              Detta får till konsekvens att 15 miljarder insekter, hade någon
              räknat ut, dör i de där ljusbränderna. Flyttfåglar kommer ur kurs
              på grund av detta, och människor har svårt att sova på grund av
              den här ljusstressen. Det är också ett gigantiskt energislöseri.
              Som han uttryckte det: 400 miljoner människor i Europa går i ljusterapi
              på natten tack vare detta. I Lombardiet och Tjeckien har man lagstiftat
              mot den här ljussmoggen. I Augsburg i Bayern har man bytt ut 25
              000 utomhuslampor till lågenergilampor med mildare sken, visste
              han också att berätta.
            </seg>
            <seg n="cfb6f597">
              Jag tror att vi har en liknande situation på många håll i Sverige,
              inte bara runt Stureplan kanske. Då handlar det, och där vill
              jag hålla med ministern, dels om att använda känd teknik. Väldigt
              mycket vet vi om, men vi är så fördärvat dåliga på att göra som
              vi vet att vi bör göra. Det handlar alltså om att använda känd
              teknik för att spara. Dels handlar det också om att jobba med
              forskning för att få fram ny teknik och nya tillämpningar. Där
              är svaret lite oklart, och jag vill ge ministern chansen att utveckla
              det ytterligare.
            </seg>
            <seg n="8d5e042d">
              När jag pratar om att det är en väldigt liten del av Energimyndighetens
              forskningsbudget som går till energieffektivisering har jag fått
              det från energirådgivarnas organisation. Då frågar jag mig: Är
              det så, när ministern i sitt svar säger att betydligt mer går
              till energieffektivisering, att hon tar i beaktande all forskning,
              alla forskningsanslag? Det verkar så av svaret.
            </seg>
            <seg n="36919d14">
              Likadant ska hon studera detta noggrant när Energimyndigheten
              nu till den 1 november ska lägga fram strategier för framtiden
              så att det blir en balans. Då skulle det vara intressant att höra
              vad ministern menar med balans.
            </seg>
            <seg n="5eb37cfa">
              Jag vill också ställa frågan igen: Delar ministern min uppfattning
              att andelen forskning inom Energimyndigheten, och för alla del
              även på andra håll, som handlar om energieffektiviseringar bör
              öka?
            </seg>
          </u>
          <note type="speaker" n="1dafd61b">
            Anf. 45 LARS TYSKLIND (fp):
          </note>
          <u who="lars_tysklind_d8e722" xml:id="i-102ebb5b9b2c488a-0" n="2dc30b97">
            <seg n="85829dbf">
              Herr talman! Jag håller helt med statsrådet när hon i sitt svar
              tar upp att det finns stor potential att spara energi på bostads-
              och fastighetssidan, att det behövs ekonomiska incitament och
              att man behöver stimulera användningen av ny teknik. Nu kommer
              vi naturligtvis lite grann ifrån precis den frågeställning som
              Sven Gunnar Persson tog upp här, men jag hänvisar till svaret
              i stället. Då vill jag ta in en annan dimension, där det finns
              kontraproduktiva regler inom systemet.
            </seg>
            <seg n="98acf0ce">
              Det har ju funnits perioder med investeringsstimulanser för energieffektiva
              fönster, att man ska övergå till biobränslepannor och så vidare.
              Men alla dessa typer av energiinvesteringar, även dem som man
              gör frivilligt, för ju med sig att fastighetsvärdena stiger. Det
              gör i sin tur att man får betala fastighetsskatt för att man gör
              en miljöinvestering. Det blir ett motsatsförhållande. Jag skulle
              väldigt gärna vilja höra vad statsrådet har för uppfattning i
              den frågan. Vi har många gånger här i riksdagen, eller i alla
              fall vid ett flertal tillfällen, diskuterat hur man ska komma
              åt detta. Jag skulle vilja veta om statsrådet tycker att det är
              rimligt att det är på det här sättet eller om hon anser att det
              egentligen är ett stort problem.
            </seg>
          </u>
          <note type="speaker" n="5271dc22">
            Anf. 46 Samhällsbyggnadsminister MONA SAHLIN (s):
          </note>
          <u who="mona_sahlin_209729" xml:id="i-d1b62755ef0eabf0-16" n="f7771bba">
            <seg n="2ca4072f">
              Herr talman! Först måste jag säga till Sven Gunnar Persson att
              den här beskrivningen av ljussmoggen, som han kallade det, var
              väldigt intressant. Detta är också ett uttryck för att det inte
              är alltid som vi använder vår dyrbara energi där den som mest
              behövs. Vi använder inte heller alltid den, som vi fortfarande
              säger, nya tekniken, som ofta nu är gammal och väl beprövad men
              som fortfarande inte används på alla de områden som den skulle
              kunna användas på. Det var mycket bra exempel på det.
            </seg>
            <seg n="225efa02">
              Jag menade bara med min procentexercis att jag tycker att det
              är oerhört svårt, också för de experter som jag har pratat med,
              att se om det är 5 %, 10 %, 15 % eller 25 %. Så många av programmen
              går in i varandra när det handlar om att se på energiproduktion
              och energieffektivisering. Däremot kan jag absolut hålla med om
              man säger så här: Energieffektivitet som del i energipolitiken
              över huvud taget måste öka. Det handlar både om forskningen och
              om den praktiska tillämpningen. Det handlar om att ha detta som
              motor och drivkraft i bygg- och bostadspolitiken.
            </seg>
            <seg n="3e9bf83b">
              Det jag har lärt mig som energiminister de här månaderna är att
              trots att det här är ett område som vi på en del håll, framför
              allt i industrin, har kommit ganska långt med finns det fortfarande
              delar där vi kan komma väldigt mycket längre. Sven Gunnar Persson
              har nämnt några och bostadssektorn över huvud taget är en annan.
              Så jag svarar gärna ja på frågan om den bör öka. Ja, den bör öka
              inom alla delar i energipolitiken.
            </seg>
            <seg n="ffe9f7b2">
              Lars Tysklind var inne på en diskussion som är lite vid sidan
              av. Jag kan svara som jag har sagt förut. Jag kan absolut se motsatsförhållandet
              som har uppstått här. Man gör en sak därför att samhället vill
              det. Man energieffektiviserar. Då uppstår en sak i ett annat system,
              nämligen att värdet på fastigheten ökar och skatten blir högre.
              Jag ser att det är dubbla signaler som inte är bra.
            </seg>
            <seg n="a51d2913">
              Vi har från regeringens sida sagt att det finns fler delar i
              skattesystemet som det nu gäller att se över. Det finns fler delar
              som behöver röra sig mot att vara medverkande och till hjälp och
              stöd för omställningen och som inte alltid är det. Det är en diskussion
              som vi har i regeringen och som det finns anledning att återkomma
              till.
            </seg>
          </u>
          <note type="speaker" n="65828b0d">
            Anf. 47 SVEN GUNNAR PERSSON (kd):
          </note>
          <u who="sven_gunnar_persson_7bd9a0" xml:id="i-40f5989e2d41a6e2-1" n="daf310c5">
            <seg n="36d3e51c">
              Herr talman! Det var jättebra besked från ministern att andelen
              som går till energieffektivisering inom olika områden bör öka.
              Där är vi helt överens.
            </seg>
            <seg n="8726ed59">
              Vi hade framtidsdagar här i riksdagen förra veckan. Då hade miljö-
              och jordbruksutskottet ihop med några andra utskott en intressant
              seminarieövning med tre kvalificerade och intressanta forskare,
              Maria Grahn, Arne Jernelöv och Bert Bolin. De tog upp olika aspekter
              på vårt framtida energisystem och energianvändning.
            </seg>
            <seg n="c1d20158">
              Alla tre var rörande överens om att det fanns en enormt stor
              potential. Det har en avgörande betydelse vad som händer när det
              gäller energieffektiviseringar. Man menade på att uppåt 50 % av
              energiomställningen kan ligga på effektiviseringssidan. De pekade
              också på att den tekniska potential som redan finns inte utnyttjas
              fullt ut.
            </seg>
            <seg n="6313d895">
              Inom EU har man tagit fram siffror som säger att man kan effektivisera
              5065 % när det gäller uppvärmning av bostäder. När det gäller
              varmvatten i bostäder kan man effektivisera 1040 %, byggnationer
              3050 % och belysning 90 %. När det gäller gatubelysningar, trafikljus,
              fasadbelysningar och annat är siffran 90 %.
            </seg>
            <seg n="7faf2de4">
              Det finns säkert liknande siffror i Sverige. Mona Sahlin nämnde
              själv 40 % energieffektivistering för byggbeståndet. Sedan finns
              alla hushållsmaskiner och alla apparater med stand-byfunktion.
              Där är frågan om vi kanske måste hitta lagstiftningsvägar för
              att komma bort ifrån de stand-byversionerna som ständigt drar
              ström dygnet runt.
            </seg>
            <seg n="0ab64865">
              Den stora utmaningen ligger i att få fram resurser till forskningen.
              Men det gäller också att mobilisera viljan och kraften hos alla
              dem med god vilja. Den finns ju när det gäller att använda den
              här tekniken. Det handlar om att hjälpa människor genom information
              och engagemang på olika sätt att komma i gång med den energiomställning
              som är så nödvändig.
            </seg>
            <seg n="9fe1705c">
              Där hoppas jag att många partier i den här riksdagen kan hjälpas
              åt med det arbetet. Det är avgörande för framtiden inte minst
              ur ett klimatperspektiv.
            </seg>
          </u>
          <note type="speaker" n="c2838295">
            Anf. 48 LARS TYSKLIND (fp):
          </note>
          <u who="lars_tysklind_d8e722" xml:id="i-102ebb5b9b2c488a-1" n="2dc30b97">
            <seg n="8cdcc1c3">
              Herr talman! Jag får tacka för det positiva beskedet. Det är
              nog det mest positiva besked jag har fått från något statsråd
              i den här frågan hittills. Folkpartiet kommer att ta upp den här
              frågan i morgon i den skattedebatt som äger rum. Jag hoppas då
              att det är lika positiv stämning när det gäller att kunna förändra
              systemet. Förhoppningen är att man kommer med konkreta förslag
              i den här riktningen inom en ganska snar framtid.
            </seg>
          </u>
          <note n="913ade9e">
            Överläggningen var härmed avslutad.
          </note>
          <note n="743ab5a2">
            10 § Svar på interpellation 2004/05:453 om åretruntboende i skärgården
          </note>
          <note type="speaker" n="6e7ce956">
            Anf. 49 Samhällsbyggnadsminister MONA SAHLIN (s):
          </note>
          <u who="mona_sahlin_209729" xml:id="i-d1b62755ef0eabf0-17" n="f7771bba">
            <seg n="a4ec7fff">
              Herr talman! Rosita Runegrund har frågat mig vad jag avser att
              göra för att underlätta för åretruntboende i skärgården.
            </seg>
            <seg n="678759df">
              Inledningsvis vill jag tacka Rosita Runegrund för att hon ger
              oss möjlighet att ventilera denna viktiga fråga.
            </seg>
            <seg n="00cdd2a0">
              Regeringen har uppdragit åt Boverket att i samarbete med bland
              andra berörda myndigheter och länsstyrelser redovisa hur samhällsplaneringen
              för en hållbar utveckling i kustområdena överensstämmer med de
              principer och uppgifter som finns i EG:s rekommendation (2002/413/-EG)
              om genomförande av en integrerad förvaltning av kustområdena i
              Europa. Uppdraget ska redovisas senast den 31 januari nästa år.
            </seg>
            <seg n="06b246ee">
              Regeringen har nyligen tillsatt en kommitté med parlamentarisk
              medverkan med uppdrag att utarbeta en långsiktig strategi för
              den nationella politiken för landsbygdsutveckling. Detta betänkande
              ska lämnas senast den 30 november 2006.
            </seg>
            <seg n="f6308536">
              Inom den regionala utvecklingspolitiken finns också insatser
              som är särskilt viktiga för skärgårdsområden. Till exempel kan
              näringslivets utveckling stimuleras genom landsbygdsstöd, och
              upprätthållande av servicen underlättas genom stöd till kommersiell
              service, och så vidare.
            </seg>
            <seg n="9ac4ab01">
              Rosita Runegrund nämner i sin fråga bland annat reglerna om tredimensionella
              fastigheter. Dessa regler skapar vissa, om än begränsade, möjligheter
              att dela upp byggnader och andra anläggningar på flera fastigheter.
              Reglerna om tredimensionella fastigheter ligger visserligen under
              justitieministerns ansvarsområde, men eftersom Rosita Runegrund
              anser att en viss ändring av reglerna skulle vara till fördel
              för skärgårdsboende finns det anledning för mig att kommentera
              hennes påstående.
            </seg>
            <seg n="31c0d866">
              För tredimensionella fastigheter gäller vissa särskilda regler
              som bland annat innebär att en sådan fastighet får bildas endast
              om det står klart att åtgärden är ägnad att leda till en bättre
              förvaltning av anläggningen eller att underlätta dess finansiering
              eller uppförande.
            </seg>
            <seg n="299634c3">
              Enligt Rosita Runegrund skulle man, om den särskilda begränsningen
              för bildande av dessa fastigheter för bostadsändamål togs bort,
              underlätta möjligheterna för åretruntboende i skärgården genom
              att äganderätten till till exempel ett våningsplan i en större
              villa kunde överlåtas till någon annan.
            </seg>
            <seg n="eba29d1c">
              Innan jag går något närmare in på reglerna om tredimensionella
              fastigheter vill jag peka på att det normalt torde vara möjligt
              för ägaren av en villafastighet i skärgården att hyra ut villan
              eller en del av den för exempelvis fritidsboende och på så sätt
              få bidrag till driftskostnaderna för fastigheten. För detta krävs
              självfallet inte några lagändringar.
            </seg>
            <seg n="756dfec8">
              Reglerna om tredimensionella fastigheter syftar bland annat till
              att skapa förutsättningar för en mer praktisk och funktionell
              fastighetsförvaltning för större, kapitalkrävande anläggningar
              med flera verksamhetsutövare. Ett annat syfte med reglerna har
              varit att skapa nya instrument för ökat bostadsbyggande i tätorterna,
              till exempel genom tillbyggnader ovanpå befintliga byggnader.
              Samtidigt har en grundtanke varit att det inte ska vara möjligt
              att dela upp fastigheter som lämpligen bör förvaltas sammanhållet,
              till exempel så att befintliga flerbostadsfastigheter delas upp
              i flera tredimensionella bostadsfastigheter, och så vidare.
            </seg>
            <seg n="0a23a955">
              Till saken hör också att riksdagen och regeringen så sent som
              våren 2004 bedömde att det inte borde införas några regler om
              äganderätt till enskilda lägenheter i flerbostadshus (ägarlägenheter).
              Mot den bakgrunden finns det heller inga skäl att nu göra någon
              annan bedömning när det gäller frågan om ägarlägenheter eller
              att ta initiativ till att avskaffa det särskilda villkor som gäller
              för bildande av tredimensionella fastigheter för bostadsändamål.
            </seg>
          </u>
          <note type="speaker" n="fcb0e40c">
            Anf. 50 ROSITA RUNEGRUND (kd):
          </note>
          <u who="rosita_runegrund_9cb68d" xml:id="i-97cc01498ef63733-0" n="957479f9">
            <seg n="9e5064e7">
              Herr talman! Jag tackar för svaret. Visionen om en framtidens
              skärgård som ett socialt, ekonomisk och ekologiskt bärkraftigt
              samhälle som ger kvinnor och män med olika livsformer och med
              olika krav på levnadsvillkor möjlighet att bo och arbeta i skärgården
              urholkas alltmer av regeringens oförmåga. Därmed saknas den politiska
              viljan att föra en skärgårdspolitik värd namnet.
            </seg>
            <seg n="93e9f1b2">
              Statsrådet säger i slutet av sitt svar: Mot den bakgrunden finns
              det heller inga skäl att nu göra någon annan bedömning när det
              gäller frågan om ägarlägenheter. Mona Sahlins regeringskamrat
              Lena Sommestad gav uttryck för ett erkännande om att man hade
              misslyckats med skärgårdsfrågorna när hon besökte Bohuslän förra
              året. Den interpellation som jag i dag har ställt är med anledning
              av en konferens om boendefrågor i skärgården som hölls i Grönsön
              i början av denna månad. Där rådde en stor frustration över bristen
              på förståelse och ageranden från regeringens sida.
            </seg>
            <seg n="c71387ae">
              Min tolkning av Mona Sahlins svar är följande: Tack för möjligheten
              att ventilera en fråga. Vi arbetar på flera fronter. På grund
              av ett riksdagsbeslut finns det ingen möjlighet att gå vidare
              i frågan, punkt slut.
            </seg>
            <seg n="a33c060b">
              Det är vad jag hör.
            </seg>
            <seg n="e89cabee">
              Mona Sahlin hänvisar också till de utredningar som pågår. Det
              är bra att det pågår utredningar. Men det är också bra om man
              som regering tillvaratar de slutsatser som kommer från olika utredningar.
              Jag kan ta ett exempel.
            </seg>
            <seg n="48155d03">
              Kravet på en samlad skärgårdspolitik har bollats mellan olika
              utredningar och hanterats av Glesbygdsverket och regeringen utan
              att leda till några konkreta förslag. Bristen på ett samlat grepp
              med tydliga aktörer och brist på samordning leder till stora bekymmer
              i skärgårdsområdena, bland annat i form av förlorade arbetstillfällen.
              Tydliga exempel på detta är fastighetsskattens många tilläggslösningar,
              ökade transportkostnader etcetera.
            </seg>
            <seg n="b73d1992">
              I Skärgårdarnas Riksförbunds vitbok säger man att det största
              hotet mot en levande skärgård i framtiden är bostadsbrist.
            </seg>
            <seg n="09ec8418">
              Jag tycker faktiskt att regeringen vägrar att lyssna på dem som
              bor på de små öarna. De har trots allt kunskapen om möjligheterna
              och svårigheterna. Det räcker att Mona Sahlin lyfter telefonluren
              och ringer till kommunalrådet på Tjörn. Där är Kristdemokraterna
              i majoritet tillsammans med Socialdemokraterna. Det går också
              bra att ringa till kommunalråden i Lysekil, på Orust och i Sotenäs.
              Det är partikamrater till Mona Sahlin allihop. Då kan hon få en
              beskrivning av hur möjligheterna är att utveckla boendet.
            </seg>
            <seg n="89609ac4">
              Frågan kvarstår, Mona Sahlin. Vad avser regeringen att göra för
              att underlätta boendet i skärgårdssamhällena?
            </seg>
          </u>
          <note type="speaker" n="30900ef3">
            Anf. 51 RAGNWI MARCELIND (kd):
          </note>
          <u who="ragnwi_marcelind_6c3d71" xml:id="i-ae6b30d19c8bf510-2" n="b84b9298">
            <seg n="a58f851f">
              Herr talman! Jag ska försöka att fatta mig kort. Som gammal före
              detta skärgårdsbo kan jag väl säga att jag är väl förtrogen med
              den problematik som uppstår med stora villor och kvarlevande äldre
              ensamstående och också hur barnfamiljer och ungdomar har problem
              att skaffa sig en bostad, inte minst mot bakgrund av de priser
              som man har i skärgården.
            </seg>
            <seg n="2cafcd02">
              Rosita Runegrund har på ett väldigt bra sätt tagit fram det här
              med tredimensionell fastighetsindelning och hur man skulle kunna
              göra för att underlätta för äldre, kanske kvinnor, att bo kvar
              i sitt hus genom att sälja övervåningen eller undervåning i sitt
              hus. Men då har vi ett regelsystem som jag har väldigt svårt att
              förstå. Det säger att regeringen kan godta om ett hus delas upp
              på ledden så att säga. Det går jättebra att dela upp det i radhus
              eller, om det är två, parhus. Men så fort man det handlar om höjden
              kan man inte dela av det och säga att det är två ägare, en ägare
              för övre delen och en för den undre delen. Då måste det helt plötsligt
              vara fem bostäder.
            </seg>
            <seg n="aa0dbe1a">
              Jag skulle vilja veta om Mona Sahlin är beredd att titta över
              detta. Mona Sahlin har ju visat en djärvhet när det har gällt
              andra frågor. Jag tycker att det skulle vara oerhört intressant
              att se om Mona Sahlin skulle våga peta lite grann i det här och
              se det egentligen orealistiska i resonemanget, som jag ser det.
            </seg>
            <seg n="38702d59">
              Det andra som jag skulle önska att Mona Sahlin ville titta på
              har vi tagit upp i en debatt tidigare. Mona Sahlin säger i svaret
              att det redan i dag finns lagstiftning som tillåter att man hyr
              ut en lägenhet eller del av bostad. Det ska inte vara några problem.
              Men i dag har vi ju ett skattesystem som gör det mer eller mindre
              omöjligt att hyra ut. Det är ingen som vill göra det. Skulle Mona
              Sahlin våga vara så djärv som man är i Norge? Där kan man hyra
              ut upp till 50 % av bostadsytan utan att behöva betala skatt.
              Där säger man att staten inte på något sätt har lidit några förluster
              av detta. Det har tvärtom tillfört både människor och staten goda
              och positiva saker.
            </seg>
            <seg n="45dd544f">
              Det är mina två frågor.
            </seg>
          </u>
          <note type="speaker" n="f6215ceb">
            Anf. 52 LARS TYSKLIND (fp):
          </note>
          <u who="lars_tysklind_d8e722" xml:id="i-102ebb5b9b2c488a-2" n="2dc30b97">
            <seg n="885306fc">
              Herr talman! Jag har också en viss skärgårdsbakgrund och är därför
              intresserad av frågan. Jag kommer från en plats som på kartan
              heter Saltön. Det är inte något Saltön på tv utan ett riktigt
              Saltön.
            </seg>
            <seg n="4930dab7">
              Skärgårdsproblematiken har naturligtvis många sidor. Rosita Runegrund
              tog upp skattefrågorna. Sedan finns även fiskeförvaltningen och
              infrastrukturen. Det är många frågor som anknyter till detta,
              men jag ska hålla mig till detta med tredimensionell fastighetsbildning.
            </seg>
            <seg n="d3013244">
              Vi har ju diskuterat detta tidigare i bostadssammanhang. Det
              var aldrig någon här som över huvud taget tänkte på något skärgårdsperspektiv.
              Vi höll oss gärna till Helsingforss förorter och Helsingforss
              tak. Jag tycker att den grupp som har arbetat med detta har varit
              oerhört kreativ.
            </seg>
            <seg n="43e4efc1">
              Jag skulle vilja passa på att rekommendera läsning av den här
              skriften som heter Boende i skärgården . Den har ett underifrånperspektiv
              där kommunerna har haft arbetsgrupper och kommit fram till olika
              saker. Där finns bland annat den här lösningen presenterad under
              rubriken Möjligheten som man trodde fanns. Man hade hört talas
              om att vi diskuterade detta med tredimensionell fastighetsbildning.
            </seg>
            <seg n="184d8c83">
              I den diskussion om tredimensionell fastighetsbildning som vi
              har fört hittills i riksdagen har det funnits någon typ av ideologisk
              målsättning. Jag upplever att regeringen inte har velat hitta
              lösningar. Man har utformat reglerna så att man kommer så långt
              ifrån ägarlägenheter som möjligt. Det blir svårt. Syftet är att
              man ska ha stora anläggningar. Sedan skriver man att det ska vara
              restriktivt. Man ska utvärdera och så vidare. Man skapar ett regelverk
              för att göra det så svårt som möjligt att inför ägarlägenheter.
            </seg>
            <seg n="7fbdc8e2">
              Jag tycker inte att det kan vara rimligt att man inte ska kunna
              ha ägarlägenheter just i Sverige. Det finns ju i så oerhört många
              andra länder på vår jord och Europa framför allt. Det här är en
              synpunkt som Folkpartiet och övriga borgerliga partier har haft.
            </seg>
            <seg n="89646c5d">
              Jag hade en debatt med den förra bostadsministern Lars-Erik Lövdén
              för ungefär ett och ett halvt år sedan. Då påpekade han att ägarlägenheter
              bara skulle bli en marginell företeelse på marknaden. Det kan
              aldrig vara ett argument för att man inte låter den företeelsen
              finnas. Man kan ju faktiskt överlåta detta åt bostadskonsumenten
              för att se hur stor den företeelsen blir.
            </seg>
            <seg n="bd9ca6f7">
              Jag hoppas mycket på de två propositioner som har kommit under
              min tid här riksdagen. Den ena handlar om tredimensionell fastighetsbildning
              och är från 2002/03. Den andra handlar om fortsättningen efter
              det att man tagit ställning för att vi inte ska ha ägarlägenheter.
              Där står det mycket om att man ska utvärdera och se hur detta
              fungerar. Man syftar tillbaka i den frågeställningen och säger
              att man inte tar ställning till ägarlägenheter nu, utan man vill
              se hur det fungerar. Jag har upplevt tidigare att man har sagt
              att det är under beredning, men jag har aldrig upplevt att det
              har funnits någon riktig vilja att titta på detta på ett positivt
              sätt.
            </seg>
          </u>
          <note type="speaker" n="3b524d60">
            Anf. 53 MARIETTA DE POURBAIX-LUNDIN (m):
          </note>
          <u who="marietta_de_pourbaix-lundin_484d59" xml:id="i-98e0463c96e12fb8-2" n="0ae170d2">
            <seg n="8ce131ff">
              Herr talman! Jag bor i en skärgårdskommun, Haninge söder som
              Helsingfors. En levande skärgård året runt kräver mer än fina
              ord på torgmöten och i högtidstal. Det kräver faktiskt att folk
              har möjlighet att bo i skärgården året runt. Jag tycker att det
              är väldigt bra att Rosita Runegrund skrev den här interpellationen.
              Den är visserligen skriven från ett Göteborgsperspektiv, men vi
              kanske se det från ett Helsingforssperspektiv också. Vi har en
              skärgård här i Helsingfors också.
            </seg>
            <seg n="2ea554ee">
              Tredimensionell fastighetsbildning togs upp i interpellationen.
              Alla från den borgerliga sidan som har pratat tidigare har ju
              pratat om att vi egentligen inte förstår varför den här begränsningen
              infördes. Någonstans kan vi misstänka att man inte vill öppna
              för ägarlägenheter. Detta ligger ju väldigt nära ett införande
              av sådana. Det är väl därför man gjorde den här begränsningen
              med fem. Vi moderater pläderade alltid för att det inte skulle
              finnas någon begränsning. Det skulle räcka med en lägenhet. Är
              vi beredda att se till att det finns möjlighet att dela fastigheter
              skulle det ju kunna räcka med en, men där blev det nej.
            </seg>
            <seg n="f808c002">
              Vill vi ha en levande skärgård måste man nog vara ganska uppfinningsrik.
              Jag tycker att detta var ett bra exempel på att vara uppfinningsrik.
              Men då sätter den befintliga lagstiftningen krokben för detta.
            </seg>
            <seg n="7d503db0">
              Vi skulle kunna diskutera fastighetsskatten, för det är egentligen
              den stora frågan för dem ute i skärgården. Vi har det som Mona
              Sahlin själv tar upp: att skattefritt hyra ut en del. Ja, men
              precis som Ragnwi Marcelind har sagt gör man inte det, för det
              är inte speciellt förmånligt utan ganska krångligt. Så gör man
              inte. Vi skulle kunna diskutera strandskyddet som gör att många
              inte kan bygga i skärgården. Jag förstår att vi inte kommer att
              göra det i dag, men jag tar ändå upp det som en bit. Och sedan
              har vi ägarlägenheter.
            </seg>
            <seg n="8bb131a6">
              Frågan är vad Mona Sahlin säger ja till i de här frågorna. Hon
              säger ju egentligen nej till alla de frågor jag har tagit upp:
              Det ska inte vara ägarlägenheter, strandskyddet ska vara som det
              är, någon skattefrihet när det gäller att hyra ut del av bostad
              sägs det nej till, och fastighetsskatten är säkert på den nivå
              där den ska vara om Mona Sahlin får säga sitt. Vi ska inte heller
              ändra på den tredimensionella fastighetsbildningen.
            </seg>
            <seg n="e745c5ba">
              Då är jag tillbaka till var jag var tidigare i debatten. Vi vill
              tillåta, riva hinder och göra möjligt det här blir väldigt tydligt
              i den här debatten medan Socialdemokraterna och Mona Sahlin vill
              förbjuda, förhindra och stoppa. Det är vad man kan läsa in i det
              här svaret.
            </seg>
            <seg n="7ea613cd">
              Som sagt: Möjligtvis kan Mona Sahlin vidare i debatten säga ja
              till några av de saker vi har tagit upp här för att göra det möjligt
              för fler att kunna bo i skärgården, och talet om en levande skärgård
              året runt blir då inte bara ett högtidstal, utan det blir verklighet
              också.
            </seg>
          </u>
          <note type="speaker" n="876048e8">
            Anf. 54 Samhällsbyggnadsminister MONA SAHLIN (s):
          </note>
          <u who="mona_sahlin_209729" xml:id="i-d1b62755ef0eabf0-18" n="f7771bba">
            <seg n="1adbfc52">
              Herr talman! Jag är ju inte ansvarig för alla delar av skärgårdspolitiken
              och heller inte alla delar av skattepolitiken. Därför är det många
              delar av det som har tagits upp som kanske förtjänar ett större
              utrymme för diskussion än vad jag har möjlighet att avsätta här
              i dag.
            </seg>
            <seg n="7e42a628">
              Mitt svar handlade ju väldigt mycket just om den tredimensionella
              fastighetsbildningen, eftersom jag har det ansvaret. Det är en
              spännande form, vill jag understryka, något som jag, Marietta
              de Pourbaix-Lundin, säger ja till. Det är en spännande form för
              att förvalta på ett annorlunda sätt som verkligen behövs. Vi kan
              också påminna oss om diskussionen handlade mycket om det hur man
              skulle kunna bygga på anläggningar.
            </seg>
            <seg n="9127e496">
              Den konkreta frågan gällde om det skulle gå från fem till två
              lägenheter, och där sade ju riksdagen nej så sent som förra året.
              Jag har ingen anledning att i dag ta upp någon annan diskussion.
              Jag får väl, som Lars Tysklind också sade, öppet hänvisa till
              den utvärdering som ska göras efterhand. Låt oss vara överens
              om så mycket som att ta in också skärgårdsboendets särskilda villkor
              i den översynen när vi gör utvärderingen. Det tycker jag är väldigt
              rimligt.
            </seg>
            <seg n="13dfa70a">
              Jag vill ändå påminna om att det tredimensionella handlade mycket
              om att till exempel bygga på ett garage eller på affärslokaler,
              ha lägenheter i själva huset eller kanske ha radhus på taket,
              som det ju finns exempel på här i Helsingfors. Det var ju det
              som var utgångspunkten för mycket av diskussionen.
            </seg>
            <seg n="28bedc77">
              Men låt oss återkomma till det övriga, åtminstone när det handlar
              om utvärderingen, så småningom.
            </seg>
          </u>
          <note type="speaker" n="f5dac5de">
            Anf. 55 ROSITA RUNEGRUND (kd):
          </note>
          <u who="rosita_runegrund_9cb68d" xml:id="i-97cc01498ef63733-1" n="957479f9">
            <seg n="aecab62c">
              Herr talman! Det var just det att Helsingfors var utgångspunkten.
              Om man ser på detta med kapitalkrävande utifrån ägarnas sätt att
              se så kan man utgå från vilka kostnader ett hus medför ute i skärgården.
              Det är också kapitalkrävande för till exempel en ensamstående
              änka.
            </seg>
            <seg n="f1861edc">
              Små kustsamhällen är också tätboende. Bebyggelsen är koncentrerad,
              och det är svårt att bygga. Man kanske behöver bygga ovanpå någonting
              även när det gäller kontor.
            </seg>
            <seg n="117359fa">
              Jag tycker att det är bra att statsrådet tar upp att man kan
              ta upp det här i Skärgårdsrådet och betydelsen när man gör den
              här utvärderingen. Det är oerhört viktigt.
            </seg>
            <seg n="9c177ea5">
              Det pågår mycket utredningar, och det kan vara bra, men det pågår
              också samråd bland många länder i Europa. Oftast är det så att
              de små kustsamhällena i olika länder i Europa har mera gemensamt
              än vad kustsamhällen och samhällen på fastlandssidan har, och
              det gäller att kunna ta till vara även den kunskap som kommer
              fram från de olika utredningarna.
            </seg>
            <seg n="79735909">
              Herr talman! Jag fick höra att det planeras en konferens på Gullholmen
              i början av maj som skulle handla om boendefrågor. Det är sex
              länder som deltar i den. Så varför inte ta kontakt med dem? Jag
              kan be dem att de skickar en inbjudan till Mona Sahlin. Att komma
              ut på Gullholmen i maj månad, det smäller högt, och att dessutom
              se problematiken på nära håll, det smäller ännu högre.
            </seg>
            <seg n="495f9fa0">
              Jag är uppväxt på en liten skärgårdsö, och när jag var barn så
              bodde man ovanpå varandra i husen. Det är många som vill bo kvar
              i sina skärgårdar i dag, och man vill utnyttja alla möjligheter.
            </seg>
          </u>
          <note type="speaker" n="b44c14ed">
            Anf. 56 RAGNWI MARCELIND (kd):
          </note>
          <u who="ragnwi_marcelind_6c3d71" xml:id="i-ae6b30d19c8bf510-3" n="b84b9298">
            <seg n="faf4e722">
              Herr talman! Jag vill bara skicka med Mona Sahlin detta: Det
              här är en otroligt spännande möjlighet vi har att kanske kunna
              införa möjlighet till ägarlägenhet i ett tvåfamiljshus för att
              underlätta för skärgårdsmänniskor att kunna bo kvar i sina fastigheter.
            </seg>
            <seg n="e63bf547">
              När Mona Sahlin säger att riksdagen har beslutat om att vi inte
              ska ha några ägarlägenheter ska vi komma ihåg att när majoriteten
              i riksdagen beslutar om någonting så är det ju just Socialdemokraterna
              tillsammans med Vänsterpartiet och Miljöpartiet, där merparten
              faktiskt är emot ägande, som utgör majoriteten, och det sörjer
              jag över.
            </seg>
          </u>
          <note type="speaker" n="49db6959">
            Anf. 57 LARS TYSKLIND (fp):
          </note>
          <u who="lars_tysklind_d8e722" xml:id="i-102ebb5b9b2c488a-3" n="2dc30b97">
            <seg n="c0420a8f">
              Herr talman! Jag tyckte att det var väldigt bra att den här diskussionen
              kom upp i dag. Jag tycker framför allt att det är att visa respekt
              för det arbete som förs i ett underifrånperspektiv.
            </seg>
            <seg n="9d178755">
              Jag vet inte om statsrådet har tillgång till den skrift jag har
              med mig här. Om inte så ska jag se till att du får det.
            </seg>
          </u>
          <note type="speaker" n="0674ffb7">
            Anf. 58 MARIETTA DE POURBAIX-LUNDIN (m):
          </note>
          <u who="marietta_de_pourbaix-lundin_484d59" xml:id="i-db1423b419afb405-0" n="0ae170d2" next="i-b400c10906d0ca37-0">
            <seg n="56b0ed6d">
              Herr talman! Jag är medveten om att en del av de frågor jag tog
              upp inte är Mona Sahlins frågor, men Mona Sahlin sitter ändå i
              regeringen och kan ta med sig dem. Någon måste ju ändå se helheten
              när det gäller skärgårdsproblematiken.
            </seg>
            <seg n="03f5d599">
              Om vi som sagt ska ha en levande skärgård så måste man nog hitta
              en del kreativa lösningar, och här kom det då exempel på en mycket
              kreativ lösning. Om riksdagen för ett år sedan tog beslutet att
              det måste vara fem lägenheter för att man ska kunna ha tredimensionell
              fastighetsbildning och man sedan upptäckt att det kanske var väldigt
              feltänkt och att man hade just ett Helsingforssperspektiv så tycker
              jag att man ganska snabbt skulle kunna komma tillbaka till riksdagen
              med ett förslag som ändrar på detta. Ibland går det väldigt fort
              när man vill något. Då kan man lägga fram förslag väldigt fort.
              Det skulle man faktiskt kunna göra här också.
            </seg>
            <seg n="363134d5">
              Jag upplever ändå av debatten att det finns en öppning och att
              Mona Sahlin tar med sig det här. Kanske behöver man inte avvakta
              den här utvärderingen utan kan öppna upp för detta just ute i
              skärgården. Det kan ju också vara ett sätt att utvärdera hur det
              gick.
            </seg>
            <seg n="1254a73d">
              Jag upplever ändå den här debatten som mer positiv än den förra
              jag deltog i!
            </seg>
          </u>
          <note n="913ade9e">
            Överläggningen var härmed avslutad.
          </note>
          <note n="bc447f55">
            Ajournering
          </note>
          <note n="54d4cdf6">
            Kammaren beslutade kl. 15.58 på förslag av talmannen att ajournera
            förhandlingarna till kl. 18.00.
          </note>
          <u who="marietta_de_pourbaix-lundin_484d59" xml:id="i-b400c10906d0ca37-0" n="0ae170d2" prev="i-db1423b419afb405-0">
            <seg n="7f7e6776">
              Återupptagna förhandlingar
            </seg>
          </u>
          <note n="76367f3d">
            Förhandlingarna återupptogs kl. 18.00.
          </note>
          <note n="3ca3d072">
            11 § Svar på interpellation 2004/05:441 om placeringen av Lv
            6 och FMTS i Halmstad
          </note>
          <note type="speaker" n="994f3ee7">
            Anf. 59 Försvarsminister LENI BJÖRKLUND (s):
          </note>
          <u who="unknown" xml:id="i-3d37f4317ea7328b-6" n="8505e0bf">
            <seg n="54d88c4d">
              Fru talman! Lars Gustafsson har frågat mig vilka åtgärder jag
              avser att vidta för att Lv 6 och FMTS verkligen placeras i Halmstad
              enligt riksdagsbeslutet.
            </seg>
            <seg n="93c8190d">
              Jag skulle först vilja understryka att Försvarsmaktens ekonomiska
              situation är betydligt bättre än vad som hävdas av Lars Gustafsson.
              Myndigheten har under 2004 hållit sig inom de ekonomiska ramarna,
              och man har ett gott grepp om den ekonomiska planeringen och uppföljningen
              av verksamheten.
            </seg>
          </u>
          <note n="9ec7a283">
            Den 2 februari i år svarade jag på en skriftlig fråga från Lars
            Gustafsson, som liknar den jag nu fått. Av det svaret framgår
            att regeringen i proposition 2004/05:43 Försvarsmaktens grundorganisation
            föreslagit att Försvarsmaktens tekniska skola, FMTS, skulle inrättas
            och att den skulle lokaliseras till Halmstad. Den 16 december
            2004 fattade riksdagen beslut om att bifalla regeringens förslag.
            Inrättandet av FMTS stadgas i Försvarsmaktens regleringsbrev för
            2005. Det har inte varit aktuellt att förändra lokaliseringen
            av Lv 6 i vare sig propositionen eller riksdagsbeslutet.
          </note>
          <u who="unknown" xml:id="i-9d7d12b5b6eb98d0-6" n="8505e0bf">
            <seg n="b9af15fd">
              Jag kan återigen konstatera att beslutet att förlägga FMTS verksamhet
              till Halmstad redan är fattat. Försvarsmakten har nu fått i uppdrag
              att vidta de åtgärder som krävs för att en ny, mer ändamålsenlig
              och kostnadseffektiv organisation ska uppnås i enlighet med riksdagens
              beslut. Jag ser därför ingen anledning att vidta några ytterligare
              åtgärder.
            </seg>
          </u>
          <note type="speaker" n="2b52ac24">
            Anf. 60 LARS GUSTAFSSON (kd):
          </note>
          <u who="lars_gustafsson_3ee01d" xml:id="i-431ee450526bd7ee-0" n="88a32c08">
            <seg n="0a2980ef">
              Fru talman! Jag vill börja med att tacka för svaret. För den
              som varit med om ett antal försvarsbeslut och noterat det faktiska
              utfallet är försvarsministerns svar dock föga övertygande. Beslut
              som varit axiom ett år har bara några år senare varit obsoleta.
            </seg>
            <seg n="27e63795">
              Försvarsanställda har genom återkommande politiska lappkast hanterats
              på ett sätt som hade rönt omfattande kritik om motsvarande tillvägagångssätt
              skett i ett privat företag med motsvarande budgetomslutning. En
              officer uttryckte det på följande sätt: Vid föregående försvarsbeslut
              1996 och 2000 fick man ett år på sig innan nya förändringar skulle
              genomföras, men den här gången hinner inte bläcket torka på papperet
              förrän nya förutsättningar presenteras.
            </seg>
            <seg n="702ab3f4">
              År 1996 beslöts exempelvis att Jasverksamheten skulle byggas
              upp vid F 10 i Ängelholm, och investeringar på ca 350 miljoner
              kronor gjordes. Närheten till flygskolan i Halmstad ansågs vara
              en tillgång. Man hann inte ens färdigställa byggnaderna förrän
              ett nytt försvarsbeslut innebar att verksamheten skulle flyttas
              till Ronneby. Nuvarande försvarsbeslut medför nästan en kopiering
              av Ängelholmsexemplet när det gäller Jasverksamheten i Östersund.
              Nu framförs seriösa förslag från Östersund om att man inte bör
              avveckla hela verksamheten där i syfte att spara pengar.
            </seg>
            <seg n="a97c02c7">
              I tre efterföljande beslut har försvarets verksamhet i Halmstad
              varit under omprövning. Tidigare infanteriverksamhet har avvecklats
              medan luftvärnet byggts upp. Detsamma gäller utvecklingen vid
              FMHS.
            </seg>
            <seg n="42559cae">
              Försvarsministerns tolkning av försvarets ekonomiska situation
              måste vara en annan än överbefälhavarens, i alla fall om man läser
              hans budgetförslag för 2006. Han klarar där inte ens av att presentera
              budgetplaner för 2007 och 2008 utan begär uppskov.
            </seg>
            <seg n="407d2a8e">
              I budgetförslaget påtalar ÖB mycket tydligt vilka svårigheter
              han ser i att genomföra riksdagens majoritetsbeslut. Kraftigt
              minskade budgetramar under kort tid skapar åtskillig problematik.
              ÖB föreslår bland annat permittering av ett stort antal officerare
              och kraftigt minskad värnpliktsutbildning inom luftförsvaret.
              Om elevantalet och därmed utbildningen vid FMTS skärs ned kommer
              vinsterna med samlokaliseringen med övningsmöjligheterna att undergrävas.
              Detta hotar självfallet den planerade utvecklingen vid FMTS i
              Halmstad.
            </seg>
            <seg n="42299e49">
              När det gäller Lv 6 hotas givetvis dess existens i Halmstad när
              värnpliktsutbildningen inom luftvärnet ska minska kraftigt. Den
              hemligstämplade Luftvärnsutredningen föreslog ett stort antal
              demostratorprojekt. Denna utredning genomgick senare ett namnbyte,
              jag tror det var till Strid mot luftmål, vilken också hemligstämplades.
              En neddragning av demostratorprojekten hotar naturligtvis även
              verksamheten i Halmstad. Därmed genomförs i praktiken inte Ag
              gros förslag såsom det presenterades.
            </seg>
            <seg n="7a2501ea">
              Tidigare försvarsbeslut har presenterats som stora resursöverföringar
              till andra samhällssektorer. Det skedde exempelvis år 2000 och
              skulle resultera i en satsning på 89 miljarder kronor från försvaret
              till sjukvården. Kostnaderna för avvecklingen av försvarsdelarna
              kostade totalt nettomässigt 11 miljarder kronor, alltså med ett
              minus på 3 miljarder.
            </seg>
            <seg n="eb8e9a4e">
              Nu framförs förslag om att försvarsmiljarder ska gå till rättsväsendet.
              Tydligen finns samma opportunistiska förhoppningar även denna
              gång. Man räknar uppenbart inte med de stora investeringsförluster,
              kompetensförluster och verksamhetsförluster som beslutet med nuvarande
              ekonomiska ramar de facto innebär. Man borde från tidigare glädjekalkyler
              ha lärt sig att det vid omställning av en så stor verksamhet,
              med tusentals anställda, tar betydligt längre tid innan man kan
              räkna hem nettoeffekter.
            </seg>
            <seg n="99fdfbae">
              En ytterligare oroande faktor är att regeringen släppt in Miljöpartiet
              i Försvarsdepartementet, något som hade varit otänkbart under
              den förre försvarsministerns tid.
            </seg>
          </u>
          <note type="speaker" n="7c0b0712">
            Anf. 61 Försvarsminister LENI BJÖRKLUND (s):
          </note>
          <u who="unknown" xml:id="i-d1b62755ef0eabf0-19" n="8505e0bf">
            <seg n="ccb13aea">
              Fru talman! Jag lyssnar noga på inlägget från Lars Gustafssons
              sida, och jag förstår att han är mycket missnöjd med försvarsbeslutet.
              Därför ska nu ett antal påståenden som är osanna upprepas från
              den debatten och från tidigare interpellationsdebatter som jag
              haft i kammaren.
            </seg>
            <seg n="93cbcc88">
              När jag säger att det är ordning på ekonomin, att årsredovisningen
              2004 visar ett gott resultat och att Försvarsmakten i det budgetunderlag
              som lämnats för nästa år har levererat ett förslag som håller
              ramarna och som innehåller den verksamhet som riksdagen beslutat
              om baserar jag detta på ÖB:s formuleringar.
            </seg>
            <seg n="2bcf3652">
              Däremot är det fullständigt klart att den planering som man arbetat
              med i Försvarsmakten utgått från det budgetunderlag som man levererade
              ett år tidigare och där riksdagen sedan fattade helt andra beslut
              baserade bland annat på Försvarsberedningen, där ju kd var en
              av dem som tyckte att man kunde plocka bort 3 miljarder i en takt
              som ÖB inte hade planerat.
            </seg>
            <seg n="0dea4dc2">
              Då är frågan om Lars Gustafsson egentligen är intresserad av
              verksamheten i Halmstad, för den följer det beslut som är fattat.
              Det kommer under åren att ske justeringar av verksamheterna på
              alla garnisonsorter, vilket när det gäller Halmstad och skolorna
              också sägs i det beslut som riksdagen fattat. I propositionen
              sägs att Försvarsmakten ska göra det.
            </seg>
            <seg n="ba2f13fb">
              Jag kan inte stå i kammaren och diskutera alla de underlag som
              Försvarsmakten använder i sin beredning av ärendena, men jag kan
              konstatera att man är i full gång med att genomföra de beslut
              som riksdagen fattat. Man gör det i god ordning, och man klarar
              ekonomin.
            </seg>
          </u>
          <note type="speaker" n="eb03bedb">
            Anf. 62 LARS GUSTAFSSON (kd):
          </note>
          <u who="lars_gustafsson_3ee01d" xml:id="i-431ee450526bd7ee-1" n="88a32c08">
            <seg n="5fa1d1c2">
              Fru talman! Detta är inte i första hand kritik mot försvarsministern
              utan detta är oro över vad som verkligen kan hända när försvaret
              genomför saker och ting, som ju försvarsministern kommer att få
              tillställt sig för bedömning. Jag vill bara påminna om att försvarsministern
              begärde i propositionen att själv få styra över vilken organisation
              som skulle beslutas. Det sade riksdagen blankt nej till och skickade
              tillbaka frågan. Då tvingades regeringen att dra tillbaka den
              delen i propositionen så att riksdagen fattade beslutet.
            </seg>
            <seg n="f93ab51b">
              Jag vill också påtala att i samma vecka, i december 2004, när
              vi fattade beslutet meddelade ÖB att han hade hittat flera hundra
              miljoner kronors underskott i sin verksamhet som han inte kände
              till redan innan. Det är inte jag som kommer med påståendet utan
              det är överbefälhavaren.
            </seg>
            <seg n="6536dce6">
              Jag ger mig inte in på enskilda detaljer i utredningen, och dessutom
              vill jag påtala att vi från vår sida ansåg att det behövdes ytterligare
              pengar och lite längre tid för ÖB att kunna genomföra detta. Då
              vill jag läsa ur budgetförslaget från överbefälhavaren, som dock
              är den offentliga handling som gäller:
            </seg>
            <seg n="ee0a6aba">
              För åren 20062007 tillkommer besparingar genom uppsägning av
              civila och officerare. Nyrekrytering av officerare kan därmed
              ej genomföras under de närmaste två åren vilket försvårar möjligheterna
              att personalförsörja våra internationella insatser på sikt. Under
              perioden är i stort sett alla möjligheter till kortsiktiga besparingar
              utnyttjade vilket påverkar möjligheterna att uppnå ställda förmågekrav
              och att genomföra försvarsreformen.
            </seg>
            <seg n="72a20a06">
              Det är klart att jag är orolig. Det tror jag att försvarsministern
              kan förstå.
            </seg>
            <seg n="64bd8e66">
              Sammantaget innebär de förändrade planeringsförutsättningarna
              ett omfattande kortsiktigt omplaneringsproblem, där konsekvenserna
              av besparingarna leder till slutsatsen att den långsiktiga planeringen
              kräver strukturella åtgärder.
            </seg>
            <seg n="b83b817a">
              Det innebär i så fall neddragningar inom försvaret som kan drabba
              Halmstad. Det är klart att jag är orolig. Det riktar sig inte
              mot försvarsministern. Jag vill påverka försvarsministern att
              när förslaget kommer från ÖB ska försvarsministern stå emot och
              försöka följa riksdagens beslut. Det är det som gäller. Ingenting
              annat.
            </seg>
            <seg n="5b865ebb">
              Vidare står där: De planerade uppsägningarna av officerare löser
              inte det långsiktigt strukturella problemet i personalförsörjningen
              utan ett reformerat personalförsöjningssystem behöver medge rekrytering
              av officerare samtidigt som den totala officersvolymen minskar.
            </seg>
            <seg n="cf863942">
              Detta är väl inga hugskott. Jag har också läst om de så kallade
              projekten som gäller Jas 39-divisionen. Han skriver där att man
              inte kan ta in några nya värnpliktiga och genomföra någon utbildning.
              Det är klart att jag är orolig med tanke på att Halmstad har en
              ganska välutvecklad och väl fungerande organisation. Jag arbetar
              i preventivt syfte för att i så fall biträda försvarsministern
              om ett förslag skulle komma som innebär att riksdagens beslut
              inte genomförs. Det har tyvärr funnits saker och ting inom organisationen
              tidigare, det vill säga att försvaret inte har genomfört besluten
              riktigt.
            </seg>
            <seg n="33c10d47">
              Då vill jag också påtala för försvarsministern att det är en
              ekonomisk fråga där ÖB ska få både ekonomin och verksamheten att
              gå ihop. Det är klart att det går att hålla budgetramar i en skola
              om man inte har några elever. Det är klart att det går att ha
              en militär verksamhet om man inte kan genomföra de övningar som
              verksamheten egentligen kräver. I dag har vi svårt att klara våra
              internationella åtaganden med tanke på att vi har en viss brist.
            </seg>
            <seg n="9e0a0e01">
              Jag vill vädja om en sak till försvarsministern nu kommer försvarsministern
              inte att sitta kvar hur länge som helst att hon hittar strukturella
              möjligheter för försvaret så att personal kan finnas kvar och
              verksamhet bedrivas långsiktigt. Jag är inte emot någon omställning,
              men den måste vara långsiktig så att de som utbildar sig och den
              kompetens som investeras verkligen också får någon nytta i reell
              verksamhet både i Sverige och utanför landet.
            </seg>
          </u>
          <note type="speaker" n="5fe8b73c">
            Anf. 63 Försvarsminister LENI BJÖRKLUND (s):
          </note>
          <u who="unknown" xml:id="i-d1b62755ef0eabf0-20" n="8505e0bf">
            <seg n="ce78c291">
              Fru talman! Jag hör att Lars Gustafsson är orolig för vad som
              ska ske. Då hoppas jag att jag ska kunna lugna Lars Gustafsson.
              Då handlar det om att också lita på det jag säger.
            </seg>
            <seg n="6698ae24">
              Jag säger till Lars Gustafsson att det inriktningsbeslut vi har
              tagit för försvaret innebär inte att vi har låst allting i en
              svart låda under tre år och att vi inte ska titta på vad som händer.
              Vi har lagt fast inriktningen för 2005, 2006 och 2007. Jag har
              då fått in ett budgetunderlag för 2006. Det ser bra ut. Det håller
              ramarna, och det fungerar. Sedan kommer flerårsberäkningar för
              2007 och 2008.
            </seg>
            <seg n="e7ca27e4">
              Det är klart att det är en stor omställningsprocess. Därför har
              överbefälhavaren bett om mer tid för att leverera ett fullständigt
              underlag på de punkterna. Det ser inte jag som något dramatiskt.
              Vi ska noga nagelfara budgeten för 2006 och komma tillbaka med
              det i budgetpropositionen, och vi ska också titta på 2007 och
              2008.
            </seg>
            <seg n="13d41719">
              Officersutbildningen har ställts in. Man kan inte under omställningsperioden
              garantera att alla som tas in till en sådan utbildning faktiskt
              får anställning, vilket har varit förutsättningarna tidigare.
              Då blir det naturligtvis hål i skolorna under den perioden. Det
              får man använda för omplanering av verksamheter och genomgångar
              på olika sätt. Det är inget man kan hålla på med annat än under
              en övergångsperiod. Det är vi fullständigt klara över. Där är
              jag helt överens med överbefälhavaren.
            </seg>
            <seg n="3ef62b41">
              Vi kan alla säga att det vore väldigt bra med långa strukturella
              målsättningar. Jag kan försäkra att det har varit min och regeringens
              avsikt med det inriktningsbeslut vi har lagt fram och med den
              placering av enheter som vi har föreslagit att man inte ska behöva
              flytta runt mer och mer. Däremot är det så att både utvecklingen
              i världen i kombination med att det sker teknikgenombrott påverkar
              hur krig förs. Vad vi ska försvara oss emot är sådant som kan
              kullkasta det vi har tänkt oss. Jag har sagt att jag tror att
              försvaret aldrig får riktigt lugn och ro. Det är en verksamhet
              som hela tiden måste vara utvecklingsinriktad och följa med i
              förändringarna.
            </seg>
            <seg n="5ce3c205">
              Nu har vi skapat en fast kärna i Halmstad i det beslut som är
              fattat i riksdagen. Men vi sade också i samband med riksdagsbeslutet
              att delar av detta måste Försvarsmakten själv hantera i detalj.
              En del av de sakerna, om det skulle bli stora förändringar, måste
              Försvarsmakten redovisa för regeringen. Blir de riktigt stora
              så att det handlar om att byta verksamheter från Halmstad, får
              regeringen gå till riksdagen. Men en del av förändringarna är
              av den arten att de kan myndigheten sköta själv. Men det förutsätter
              naturligtvis att man inte ändrar grundinriktningen. Grundinriktningen
              är att vi ska ha Lv 6, försvarets skolverksamhet, den tekniska
              skolan och militärhögskolan i Halmstad.
            </seg>
          </u>
          <note type="speaker" n="2153dc82">
            Anf. 64 LARS GUSTAFSSON (kd):
          </note>
          <u who="lars_gustafsson_3ee01d" xml:id="i-431ee450526bd7ee-2" n="88a32c08">
            <seg n="99691760">
              Fru talman! Försvarsministern vet likaväl som jag att det är
              stora investeringar i både byggnader och framför allt i mänskligt
              kapital. Det är inget man kan bygga upp på kort sikt. Vi har i
              dagens ekonomiska läge inte råd att låta sådant gå förlorat. Även
              om vi vill exportera till den privata marknaden är det synd att
              använda så högkompetent personal som faktiskt fasas ut på olika
              sätt. Om vi ska bygga upp en ny kompetens får i så fall den kompetensutbyggnaden
              vara så pass bred att vi kan göra vissa omriktningar som gör att
              de kan användas under olika förhållanden. Det är samma sak som
              med en fabrik som börjar tillverka en annan produkt. Man sparkar
              inte ut halva personalen för att man börjar tillverka röda bilar
              i stället för gula bilar.
            </seg>
            <seg n="d5e0cc7a">
              Det är fråga om långsiktigheten. Man ser ofta skattemedel som
              något man inte behöver vara så aktsam om som om det hade varit
              intäkter från en köpare. Vi måste tänka på personalen och deras
              framtid och vi måste vara aktsamma om det svenska försvaret. Om
              vi urholkar det mer är det till slut ingen mening att ha så mycket
              kostnader i ett försvar. Då har vi inget försvar alls, vilket
              kanske vissa önskar men inte jag. Då har vi gett upp vår alliansfrihet.
            </seg>
          </u>
          <note type="speaker" n="34c03e4a">
            Anf. 65 Försvarsminister LENI BJÖRKLUND (s):
          </note>
          <u who="unknown" xml:id="i-d1b62755ef0eabf0-21" n="8505e0bf">
            <seg n="5692d124">
              Fru talman! Om man inte skulle kunna göra omstruktureringar och
              förändringar hade vi inte kunnat ta hela detta beslut att minska
              det militära försvaret och att försöka göra det på ett sådant
              sätt att vi, om hotet skulle öka igen, har utbyggnadskapacitet
              på de ställen där det militära försvaret finns kvar. Det betyder,
              vilket mycket av försvarsdebatten i december här i kammaren handlade
              om, just att stora investeringar som Försvarsmakten har gjort
              på orter med god verksamhet nu läggs ned därför att man ska göra
              någonting mindre men samtidigt uthålligt för framtiden.
            </seg>
            <seg n="088f545a">
              En av de orter som är valda i detta koncept är Halmstad. Det
              är en markering av att vi tror att det här kommer att finnas verksamhet
              och uthållighet. Annars hade vi inte lagt någonting där. Då hade
              vi valt andra lösningar. Att därmed säga att det inte kommer att
              ske förändringar i Halmstad framöver, det vore att lova för mycket
              därför att verksamheten är dynamisk. Jag vill säga det. Men valet
              av Halmstad och den planering som vi har för Halmstad beror på
              att vi har valt Halmstad som ett uthålligt ställe. Men det betyder
              inte att allting alltid kommer att vara så som man från första
              stund tror. Det kan föras dit ny verksamhet, och det kan plockas
              bort verksamhet. Och det måste vi ha insikt i. Det beror på vilket
              behov vi har inom försvaret. Det är det som avgör, och vilken
              teknik som vi behöver i försvaret.
            </seg>
            <seg n="b9326384">
              Min bedömning är att detta ändå ligger fast under en treårsperiod.
              Men om någon skulle tvinga mig till ett svar om hur det ser ut
              om tio år är förändringarna ändå så pass stora att jag inte törs
              lova något.
            </seg>
          </u>
          <note n="913ade9e">
            Överläggningen var härmed avslutad.
          </note>
          <note n="7be55b8c">
            12 § Svar på interpellation 2004/05:416 om risken för en prisbubbla
            på bostadsfastigheter
          </note>
          <note type="speaker" n="428c33e2">
            Anf. 66 Statsrådet SVEN-ERIK ÖSTERBERG (s):
          </note>
          <u who="sven-erik_osterberg_0fd01f" xml:id="i-d1b62755ef0eabf0-22" n="0b915916">
            <seg n="d24d9529">
              Fru talman! Carl B Hamilton har frågat samhällsbyggnadsminister
              Mona Sahlin om det finns risk för att vi nu upplever en växande
              prisbubbla på bostadsmarknaden och vilka åtgärder regeringen har
              i beredskap för att värna enskilda hushåll, samhällsekonomin och
              fastighetsmarknaden vid en krissituation. Arbetet inom regeringen
              är så fördelat att det är jag som ska svara på interpellationen.
            </seg>
            <seg n="9d941782">
              Bostadspriserna har i det närmaste fördubblats sedan mitten av
              1990-talet samtidigt som hushållens skuldsättning har ökat kraftigt.
              Trots att Sverige haft en dämpad konjunkturutveckling under de
              senaste åren har priserna fortsatt uppåt, vilket kan tyckas oroande.
              Bakom den kraftiga prisstegringen på bostäder ligger faktorer
              såsom låga bostadsräntor och ökad disponibel inkomst, vilket samverkat
              till att driva upp efterfrågan på bostäder framför allt i storstäderna.
              Även om bostadsbyggandet i storstäderna nu börjar ta fart sker
              det från en låg nivå, och uppgången har gått mycket långsamt.
              Dessa utbuds- och efterfrågefaktorer som driver prisbildningen
              på bostadsmarknaden är till största delen att beteckna som fundamentala
              och ska inte förväxlas med en prisutveckling som drivs av icke-fundamentala
              faktorer. Icke-fundamentala faktorer baseras på förväntningar
              om kraftiga prisstegringar i framtiden, vilket kan leda till en
              prisbubbla.
            </seg>
            <seg n="f6f461d3">
              I flera andra länder, till exempel Australien och Storbritannien,
              där prisuppgången varit mer dramatisk, kan man däremot befara
              att de kraftigt stigande bostadspriserna inte fullt ut kan förklaras
              enbart av fundamentala faktorer, utan att det kan finnas ett inslag
              av spekulation i prissättningen. Prissättningen i dessa länder
              påverkas av att vissa hushåll ser bostaden som en finansiell tillgång
              och köper en andra bostad för uthyrning i andra hand med avsikt
              att sälja när priset har stigit, det vill säga att priserna i
              hög grad styrs av förväntningar om framtida prisuppgångar och
              inte bara normala utbuds- och efterfrågefaktorer. Särskilt gynnsamma
              skatteregler har bland annat bidragit till utvecklingen. Denna
              typ av spekulativa bostadsinvesteringar förekommer i mycket liten
              utsträckning i Sverige, där vi har en mer enhetlig kapitalbeskattning.
              Prisutvecklingen på bostäder i Sverige speglar således andra faktorer
              än spekulativa förväntningar om fortsatta och kraftiga prisuppgångar.
              Sätter man dessutom hushållens skulder i förhållande till tillgångarna
              så har dessa ökat i nästan samma takt.
            </seg>
            <seg n="2b00ca15">
              Även om de stigande bostadspriserna förklaras av fundamentala
              faktorer kan naturligtvis ett prisfall inte uteslutas. En prisnedgång
              förorsakad av förändringar i fundamenta borde däremot inte bli
              lika kraftig och snabb som när en prisstegring innehåller uppenbara
              spekulativa inslag.
            </seg>
            <seg n="ff1150a8">
              Värt att notera är att under prisbubblan som föregick fastighetskrisen
              i början av 1990-talet var det främst priserna på kommersiella
              fastigheter, till exempel kontorsfastigheter och hyresfastigheter,
              som drevs upp på förväntningar om fortsatt stigande priser. Detta
              ledde till förluster i banksystemet. Under de senaste åren har
              priserna på kommersiella fastigheter följt konjunkturen relativt
              väl.
            </seg>
            <seg n="9542867a">
              Trots att de svenska hushållen kraftigt ökat sina skulder under
              de senaste åren i takt med de stigande bostadspriserna, så är
              bedömningen att hushållen i dagsläget klarar av sin skuldsituation.
              Riksbanken har genomfört undersökningar där man studerat hur enskilda
              hushåll skulle påverkas av stigande räntor och arbetslöshet, givet
              rådande skuldsättning. Undersökningarna visar att de hushåll som
              har de största skulderna är de hushåll som har goda marginaler.
              Riksbanken konstaterar i sin undersökning att betalningsförmågan
              hos hushållen inte skulle påverkas i sådan utsträckning att de
              inte klarar av sina åtaganden vid en kraftig ränteuppgång eller
              vid arbetslöshet. Riskerna för hushållen förefaller således vara
              små, även om enskilda hushåll naturligtvis kan vara känsliga för
              stora förändringar i till exempel ränteläget. Det är därför viktigt
              att bolåneinstituten säkerställer att låntagarna har en marginal
              för höjda räntor. Ytterst ligger det dock i bolåneinstitutens
              eget intresse att inte ta för stora kreditrisker.
            </seg>
            <seg n="19cf7a5c">
              I dagsläget är det svårt att se några tendenser till obalanser
              som skulle kunna leda till ett kraftigt prisfall. Både Riksbanken
              och Finansinspektionen följer utvecklingen på fastighets- och
              kreditmarknaden noga. Regelverk och tillsyn på det finansiella
              området bidrar tillsammans med en självständig centralbank till
              att upprätthålla den finansiella stabiliteten i ekonomin. I dagsläget
              ser jag inga skäl till att ändra denna ordning, utan regeringen
              följer naturligtvis utvecklingen noga och för en kontinuerlig
              dialog med myndigheterna om utvecklingen.
            </seg>
          </u>
          <note type="speaker" n="261692ea">
            Anf. 67 CARL B HAMILTON (fp):
          </note>
          <u who="unknown" xml:id="i-642a6273f21fcba7-0" n="8505e0bf">
            <seg n="89517ddc">
              Fru talman! Jag ber att få tacka ministern för svaret.
            </seg>
            <seg n="35ea2503">
              Prisstegringen på bostäder är enligt ministern driven av till
              största delen fundamentala faktorer, det vill säga ökade inkomster,
              inflyttning till storstäderna och sjunkande räntor. Statsrådet
              avvisar därmed att det finns spekulativa inslag i prisbildningen
              och inte bara på kommersiella fastigheter utan också i stort sett
              när det gäller bostäder.
            </seg>
            <seg n="d2a6a5cb">
              Jag menar att denna inställning är en farlig och obetänksam tvärsäkerhet
              från regeringens sida.
            </seg>
            <seg n="7e9e659e">
              Utlåningen från bostadsinstituten ökar nu snabbt, vilket drivs
              på av de låga räntorna. Priserna stiger snabbt, och upplåningen
              ökar igen i takt med stigande priser, och en farlig spiral när
              det gäller pris och lån kan mycket väl ha uppstått och finnas
              på marknaden.
            </seg>
            <seg n="dac62dfa">
              Dessutom blir jag bekymrad över någonting som jag tycker är direkt
              feltänkt i interpellationssvaret, nämligen att ministern i lugnande
              syfte skriver att man kan luta sig mot det förhållandet att hushållens
              skulder och tillgångar har ökat i samma takt. Jo visst, men det
              är precis denna parallellitet i uppgången som är själva faran
              och skapar det potentiella problemet. Det är inte lösningen, eller
              en tröst, som ministern tyckts tro.
            </seg>
            <seg n="3f9e0e17">
              Värderingen av tillgångarna, bostäderna, stiger snabbt. Värdet
              kan vara uppblåst, och i så fall säckar värdet möjligen helt ihop
              när till exempel räntorna stiger eller när en lågkonjunktur och
              ökad arbetslöshet slår till. Då riskerar många hushåll att stå
              där med skulder som överstiger värdet av bostaden.
            </seg>
            <seg n="90a8d9ec">
              Värdestegringen är kanske inte beständig utan övergående. Och
              under tiden har lån tagits i denna spiral med den uppblåsta värderingen
              av bostaden som säkerhet.
            </seg>
            <seg n="d0e6b860">
              Statsrådet tröstar sig med Riksbanken och dess undersökningar.
              Men det tycker jag också är väldigt tveksamt. Det finns ju två
              företrädare för Riksbanken, vice riksbankschef Kristina Persson
              och vice riksbankschef Eva Srejber, som har varit ute och varnat
              för det som jag nu talar om, nämligen en prisbubbla. Kristina
              Persson citerade jag redan i interpellationen.
            </seg>
          </u>
          <note n="839a038e">
            Eva Srejber sade i ett tal den 16 mars:
          </note>
          <u who="unknown" xml:id="i-2e78fdb891f8d0bb-0" n="8505e0bf">
            <seg n="b72a2bd3">
              Det finns indikatorer på att fler hushåll nu tar på sig en betalningsbörda
              som lämnar litet utrymme för inkomstbortfall eller högre räntor.
            </seg>
            <seg n="8b5875af">
              Hon sade vidare att hushåll och bolåneinstitut inte i tillräcklig
              utsträckning tar hänsyn till att räntorna kommer att stiga från
              den exceptionella och onormala nivå som man nu har och att en
              bostadsprisbubbla då kan dra med sig många svenska hushåll.
            </seg>
            <seg n="bf69b63a">
              Även chefsekonomerna för SBAB, Handelsbanken och Bankföreningen
              har varnat. Jag är sålunda absolut ingen ensam ropandes röst i
              öknen.
            </seg>
            <seg n="adbd0222">
              Därför tycker jag att regeringen visar upp en för mig mycket
              förvånande tvärsäkerhet när man är så flegmatisk inför den här
              snabba prisstegringen och låneökningen.
            </seg>
            <seg n="e3ca8b8d">
              Utvecklingen på bostadsmarknaden är väl också rimligen ett skäl
              till att Riksbanken inte sänker styrräntan därmed inte sagt att
              det skulle vara någon fara för en bankkris eller för samhällsekonomins
              balans i Sverige. Det är inte det jag säger. Vad jag däremot säger
              är att många enskilda hushåll lånar för mycket och sedan inte
              klarar ett prisfall på bostaden, säkerheten.
            </seg>
            <seg n="5149aa27">
              Bolåneinstituten och bankerna är inga välgörenhetsinrättningar.
              De vill att folk ska låna pengar och mera pengar. Vi kan sålunda
              inte lita alltför mycket på dem, på att de ska vara återhållsamma.
              Det vill jag understryka, med tanke på den tilltro som ministern
              här gav uttryck för.
            </seg>
            <seg n="76482d9e">
              De som lånar bör räkna med att korträntorna förr eller senare,
              inom några få år, kan ha fördubblats till det normala, kanske
              4 %. Försiktiga hushåll bör alltså räkna med att kunna klara dubbel
              kortränta mot i dag.
            </seg>
            <seg n="a8e2542f">
              Jag vill fråga statsrådet om han instämmer i att försiktiga hushåll
              bör räkna med att kunna klara dubbel kortränta jämfört med i dag.
            </seg>
          </u>
          <note type="speaker" n="9dbe5e9e">
            Anf. 68 Statsrådet SVEN-ERIK ÖSTERBERG (s):
          </note>
          <u who="sven-erik_osterberg_0fd01f" xml:id="i-d1b62755ef0eabf0-23" n="0b915916">
            <seg n="9829e31c">
              Fru talman! Jag har, skulle jag vilja säga till Carl B Hamilton,
              väldigt noga följt den här frågan. Redan vid jultid, innan vi
              gick på julledighet, pratade jag med företrädare för Riksbanken.
              Bland annat kallade jag Lars Nyberg, som har hand om stabiliteten
              i Riksbanken, till diskussioner om bland annat de stigande fastighetspriserna
              kanske framför allt priserna på bostadsrätter, som det ofta handlar
              om i Helsingfors. Sedan dess har jag haft ytterligare två träffar
              med företrädare för Riksbanken då vi väldigt noga penetrerat frågan.
              Jag tycker att det finns all anledning att följa frågan, och jag
              tar den på största allvar.
            </seg>
            <seg n="dabeaefb">
              Carl B Hamilton överdrev kanske något när han sade att jag var
              för lättsinnig. Vi ser förvisso utvecklingen. Men samtidigt måste
              jag också lyssna till och ta in de bedömningar som de som är experter
              på området gör. När de ser till hur utvecklingen är säger de:
              Visst, det är stigande priser. Men det finns ingen våldsam anledning
              att vara orolig för den utveckling som är därför att den skiljer
              sig. Vad vi ofta har i bakhuvudet, vilket jag tror att också Carl
              B Hamilton har, är väl oftast den kris vi hade i början av 1990-talet.
              Man kan kanske så att säga dissekera den utveckling som nu är
              ganska radikalt från det som hände då.
            </seg>
            <seg n="ebfef76b">
              Sett till 1990-talet och det som hände i början av det decenniet
              utgjorde hushållens kreditförluster faktiskt endast 0,7 % av det
              som var utlånat till hushållssektorn och endast 7 % av de totala
              kreditförlusterna, vilket man nog också ska titta på. Som Carl
              B Hamilton själv sade är det inte det här som oftast är orsaken
              till bankkriser och sådant det vill också jag understryka utan
              det handlar väl mer om att enskilda hushåll försätter sig i en
              svår situation vid förändringar av förutsättningarna bland annat
              när det gäller ränteläget.
            </seg>
            <seg n="cf2bd199">
              Bolåneinstituten och bankerna har naturligtvis ett ansvar. De
              vill självklart tjäna pengar. Å andra sidan det vill jag kontra
              med, Carl B Hamilton: Det är också av största intresse för dem
              att se till att inte få kreditförluster på de lån som ges. Det
              förlorar de ju pengar på.
            </seg>
            <seg n="61423768">
              Finansinspektionen granskade bankernas kreditgivning år 2004
              bara för att göra en bedömning av huruvida utvecklingen är förenlig
              med de mål som Finansinspektionen haft. Man kunde då konstatera
              att det hela följdes på ett bra sätt. Det fanns ingen anledning
              att då vidta ytterligare åtgärder.
            </seg>
            <seg n="0f6b3908">
              Däremot säger Finansinspektion nu att de, ungefär som jag sade
              i mitt svar, följer utvecklingen väldigt noga därför att vi vet
              inte hur det som vi kan tycka är någorlunda lugnt i dag ser ut
              lite längre fram. Därför måste detta följas väldigt noga, tycker
              jag.
            </seg>
            <seg n="f59b8f06">
              Jag vet också att bolåneinstituten och dylikt gör en sådan här
              kreditprövning för att innan krediter ges se att hushållen har
              marginaler, att de tål en ränta som är betydligt högre än den
              låga ränta vi i dag har. Där är det egentligen bara att understryka
              att det är oerhört viktigt att bankerna tar det här ansvaret.
              Ingen enskild är betjänt av att i dag få ett lån på dålig grund.
              Vi vet att räntan förmodligen kommer att justeras, att den kommer
              att vara högre. Då är det viktigt att de hushåll som har sådana
              här lån också klarar av dem. Det är alltså viktigt att man gör
              en ordentlig prövning.
            </seg>
            <seg n="555a6629">
              Den information som jag har fått på det området är att man ser
              till detta. Så sent som förra veckan pratades det om detta. Också
              från bankernas sida säger man att man har en extra liten marginal
              i Helsingfors eftersom prisutvecklingen har varit så våldsamt
              stor här detta för att vara på den säkra sidan. Jag tycker att
              man ändå har följt detta på ett sätt som vi så här långt kan vara
              tillfreds med.
            </seg>
          </u>
          <note type="speaker" n="1ed306c2">
            Anf. 69 CARL B HAMILTON (fp):
          </note>
          <u who="unknown" xml:id="i-f37ed3781d8eb359-0" n="8505e0bf">
            <seg n="cfc1f105">
              Fru talman! Det gläder mig att ministern går igenom den här frågan
              regelbundet till exempel med Lars Nyberg i Riksbanken. Men nu
              är väl Riksbankens fokus på stabiliteten i det finansiella systemet.
            </seg>
            <seg n="70f3937a">
              Det är naturligtvis riktigt att vi alla, som statsrådet här säger,
              kanske lever i skuggan av bankkrisen och prisbubblan för ungefär
              15 år sedan. Då var det fråga om kommersiella fastigheter. Det
              där är inget problem i dag, utan i dag handlar det om bostäder.
            </seg>
            <seg n="a79bc7b9">
              Det är helt rätt att det ligger i kreditinstitutens och bankernas
              intresse att inte dra på sig kreditförluster. Men en erfarenhet
              som vi har av bankkriser är att kreditgivare ute på kontoren blir
              fartblinda och att de ofta inte har tillräckligt starka incitament
              att hålla igen. I den dagliga kreditgivningen finns det en väldigt
              stor lockelse att ge nya krediter och tjäna mer pengar, varvid
              man så att säga tappar det övergripande perspektivet.
            </seg>
            <seg n="581639a4">
              Jag delar helt statsrådets uppfattning där, att vi gemensamt
              kan uppmana kreditgivarna och bolåneinstituten att ha extra marginaler
              och verkligen se till att instruera sina kontor och sina lokala
              kreditgivare att nu vara väldigt noga med kreditbedömningarna
              på bostadsmarknaden. Det är en gammal erfarenhet i många länder
              och under många tiotals år att man blir fartblind i utlåningen.
            </seg>
            <seg n="ef4467dd">
              Jag tror att man också ska vara uppmärksam på att det nu inte
              bara är Storstockholmsområdet som har en snabb prisökning. Jag
              har här en skrift från Handelsbanken, Capital Market, daterad
              den 2 mars. Där noterar man att de kraftigaste prisökningarna
              nu faktiskt sker utanför de tre storstadsområdena och att Göteborgs-
              och Malmöområdena har visat en betydligt starkare ökningstakt
              än Helsingfors. Det här är alltså inte bara ett Storstockholmsfenomen,
              utan den snabbt uppåtgående lånespiralen är någonting som tydligen
              sprider sig över hela landet.
            </seg>
            <seg n="4c21eea0">
              Jag vill avsluta det här inlägget med att, för att få en större
              konkretion i det hela, ställa en fråga till statsrådet med utgångspunkt
              i att det normala ränteläget är det dubbla, ungefär 4 %. Det kommer
              naturligtvis inom några få år att gå tillbaka till den situationen.
              I någon mening kan vi hoppas att det blir så, för sannolikt blir
              då arbetslösheten mindre.
            </seg>
            <seg n="cfa97b35">
              Min fråga är om statsrådet kan instämma i min uppmaning. Försiktiga
              hushåll bör kunna räkna med att kunna klara den dubbla korträntan,
              som nu är ungefär 2 %. De ska räkna med att vid ett längre lån
              och i sin långsiktiga planering av sin ekonomi kunna klara ungefär
              4 % ränta.
            </seg>
          </u>
          <note type="speaker" n="8eeee355">
            Anf. 70 Statsrådet SVEN-ERIK ÖSTERBERG (s):
          </note>
          <u who="sven-erik_osterberg_0fd01f" xml:id="i-d1b62755ef0eabf0-24" n="0b915916">
            <seg n="bba9a57f">
              Fru talman! Jag tror att Carl B Hamilton och jag i grund och
              botten är ganska överens om det läge som råder. Jag kan väl bara
              ytterligare understryka detta och säga att den lagstiftning som
              finns i dag nog är ganska stark också på det här området. Den
              kräver faktiskt att bankerna och bolåneinstituten gör en kreditbedömning
              inte bara för att säkerställa att lånen återbetalas till instituten
              utan också för att konsumenterna inte överskuldsätter sig. Det
              är en väldigt tydlig lag visavi bankerna en lag som liksom säger
              att det här ligger där.
            </seg>
            <seg n="1233ae85">
              Detta är ett led så att säga i fråga om den bubbla som fanns
              för 15 år sedan då vi, precis som Carl B Hamilton säger, såg kreditgivarna
              egentligen tappa sans och vett. Det kan vi väl säga så här 15
              år senare sett till att man i de mest extrema fallen till och
              med lånade ut med travbongar och sådant som säkerhet.
            </seg>
            <seg n="b1058817">
              Det är ingenting som vi ser i dagsläget. Det är med den här bakgrunden
              som också Finansinspektionen granskar kreditgivningen väldigt
              noga och följer den väl.
            </seg>
            <seg n="e33c1db1">
              För övrigt nämnde Carl B Hamilton Eva Srejber och hennes tal.
              Skulle man följa den tidigare inriktningen vad gäller vilka bedömningar
              Riksbanken gör för sin räntesättning, satt inflationstryck och
              annat sådant, pekar egentligen alla omständigheterna på att vi
              skulle ha en lägre ränta i dag. Jag tolkar Eva Srejbers inlägg
              som att det här är en krok som man hänger upp på för att inte
              gå den vägen. Den tolkning jag gör är att hon lite grann lägger
              grund till kommande inflationsrapporter. Det här upplever man
              som ett moment som kan vålla oro. Jag ska inte på något sätt lägga
              mig i det där utan gör bara ett litet konstaterande. Jag tror
              att även Riksbanken ibland har rivit sig i huvudet för att de
              läroböcker som man en gång läste inte riktigt stämmer med den
              situation som vi har nu. Den är väldigt speciell med en tillväxt
              som är väldigt god och en högkonjunktur men inget inflationstryck.
              Det är en ganska grannlaga uppgift just nu att titta på det här.
            </seg>
            <seg n="cbfdd626">
              Men den stora skillnad som jag skulle vilja peka på och som varit
              förut är att den stora fastighetsprisstegring som var för 15 år
              sedan och som satte snurr på karusellen och till viss del drog
              med sig bostäder gällde de kommersiella fastigheterna, där man
              inte kunde hämta igen det man hade betalat med de hyror som kom
              in. Man förväntade sig att man skulle ta igen det när man sålde
              i nästa led. Det var det som var det osunda förhållandet. Det
              ser vi inte i dag, och det trycket har vi inte nu.
            </seg>
            <seg n="ff2fe315">
              Jag kan till sist säga till Carl B Hamilton att jag, som också
              har ansvar för banklagstiftning, har träffat flera av bankledningarna,
              bland annat för S-E-Banken och Föreningssparbanken, under de senaste
              månaderna. Jag tar upp frågan om kreditgivning med de enskilda
              hur man prövar det och hur man klarar det. Senast med Föreningssparbankens
              ledning tog jag upp hur man prövar bostadslånen. De försäkrar
              att de följer det på ett sätt som gör att man klarar även en högre
              ränta. Jag har ingen anledning att på något sätt misstro dem utan
              tror naturligtvis att de gör så.
            </seg>
            <seg n="2ade7037">
              Mitt sätt är att hålla tryck i frågan så att man vet att vi från
              regeringens sida är vaksamma på utvecklingen och följer den noga.
              Vi ser till att aktörerna på marknaden beter sig på ett sätt som
              vi har rätt att kräva i den situation som är och ser till att
              de hushåll som får lån också kan klara av sina lån i framtiden
              om räntan går upp något.
            </seg>
          </u>
          <note type="speaker" n="dd134b48">
            Anf. 71 CARL B HAMILTON (fp):
          </note>
          <u who="unknown" xml:id="i-f37ed3781d8eb359-1" n="8505e0bf">
            <seg n="2b7bd791">
              Fru talman! Jag tycker att den här debatten har varit bra. Ju
              längre statsrådet talar om de här sakerna, desto mera försiktig
              och manande till eftertanke och försiktighet blir han. Det samlade
              intrycket är betydligt mera åt det försiktiga och varnande hållet
              än i det första skriftliga interpellationssvaret. Det förefaller
              som att vi i långa stycken är överens om att den här situationen,
              sådan den är, kan vara besvärlig och att man måste hålla den under
              en väldigt noggrann uppsikt.
            </seg>
            <seg n="cc9cdd4c">
              Jag vill understryka och hålla med om att det här är en, som
              statsrådet sade, väldigt speciell situation med en låg inflation
              och därmed låga räntor, som naturligtvis driver fram en efterfrågan
              och en värdestegring. Men jag håller inte riktigt med när statsrådet
              säger att det inte är något osunt på bostadsmarknaden. Jag tror
              inte att man kan säga det. Det kan mycket väl vara starka spekulativa
              inslag, fast vi har svårt att riktigt reda ut exakt hur mycket
              det är och hur mycket som är fundamentala prisökningar.
            </seg>
            <seg n="573720fa">
              Jag skulle åter vilja uppmana statsrådet att ta ställning i frågan
              huruvida ett hushåll, inte bara kreditgivaren, ändå ska vara berett
              att klara en ränta som är, inte 2 % som i dag, utan kanske 4 %
              som den kommer att vara i morgon.
            </seg>
          </u>
          <note type="speaker" n="cfb288b1">
            Anf. 72 Statsrådet SVEN-ERIK ÖSTERBERG (s):
          </note>
          <u who="sven-erik_osterberg_0fd01f" xml:id="i-d1b62755ef0eabf0-25" n="0b915916">
            <seg n="fc768371">
              Fru talman! Dessvärre är det mycket som är osunt i bostadsmarknaden,
              inte minst i Helsingfors, men kanske inte just på det här området.
              Det som jag kan se som en fara är att framför allt många unga
              som skaffar en bostad är lite fartblinda för stora belopp. Det
              hör jag själv när jag umgås med mina ungdomar. De tycker inte
              att 800 000 eller en halv miljon är någonting för en lägenhet.
              Det är väl inte så mycket, säger man. Men vi som är uppväxta i
              en annan skola tycker att det är väldigt stora belopp som ändå
              ska betalas av och hanteras. Det är viktigt att bankerna följer
              upp det där på ett bra sätt och ser till att kreditgivningen är
              bra.
            </seg>
            <seg n="b5e38d79">
              Jag kommer att fortsätta att följa frågan. Jag kommer att fortsätta
              att ha kontakt med Riksbanken, och jag kommer att ta upp den med
              bankerna när jag träffar dem. Jag kommer att följa utvecklingen
              väldigt noga under den närmaste tiden så att vi inte får en ytterligare
              uppspeedning. Så kan det bli, och då måste vi verkligen tänka
              efter hur vi möter det. Det är väldigt viktigt. Just nu tycker
              jag att läget ändå är under en sådan kontroll att vi inte behöver
              vara våldsamt oroliga, men samtidigt ska vi vara vaksamma på vad
              som händer i framtiden på området. Jag kommer att göra mitt för
              att följa frågan så att vi inte hamnar i en sådan situation att
              många människor får problem i framtiden. Det ser jag som en viktig
              uppgift.
            </seg>
          </u>
          <note n="913ade9e">
            Överläggningen var härmed avslutad.
          </note>
          <note n="f9597a38">
            13 § Svar på interpellation 2004/05:353 om Skolverket
          </note>
          <note type="speaker" n="bbb94c1b">
            Anf. 73 Statsrådet IBRAHIM BAYLAN (s):
          </note>
          <u who="unknown" xml:id="i-d1b62755ef0eabf0-26" n="8505e0bf">
            <seg n="b472f8f0">
              Fru talman! Yvonne Andersson har frågat mig vilka åtgärder jag
              avser att vidta för att säkra tillförlitligheten i Skolverkets
              rapportering. Frågan har ställts med anledning av att Skolverket
              beslutat att tillfälligt dra tillbaka rapporten Mer kunskap för
              pengarna , efter verkets bedömning att rapportens kvalitet inte
              säkrats fullt ut. Studien är ett led i Skolverkets arbete med
              att utveckla en metod för att mäta effektivitet i skolor, något
              som verket arbetar med på regeringens uppdrag. Skolverket kommer,
              enligt uppgift på verkets webbplats, att komplettera och förtydliga
              rapporten och ge ut den på nytt före midsommar.
            </seg>
            <seg n="2e936488">
              Verksamheten inom skolans område är komplex. Många olika faktorer
              samverkar och påverkar resultatet av verksamheten. I arbetet med
              uppföljning och kvalitetssäkring av utbildningen dyker nya frågor
              upp som vi behöver svar på i en fortsatt utveckling av vårt skolsystem.
              Det pågår ett kontinuerligt metodutvecklingsarbete inom Skolverket
              för att kunna beskriva skolans verksamhet och resultat och för
              att kunna svara på de nya frågorna. Mätning av effektivitet i
              skolan är ett nytt område, där några färdiga metoder inte finns
              utan där ett metodutvecklingsarbete pågår, bland annat genom att
              använda metoder från andra forskningsfält. Verkets avsikt var
              redan från början att sända ut rapporten på remiss till ett antal
              experter i syfte att få synpunkter på hur den använda metoden
              kan vidareutvecklas.
            </seg>
            <seg n="30915dc3">
              Verket har med god vetenskaplig metodik och ofta i samarbete
              med forskare under åren utarbetat många intressanta rapporter
              och skapat sig ett gott renommé. Studien som ligger till grund
              för den aktuella rapporten har utarbetats i samarbete med ledande
              forskare vid nationalekonomiska institutionen vid Lunds universitet.
              Man har använt sig av en kvantitativ metod som benämns Data Envelopment
              Analysis, DEA, en metod som används inom den ekonomiska forskningen.
              Enligt Skolverket har dock denna metod vissa begränsningar när
              den överförs till skolans område, vilket föranleder behov av stor
              försiktighet vid tolkningen av resultaten. Skolverket är nu i
              färd med att utveckla rapporten Mer kunskap för pengarna med hänsyn
              till de noterade begränsningarna och med hänsyn tagen till andra
              variabler i skolans verksamhet, som enligt verket också bidrar
              till att förklara resultatskillnader.
            </seg>
            <seg n="add64d3e">
              Det är viktigt att metodutvecklingsarbetet genomförs med noggrannhet
              och eftertanke och att nya rön kvalitetssäkras. En viktig del
              i Skolverkets kvalitetssäkring är att använda de olika kompetenser
              som finns inom myndigheten för att granska och analysera en rapport
              ur alla relevanta aspekter. Skolverket har interna rutiner för
              detta, avsedda att säkra att rapporter som publiceras håller tillräcklig
              kvalitet och att innehållet är tillförlitligt. Jag har genom diskussion
              med myndighetens representanter försäkrat mig om att kvalitetssäkringsrutinerna
              och deras tillämpning nu ses över i syfte att ytterligare säkra
              tillförlitligheten i verkets arbete.
            </seg>
            <seg n="f16c5637">
              Regeringens styrning av myndigheterna på skolområdet syftar till
              kontinuerlig förbättring och effektivisering av deras verksamhet.
              Skolverket redovisar årligen sitt interna kvalitetsarbete till
              regeringen. Denna redovisning, i kombination med en fungerande
              dialog mellan myndigheten och Regeringskansliet, medför att regeringen
              har en god bild av verkets kompetens och förmåga att fullgöra
              sina uppgifter.
            </seg>
            <seg n="02c5ec12">
              Skolverkets samlade kompetens är både bred och djup. Myndigheten
              arbetar aktivt för att behålla och utveckla sin kompetens, till
              exempel genom sitt nyligen framtagna program för verkets långsiktiga
              kompetensförsörjning. Jag har förtroende för Skolverkets kompetens
              och för att dess interna rutiner ska säkerställa en hög och tillförlitlig
              kvalitet i verkets arbete framöver.
            </seg>
          </u>
          <note type="speaker" n="d1bfd99b">
            Anf. 74 YVONNE ANDERSSON (kd):
          </note>
          <u who="yvonne_andersson_b37e40" xml:id="i-6e8e79a5ade78e16-0" n="3c1a3d8d">
            <seg n="a9de3de9">
              Fru talman! Jag har alltså ställt en fråga till skolministern:
              Kan vi lita på Skolverket hädanefter med tanke på att man nu inte
              hade tillförlitliga resultat?
            </seg>
            <seg n="3ce84dee">
              Svaret får mig att fundera väldigt mycket. Vad som egentligen
              skedde var ju att Skolverket presenterade en tillsynsrapport över
              friskolorna. Innan verket hade dragit tillbaka rapporten hörde
              jag ministern i tv-soffan säga att uppgifterna inte var tillförlitliga
              eftersom metoderna var bristfälliga.
            </seg>
            <seg n="02b5d694">
              Vari ligger problemet? Vi har ju utgått ifrån att de metoder
              som Skolverket som vi har haft tilltro till och som har så viktiga
              uppgifter använder är tillförlitliga.
            </seg>
            <seg n="a39b921e">
              Ministern säger i sitt svar att det är ett nytt område att mäta
              skolors effektivitet. Jag hävdar att det är fel. Redan under 80-talet,
              när jag själv deltog i den gamla Skolöverstyrelsens arbete, fanns
              det väl utarbetade metoder. Sedan har det utarbetats metoder inom
              hela den anglosaxiska forskningen just för att mäta skolors effektivitet.
              Bland annat USA har gjort väldigt mycket på det området. Det är
              alltså inget nytt kunskapsområde. Redan under den gamla skolöverstyrelsetiden,
              innan Skolverket inrättades, utvecklade vi metoder och använde
              oss av dem.
            </seg>
            <seg n="44855b0c">
              Man undrar ju hur en statlig tillsynsmyndighet med uppgift att
              utöva tillsyn över hela vårt skolväsende kan använda så felaktiga
              metoder att skolministern sågar rapporten innan verket självt
              har dragit tillbaka den. Vad har då verket för tillförlitlighet?
            </seg>
            <seg n="1dd53169">
              När de uppgifter som Skolöverstyrelsen hade delvis gick över
              till Skolverket skulle Skolverket vara ett mycket vassare institut
              för att utöva tillsyn och följa upp skolverksamheten. Är Skolverket
              då sämre? Nej, i stället har regeringen hävdat att Skolverket
              har varit bra, och vi har försvarat Skolverket och lagt på verket
              uppgifter. Under förra mandatperioden satt jag själv med i utbildningsutskottet,
              och vi gav Skolverket många uppgifter för vi hade tilltro till
              verket.
            </seg>
            <seg n="0e9be7a9">
              Skolverket tyckte sig sedan ha fått för stora uppgifter som gällde
              både att utöva tillsyn och vara den utvecklande instansen. Regeringen
              beslutade därför att dela det i två olika myndigheter.
            </seg>
            <seg n="12b719c7">
              Men man kan inte låta bli att fundera över: Vad har de för utbildning
              som gör det här arbetet? Är de inte doktorer i pedagogik och didaktik?
              Hur kan det komma sig att Lunds universitets forskare automatiskt
              tillåter att man lägger över ekonomiska verktyg och instrument
              för att mäta ett pedagogiskt och didaktiskt kunskapsområde? Det
              här är frågor som vi måste få svar på, ministern.
            </seg>
          </u>
          <note type="speaker" n="3538d510">
            Anf. 75 Statsrådet IBRAHIM BAYLAN (s):
          </note>
          <u who="unknown" xml:id="i-d1b62755ef0eabf0-27" n="8505e0bf">
            <seg n="059b7914">
              Fru talman! Det är viktigt med den beskrivning som man lämnar
              och att man håller isär olika begrepp.
            </seg>
            <seg n="50c892f6">
              Rapporten kan inte sägas vara ett led i Skolverkets kontinuerliga
              tillsynsverksamhet. Snarare var den en del i uppgiften att utarbeta
              metoder för att mäta effektiviteten i skolan.
            </seg>
            <seg n="731590b1">
              Jag tycker givetvis att det är intressant och viktigt att jämföra
              de resurser kommunerna satsar på skolan med de resultat som skolorna
              uppnår. Det finns inte så många jämförelser i dag. Skolverket
              har regeringens uppdrag att prova olika metoder för att försöka
              att få fram en tydlig bild av skolan effektivitet.
            </seg>
            <seg n="4129b4fd">
              Som jag ser det har Skolverket hög trovärdighet och status i
              dag när det gäller att presentera olika fakta och rapporter om
              skolan och dess verksamhet. Skolverket gör och har gjort väldigt
              många viktiga utredningar om skolan i Sverige, både på lokal och
              på nationell nivå.
            </seg>
            <seg n="a1a57a2b">
              Skolverket ansvarar också för en mängd faktainhämtning från skolorna
              som ger oss en bild av verksamheten och dess förutsättningar.
              Naturligtvis är det viktigt att det utvecklingsarbete som pågår
              sker med stor noggrannhet och att metoder och slutsatser kvalitetssäkras.
            </seg>
            <seg n="1b828f4a">
              Efter den information som jag har fått av Skolverket om de interna
              rutinerna för kvalitetssäkring av olika utredningar och rapporter
              som genomförs inom Skolverkets verksamhet har jag stor tilltro
              till dess kompetens, och jag avser inte att göra något ytterligare
              utöver det som jag har redovisat för att säkra tillförlitligheten
              i Skolverkets rapportering.
            </seg>
            <seg n="cf4f54fc">
              Men återigen: Det är viktigt att inte blanda ihop detta med den
              tillsynsuppgift som Skolverket har och som man sköter med den
              äran.
            </seg>
          </u>
          <note type="speaker" n="b5ee1b62">
            Anf. 76 YVONNE ANDERSSON (kd):
          </note>
          <u who="yvonne_andersson_b37e40" xml:id="i-6e8e79a5ade78e16-1" n="3c1a3d8d">
            <seg n="38006613">
              Fru talman! Men jag måste fråga: Är det så att dessa elever och
              lärare var försökskaniner? I så fall blir den här frågan ännu
              mer allvarlig. Ursäkta mig, statsrådet, men jag skulle gärna vilja
              ha den frågan besvarad. Är dessa elever och lärare försökskaniner?
              Utsätts de för metodutveckling utan att veta om det?
            </seg>
            <seg n="e31da06b">
              Den etik som gäller för forskning, uppföljning och utvärdering
              innebär att om man är med i ett försöksprojekt eller i en metodutveckling
              ska man veta om det.
            </seg>
            <seg n="2a5e7203">
              Visste dessa elver och lärare om att de var utsatta för Skolverkets
              metodutveckling? Driver man metodutveckling på det sättet? Eller
              vad fanns det för anledning att göra denna bedömning av friskolorna
              på grundval av de resultat som man kom fram till utan att man
              använde adekvata metoder? Varje forskare, varje disputerad doktor
              vet att man inte ska överföra ekonomiska verktyg och instrument
              till ett pedagogiskt och didaktiskt område.
            </seg>
            <seg n="332c8e8f">
              De flesta av oss vet att skolans verksamhet är otroligt komplex.
              Mycket hänger ihop med varandra. Det är just därför som man har
              utvecklat den didaktiska och pedagogiska forskningen.
            </seg>
            <seg n="afb39fb7">
              Vilka var forskarna på Lunds universitet? Jag skulle ifrågasätta
              deras forskarkompetens om de flyttar över dessa instrument på
              elever och lärare i friskolor. Och än värre: Jag ifrågasätter
              mycket starkt etiken som tillämpas om man använder elever och
              lärare som försökskaniner och det inte som ministern säger ingår
              i det ordinarie tillsynsarbetet.
            </seg>
            <seg n="4a5f4e56">
              Jag utgick ifrån att den här rapporten var en rapport i det kontinuerliga
              arbetet, men det var alltså ett metodutvecklingsprojekt som dessa
              elever och lärare var med om. Då får man verkligen fundera över
              nästa vända. Är inte kunskap vetenskapligt grundad också inom
              Skolverkets område? Det fordrar vi ju att den ska vara till och
              med inom förskolorna.
            </seg>
            <seg n="0dd9199a">
              Ministern måste klargöra för mig: Vad hade den här kunskapen
              för värde? Vilket var syftet? Visste elever, lärare och skolor
              om att de var försöksobjekt? På vilket sätt kan vi se Skolverket
              som tillförlitligt?
            </seg>
          </u>
          <note type="speaker" n="4e91b08d">
            Anf. 77 Statsrådet IBRAHIM BAYLAN (s):
          </note>
          <u who="unknown" xml:id="i-d1b62755ef0eabf0-28" n="8505e0bf">
            <seg n="3b1eb681">
              Fru talman! Yvonne Anderssons fråga bygger på felaktigheter.
              Jag tycker att det är väldigt viktigt med beskrivningen av vad
              detta handlar om. Skolverkets rapport handlar inte om friskolor
              och elevers skolframgångar, utan det är en analys av resurser
              och resultat i grundskolan och ett försök att jämföra skolors
              effektivitet. Det är viktigt att framhålla. Till detta har Skolverket
              fått regeringens uppdrag att just följa upp skolornas effektivitet.
              I detta blandar man inte in enskilda elever såsom Yvonne Andersson
              verkar tro.
            </seg>
            <seg n="191857c5">
              Jag har i övrigt ingen anledning att kommentera rapporten utöver
              det jag redan har sagt, då frågan, som Yvonne Andersson mycket
              väl vet, också är uppe till behandling i konstitutionsutskottet.
            </seg>
          </u>
          <note type="speaker" n="68cd6d26">
            Anf. 78 YVONNE ANDERSSON (kd):
          </note>
          <u who="yvonne_andersson_b37e40" xml:id="i-6e8e79a5ade78e16-2" n="3c1a3d8d">
            <seg n="d110e829">
              Fru talman! Hur kan man mäta skolors effektivitet och resurser
              som är elevrelaterade kontra vilka kunskaper eleverna får utan
              att över huvud taget gå ned på individnivå? Finns det en enda
              studie som man kan säga bara räknar skolors effektivitet utan
              att det berör lärare och elever? Är det inte lärare, elever och
              annan personal som är en del av skolornas verksamhet? Skolorna
              får betalt utifrån hur många elever de har, om eleverna har särskilda
              behov, om de har särskoleelever eller inte. Det är det som det
              hela går ut på. Inte kan man mäta en skolas effektivitet utan
              lärares och elevers insatser, vad de har gjort och inte gjort
              och vad de har haft möjlighet att göra och under vilka förutsättningar
              de har jobbat.
            </seg>
            <seg n="2cdad1f0">
              Det är väl alldeles självklart att det rör sig om människor i
              en skola och att effektiviteten mäts utifrån deras resultat kontra
              vilka resurser de får. Är det inte också så att läroplanens mål
              finns med som urval av vilka resultat som ska mätas? Det är ju
              så man mäter effektivitet i skolan. Då är det väl alldeles självklart
              att det har med lärare och elever att göra.
            </seg>
            <seg n="e79129af">
              Fru talman! Hela min yrkesverksamhet har varit uppbyggd mycket
              på vad Skolverket har tyckt och inte tyckt. Hur ska vi som har
              fäst stor vikt vid Skolverket kunna ha tilltro till Skolverkets
              andra rapporter när denna rapport kunde sågas av ministern för
              att man enbart har fört över ekonomiska instrument till en pedagogisk
              verklighet och ett pedagogiskt kunskapsområde?
            </seg>
            <seg n="3e6f2f32">
              Min beskrivning kan inte vara fel. Jag har gjort den utifrån
              det svar som statsrådet har gett mig. Jag vill veta: Hur tänker
              statsrådet få till stånd en tilltro till Skolverket efter det
              som har hänt och det som har sagts här i dag?
            </seg>
          </u>
          <note type="speaker" n="6a07ce58">
            Anf. 79 Statsrådet IBRAHIM BAYLAN (s):
          </note>
          <u who="unknown" xml:id="i-d1b62755ef0eabf0-29" n="8505e0bf">
            <seg n="0633cae8">
              Fru talman! Jag ställer mig frågande till om Yvonne Andersson
              över huvud taget har läst den här rapporten när hon börjar prata
              om försökskaniner och enskilda elever. Läser man denna rapport
              kommer man fram till att det naturligtvis handlar om resurser
              i förhållande till betyg, övergång till gymnasium och annat. Det
              är alltså inte så mycket på individnivå.
            </seg>
            <seg n="5101deb9">
              Fru talman! Jag tror att det är viktigt att vi, när vi ger uppdrag
              till våra myndigheter, följer upp olika företeelser, i det här
              fallet skolans effektivitet, och också ger dem frihet att utarbeta
              metoder för att kunna göra detta på bästa sätt, särskilt i ett
              läge där skolan de senaste 15 åren har bytt skepnad på många sätt.
              Inte minst när det gäller styrningen och resursfördelningen har
              detta skett ganska radikalt. Därför är det väldigt viktigt att
              Skolverket mäter effektiviteten men också att de har friheten
              att själva utarbeta metoder.
            </seg>
            <seg n="7a409612">
              När det gäller själva rapporten har jag inget ytterligare att
              tillföra utöver de skäl som jag redan har redogjort för.
            </seg>
          </u>
          <note n="913ade9e">
            Överläggningen var härmed avslutad.
          </note>
          <note n="e09a289c">
            14 § Svar på interpellation 2004/05:401 om kommunernas kostnader
            för skolskjuts
          </note>
          <note type="speaker" n="2daca020">
            Anf. 80 Statsrådet IBRAHIM BAYLAN (s):
          </note>
          <u who="unknown" xml:id="i-d1b62755ef0eabf0-30" n="8505e0bf">
            <seg n="8b9b9be3">
              Fru talman! Else-Marie Lindgren har frågat mig vilka åtgärder
              jag kommer att vidta beträffande den uppkomna situationen med
              kommunernas kostnader för skolskjuts och när dessa åtgärder kommer
              att vidtas.
            </seg>
            <seg n="7cf3a604">
              Låt mig först säga att jag har förståelse för att rättsutvecklingen
              i denna fråga upplevs som problematisk av många kommuner. Det
              är i nuläget domstolarnas vägledande utslag som driver rättsutvecklingen
              framåt. Skollagskommitténs förslag måste i detta sammanhang betraktas
              som ett förslag om hur bestämmelserna i framtiden kan komma att
              utformas och kan inte påverka tillämpningen av gällande bestämmelser.
              Rättsutvecklingen när det gäller skolskjuts vid växelvis boende
              är i sin tur en konsekvens av att växelvis boende och gemensam
              vårdnad har blivit en allt vanligare företeelse som numer betraktas
              ha en fast förankring i vårdnadslagstiftningen.
            </seg>
            <seg n="bc80415e">
              Efter att Skollagskommitténs betänkande varit ute på remiss har
              arbetet med att ta fram en proposition utifrån kommitténs förslag
              fortsatt inom Utbildnings- och kulturdepartementet. Det går i
              nuläget inte att säga vilka av kommitténs förslag som kan komma
              att genomföras. Jag vill dock i detta sammanhang betona att jag
              anser att det är angeläget att kommunernas ansvar för att anordna
              skolskjuts på något sätt förtydligas. Detta bör ske vid första
              bästa tillfälle, vilket innebär att frågan bör behandlas i samband
              med skollagspropositionen.
            </seg>
            <seg n="2170b714">
              Det fortsatta arbetet med att ta fram en proposition bedrivs
              med största möjliga hastighet. Som Else-Marie Lindgren väl känner
              till är lagstiftningsprocessen komplex och innehåller ett flertal
              olika moment. I sammanhanget finns det även anledning att påpeka
              att den nya skollagen är ett särskilt omfattande lagstiftningsarbete.
              Under arbetets gång har jag kunnat konstatera att det i vissa
              avseenden krävs större förändringar av kommitténs förslag. En
              extra remissomgång kommer därför att genomföras under våren eftersom
              skollagen berör så många och det är viktigt att en ny skollag
              kan antas av riksdagen i bred enighet. Regeringen planerar därefter
              att överlämna en remiss till Lagrådet under hösten och att beslut
              om en proposition till riksdagen därefter ska fattas så snart
              som möjligt.
            </seg>
          </u>
          <note type="speaker" n="cdb47c04">
            Anf. 81 ELSE-MARIE LINDGREN (kd):
          </note>
          <u who="else-marie_lindgren_5bcef0" xml:id="i-541e2d19af735894-0" n="119ff160">
            <seg n="a48b7e3a">
              Fru talman! Först vill jag tacka för svaret som skolministern
              har gett mig. Det verkar som att skolministern ändå tycks dela
              min och kommunernas oro över den otydlighet som råder när det
              gäller skolskjuts för barn som bor växelvis hos mamma och pappa.
            </seg>
            <seg n="eec6d528">
              Kommunerna har i dag en ansträngd budget, inte minst inom skolans
              ram. Vi vet att man behöver satsa på lärare, bättre skolböcker,
              skolsköterskor och mycket mer. Att då tvingas betala skolskjuts,
              som ibland kan handla om ett flertal mil per dag för en enskild
              elev, skapar oförutsedda utgifter som naturligtvis påverkar ekonomin
              för skolan.
            </seg>
            <seg n="7fa0d093">
              Svenska Kommunförbundet, numera Sveriges Kommuner och Landsting,
              har genom upprepade skrivelser till regeringen beskrivit olika
              konsekvenser, såväl praktiska som ekonomiska, som rättsutvecklingen
              i fråga om skolskjuts till exempel vid växelvis boende får och
              begärt en skyndsam lösning i frågan. Jag har all respekt för att
              allt lagstiftningsarbete tar tid, men frågan om skolskjuts vid
              växelvis boende borde redan ha fått sin lösning, herr minister.
              Att frågan drar ut på tiden innebär i praktiken att regeringen
              överlåter åt domstolarna att utifrån en föråldrad skollag avgöra
              hur långt kommunernas skyldigheter sträcker sig i stället för
              att låta detta bli ett föremål för politiskt beslut.
            </seg>
            <seg n="fc099630">
              Fru talman! Det är inte bra att olika förutsättningar gäller
              för elever och deras föräldrar utifrån om man överklagar ett beslut
              och får rätt eller om man inte gör detta. Vad anser ministern
              om detta när vi talar om lika behandling enligt kommunallagen?
            </seg>
            <seg n="2cc3e4ef">
              Ett omfattande arbete har gjorts inom Skollagskommittén, som
              ministern påpekar, där man föreslår att endast en adress ska ligga
              till grund för skolskjuts, nämligen folkbokföringsadressen. Detta
              är ju fallet om man till exempel väljer en annan skola än den
              som kommunen erbjuder. Varför kan då inte samma praxis gälla om
              man väljer en annan bostad?
            </seg>
          </u>
          <note type="speaker" n="47430af8">
            Anf. 82 Statsrådet IBRAHIM BAYLAN (s):
          </note>
          <u who="unknown" xml:id="i-d1b62755ef0eabf0-31" n="8505e0bf">
            <seg n="0bc6e2b1">
              Fru talman! I sak tror jag att vi har helt samma synpunkter.
              Jag tror nämligen att det är nödvändigt att göra ett sådant förtydligande.
              Sedan behöver jag naturligtvis inte beskriva lagstiftningsprocessen
              i den här kammaren. Den känner ni väl till. Jag ser fram emot
              att den här frågan löses i samband just med skollagspropositionen.
            </seg>
          </u>
          <note type="speaker" n="82ba162d">
            Anf. 83 ELSE-MARIE LINDGREN (kd):
          </note>
          <u who="else-marie_lindgren_5bcef0" xml:id="i-541e2d19af735894-1" n="119ff160">
            <seg n="e893b8bf">
              Fru talman! Jag tackar för det. Jag tackar för att jag fick ordet
              lite till.
            </seg>
            <seg n="d8e92046">
              Jag tycker naturligtvis att det ministern säger är bra, men jag
              vill bara ge några lokala exempel på hur det kan slå i en kommun
              utifrån att vi ändå har en debatt i ämnet.
            </seg>
            <seg n="1163ad68">
              Ta till exempel Skellefteå kommun. När kommunens barn-, ungdoms-
              och grundskolenämnd år 2000 beslutade att ge rätt till skolskjuts
              även till elever med växelvis boende uppskattade man att det skulle
              vara ungefär ett tjugotal elever som skulle beröras, och det var
              ju inte särskilt mycket. Men efter tre år med de nya reglerna
              uppgår antalet elever som berörs av regeländringen till 210 stycken.
              För Skellefteå kommun innebär detta en merkostnad på ca 1 ½ miljon
              kronor per år. Det finns många sådana exempel där det eskalerar,
              och det tror jag är oerhört viktigt att vi tar med när vi diskuterar
              det här.
            </seg>
            <seg n="3995f865">
              Jag tackar för svaret, men jag känner naturligtvis ändå en viss
              besvikelse över regeringens handlingsförlamning även på detta
              område. Ministern säger att propositionen ska tas fram med största
              möjliga hastighet. Jag skulle vilja veta vad största möjliga hastighet
              är för ministern? När blir skolskjutskostnaderna reglerade? Finns
              det något riktigt datum fastställt för detta? Jag tror inte att
              ministern och jag har riktigt samma tidsperspektiv trots att både
              ministern och jag har arbetat på kommunal nivå och vet att otåligheten
              är stor.
            </seg>
          </u>
          <note type="speaker" n="548a4f20">
            Anf. 84 Statsrådet IBRAHIM BAYLAN (s):
          </note>
          <u who="unknown" xml:id="i-d1b62755ef0eabf0-32" n="8505e0bf">
            <seg n="71cc9942">
              Fru talman! Jag tror inte att vi skulle göra någon en tjänst
              om vi kom fram med varje konkret del av skollagen separat till
              riksdagen. Skollagen är en av våra största lagar. Jag tycker att
              det är viktigt att vi får den helt och hållet genomarbetad och
              kan samla så stor majoritet, så stor enighet, som möjligt. Ändrar
              på skollagen gör man inte så ofta. Jag tror att det är viktigare
              att vi får en väl genomarbetad, väl genomtänkt skollag än att
              vi skyndar på för att vinna två eller tre månader.
            </seg>
            <seg n="c2b9fbcb">
              Sedan har jag stor förståelse för den frustration man känner
              ute i kommunerna. Jag har själv suttit i den sitsen i en kommunal
              nämnd där vi hade stora avstånd, så jag förstår helt och hållet
              den här frustrationen. Men jag tror att det är viktigt att vi
              ändå gör detta så redigt som möjligt.
            </seg>
            <seg n="11a393fc">
              Det där med handlingsförlamning kan jag ju inte säga att jag
              känner igen. Tvärtom arbetas det för fullt med denna proposition
              på departementet, och jag ser fram emot att lägga fram ett förslag
              till hösten.
            </seg>
          </u>
          <note type="speaker" n="63974800">
            Anf. 85 ELSE-MARIE LINDGREN (kd):
          </note>
          <u who="else-marie_lindgren_5bcef0" xml:id="i-541e2d19af735894-2" n="119ff160">
            <seg n="640d54d4">
              Fru talman! Jag har fått en uppgift från Sveriges Kommuner och
              Landsting, alltså före detta Kommunförbundet, bland annat. De
              har erfarit att skolministern vid Socialdemokraternas kommundagar
              i början av året gav uttryck för att regeringen avser att låta
              förtydliga kommunernas skolskjutsskyldigheter i linje med Skollagskommitténs
              förslag. Detta besked till kommunerna förpliktar ju. Det gjorde
              även den tidigare utbildnings- och forskningsministern Thomas
              Östros uttalande förra sommaren om att det är rimligt att kommunerna
              inte får hur höga kostnader som helst för att ordna skolskjuts
              för barn som bor växelvis hos sina föräldrar. Kan ministern på
              något sätt bekräfta att regeringen kommer att jobba i Skollagskommitténs
              anda i fortsättningen?
            </seg>
          </u>
          <note type="speaker" n="ddf40b73">
            Anf. 86 Statsrådet IBRAHIM BAYLAN (s):
          </note>
          <u who="unknown" xml:id="i-d1b62755ef0eabf0-33" n="8505e0bf">
            <seg n="e51cc46f">
              Fru talman! Det jag har sagt, och det som också står här i svaret,
              är att vi naturligtvis kommer att arbeta för att få ett förtydligande.
              Det exakta innehållet är det som det håller på att förhandlas
              om, och i en förhandling vet vi alla att man ska vara beredd både
              att ge och att ta. Annars är det ju ingen förhandling. Min inriktning
              är att det här ska förtydligas och att det inte ska vara något
              som helst tvivel om vad som gäller i den nya skollagen.
            </seg>
          </u>
          <note n="913ade9e">
            Överläggningen var härmed avslutad.
          </note>
          <note n="95c23a02">
            15 § Svar på interpellation 2004/05:403 om arbetsro i skolan
          </note>
          <note type="speaker" n="a87aaa94">
            Anf. 87 Statsrådet IBRAHIM BAYLAN (s):
          </note>
          <u who="unknown" xml:id="i-d1b62755ef0eabf0-34" n="8505e0bf">
            <seg n="4a0814b6">
              Fru talman! Axel Darvik har frågat vilka åtgärder jag är beredd
              att vidta för att komma till rätta med ordningsproblemen i den
              svenska skolan.
            </seg>
            <seg n="903e88eb">
              Skolans främsta uppgift är att främja lärande, men den ska även
              främja elevernas utveckling till ansvarskännande människor och
              samhällsmedlemmar. Skolan ska klargöra vilka rättigheter och skyldigheter
              elever och deras vårdnadshavare har. Undervisningen ska bedrivas
              i demokratiska arbetsformer och utveckla elevernas förmåga att
              ta ansvar. Jag vill därmed slå fast att alla elever har rätt till
              studiero. Normer och regler för arbetet i skolan måste tydliggöras
              och respekteras.
            </seg>
            <seg n="33e932c4">
              Darvik hänvisar till resultaten i Pisa 2003, som har fokus på
              matematik och problemlösning. I Pisa ingår även enkäter till elever
              och skolledare för att söka förklaringsmodeller till de olika
              ländernas resultat. Man har undersökt sambandet mellan elevernas
              prestationer i matematik och elevernas bakgrund samt olika faktorer
              i skolans verksamhet som till exempel belägenhet, huvudman och
              skolklimat. I många länder finns en stark relation mellan en skolas
              disciplinära klimat och prestation men i några länder, varav Sverige
              är ett, saknas ett sådant samband. Klassrumsklimatet har dock
              förbättrats något i Sverige sedan den förra Pisaundersökningen
              år 2000 och ligger nu runt medelvärdet för OECD. Sammanfattningsvis
              är dock tolkningen att de faktorer som har högst förklaringsvärde
              för elevernas resultat är kön, etnisk bakgrund och socioekonomisk
              status.
            </seg>
            <seg n="063170fa">
              Den nationella utvärderingen av grundskolan 2003 visar att miljön
              i skolan upplevs som lugn och trygg och att elever och lärare
              visar omsorg om och respekt för varandra. Statens skolverks undersökning
              av yngre elevers attityder till skolan visar att över 80 % av
              barnen trivs bra i skolan och med sina lärare. Eleverna tycker
              att det mesta de gör i skolan är roligt och upplever att de flesta
              lärare bryr sig om dem. En majoritet tycker att de kan arbeta
              i en takt och på ett sätt som passar dem. Men samtidigt tycker
              en fjärdedel av eleverna att det aldrig eller nästan aldrig är
              lugnt på lektionerna och en tiondel tycker att de aldrig eller
              nästan aldrig har arbetsro i skolan. Undersökningen av yngre elevers
              attityder visar också att det finns ett samband mellan elevernas
              möjlighet till inflytande och hur nöjda de är med sin studiemiljö.
            </seg>
            <seg n="59ff4fdf">
              Skollagskommittén har i sitt betänkande Skollag för kvalitet
              och likvärdighet bland annat föreslagit bestämmelser om möjligheten
              att omhänderta föremål som är störande eller kan utgöra en fara
              för säkerheten i skolan. Regeringen avser att återkomma i denna
              fråga i samband med propositionen med förslag till ny skollag.
            </seg>
            <seg n="41d2183d">
              Det rör sig om ett mycket omfattande lagstiftningsarbete, där
              all utbildning från förskola till och med gymnasieskola berörs.
              Det är regeringens ambition att lagen ska kunna beslutas av riksdagen
              i bred enighet och att den nya skollagen ska kunna verka under
              lång tid. Det är därför viktigt att förslaget är brett förankrat
              innan det överlämnas till riksdagen.
            </seg>
            <seg n="ca4175f5">
              Min uppfattning är att ordningsproblem inte kan behandlas som
              en isolerad företeelse utan att det krävs flera samverkande insatser
              för att förbättra både studiero och studieresultat. Regeringen
              satsar resurser för att öka antalet lärare och andra specialister
              i skolan samt för att stärka insatserna i segregerade områden.
              Men det handlar inte bara om mer resurser. Vi måste också inrikta
              oss på stödet till varje enskild elev. Regeringen avser därför
              att införa individuella framåtsyftande utvecklingsplaner för alla
              elever.
            </seg>
            <seg n="d97d5533">
              En ökad delaktighet och större inflytande för eleverna och deras
              föräldrar är också viktiga faktorer. Det är även nödvändigt att
              man i varje skola utvecklar tydliga normer och regler för vad
              som ska gälla på lektioner och i skolan i övrigt. Vi ska dock
              säkerställa att studieron i skolan upprätthålls på ett sätt som
              är förenligt med barnets mänskliga värdighet och i överensstämmelse
              med deras rättigheter enligt barnkonventionen. Utgångspunkten
              bör vara gemensamma samtal med elever och föräldrar utifrån de
              grundläggande värderingarna i läroplanerna.
            </seg>
          </u>
          <note type="speaker" n="7de3bd59">
            Anf. 88 AXEL DARVIK (fp):
          </note>
          <u who="axel_darvik_51b0b0" xml:id="i-4d2582644200e1b4-0" n="59416b0e">
            <seg n="cba8d864">
              Fru talman! Jag vill börja med att tacka så mycket för svaret
              från statsrådet. Jag tycker att skolminister Baylan på ett föredömligt
              sätt ändå redovisar en hel del siffror som visar på att arbetsron
              i svenska skolor är långt ifrån vad man borde önska att den skulle
              vara.
            </seg>
            <seg n="e09a032d">
              I den internationella Pisaundersökningen som Sverige är med i
              där man undersöker situationen i ett antal västliga industriländer
              toppar Sverige i kategorierna skolk, grovt språkbruk och skadegörelse.
              Detta har naturligtvis påverkan på arbetsmiljön i skolan.
            </seg>
            <seg n="b6b8f541">
              Det finns rapporter som visar att lärare lämnar skolan på grund
              av just arbetsmiljöskäl. Det visar bland annat Lärarnas Riksförbunds
              arbetsmiljöundersökning. Det är på det sättet i svenska skolor.
              Det är så pass många som inte trivs och som upplever en dålig
              arbetsro i klassrummet.
            </seg>
            <seg n="2026309f">
              Det uppstår inte bara av sig självt. Det finns ett tydligt ansvar
              att utkräva utifrån den politik som har förts. Man har hela tiden
              monterat ned de verktyg som har funnits för att upprätthålla arbetsron.
              Arbetsron är fundamental för lärandeprocessen och för att elever
              ska kunna tillägna sig kunskap.
            </seg>
            <seg n="19cca16f">
              Att det är brist på arbetsro i svenska klassrum är ett oerhört
              stort problem. Det är en av de mest fundamentala pelarna för att
              man ska kunna lära sig någonting. Det slår undan benen för eleverna.
              Vilka elever är det som framför allt drabbas? Jo, det är de som
              kanske skulle behöva skolan allra mest. Det är svagare elever
              som kanske inte får det stöd hemifrån som man skulle önska att
              varje barn hade.
            </seg>
            <seg n="38825ff9">
              Skolministern lyfter i sitt svar upp de individuella framåtsyftande
              utvecklingsplanerna. Utvecklingsplaner i all ära, men jag undrar
              vad de har här att göra. Det är knappast det enda saliggörande.
              Att hävda det är lite av utbildningspolitiskt kvacksalveri. Om
              man ser till utvärderingen skulle jag vara lite orolig. De här
              planerna var framför allt tänkta som utvärderingsinstrument. De
              kommer nu att handla om någonting helt annat. Det är i så fall
              oroväckande.
            </seg>
            <seg n="9bb40e9a">
              Vad som krävs är att man ger lärarna de befogenheter som behövs
              för att kunna vara ledare i klassrumment. Lärare ska kunna få
              vara lärare, och elever ska kunna få vara elever. Lärarna måste
              ha de befogenheter som krävs för att kunna få vara ledare i klassrummet
              och hävda de gemensamma normer och värderingar som man bör ha.
            </seg>
            <seg n="ce1cc71a">
              Jag har ett antal förslag med mig som jag gärna delger skolministern
              nu från riksdagens talarstol. Det är bland annat att man borde
              ha en lag om att det ska finnas ordningsregler på alla skolor
              som är väl förankrade bland elever och lärare. Det ska finnas
              möjligheter att avlägsna elever från klassrummet, kanske till
              och med handgripligen, om de stör lektionerna så mycket. Den enda
              åtgärd som finns kvar i skollagen, kvarsittning, ska naturligtvis
              finnas kvar och inte raderas ut. Mobbare ska vara de som tvingas
              byta skola om någon, aldrig mobboffret.
            </seg>
            <seg n="9f6138d2">
              Här verkar vi inte vara helt överens. Det tycker jag är olyckligt.
              Socialdemokraterna har tidigare utgett sig för att vara ett parti
              som står för alla elevers möjlighet att nå kunskap. Jag hoppas
              att det finns tid för bot och bättring.
            </seg>
          </u>
          <note type="speaker" n="d1d0cecb">
            Anf. 89 Statsrådet IBRAHIM BAYLAN (s):
          </note>
          <u who="unknown" xml:id="i-d1b62755ef0eabf0-35" n="8505e0bf">
            <seg n="cbde21ea">
              Fru talman! Det är viktigt att ge en korrekt beskrivning av den
              svenska skolan och den verklighet som finns och inte en påhittad
              verklighet. Jag blir något upprörd när Folkpartiet gång på gång
              försöker att ge en felaktig bild av sakernas tillstånd. Låt mig
              ta ett konkret exempel.
            </seg>
            <seg n="f43dc863">
              Axel Darvik skriver följande i sin interpellation: En sådan oordning
              lägger grunden till än större problem: kränkningar av elever och
              att elever som inte kan koncentrera sig när det är stökigt i klassrummet
              hamnar efter kunskapsmässigt. Jag tror att en viktig förklarig
              till att det blivit så här är att lärarnas disciplinära befogenheter
              har monterats ned.
            </seg>
            <seg n="9262fc7a">
              Jag har en enkel fråga. Vilka befogenheter har monterats ned?
              Vilken tidshorisont har Axel Darvik? Är det 50-talets aga Axel
              Darvik talar om, eller vilka konkreta åtgärder är det som Axel
              Darvik menar har monterats ned? Jag skulle gärna vilja ha svar
              på det.
            </seg>
            <seg n="255f59bb">
              Fru talman! Under våren kommer regeringen att föreslå en lag
              mot kränkningar och diskriminering i skolan. Där kommer skolans
              ansvar för tryggheten att tydliggöras. Kommer Folkpartiet att
              ställa sig bakom denna lag? Det är min andra fråga.
            </seg>
            <seg n="a86a4368">
              Dessutom är min tydliga ambition att lärare i den nya skollagen
              ska få tydliga befogenheter att upprätthålla studieron i skolan.
              Hur ställer sig Folkpartiet till detta förslag? Det är min tredje
              fråga.
            </seg>
          </u>
          <note type="speaker" n="9c392bf1">
            Anf. 90 AXEL DARVIK (fp):
          </note>
          <u who="axel_darvik_51b0b0" xml:id="i-4d2582644200e1b4-1" n="59416b0e">
            <seg n="f6d8219e">
              Fru talman! Jag tycker i och för sig att de siffror som skolministern
              kom med i sitt svar till mig gav en mycket tydlig bild av hur
              läget ser ut. Det visar på att det finns en stor grupp elever
              som inte trivs i skolan. Det finns många som upplever att arbetsmiljön
              inte är så bra som den borde vara.
            </seg>
            <seg n="07d562d0">
              Det visar också de internationella undersökningarna från OECD
              i Pisaundersökningen. Där ligger Sverige inte i topp vad gäller
              kunskaper och att eleverna kan mest. Sverige ligger i topp i sådana
              saker som skolk, sena ankomster, grovt språkbruk, stölder, skadegörelse
              etcetera. Det är sådana saker som är oerhört allvarliga om man
              vill ha en bra och fungerande arbetsmiljö.
            </seg>
            <seg n="ae92f1e8">
              Jag ska också svara på skolministerns fråga. Det är helt riktigt
              citerat från min interpellation. Man kan gå lite längre tillbaka,
              till 1985. I den skollagsreformen avskaffades till exempel möjligheterna
              till skriftlig varning och tillfällig avstängning som tidigare
              fanns. I förslaget från Skollagskommittén vill man avskaffa den
              sista av möjligheterna till åtgärder som är kvarsittning.
            </seg>
            <seg n="cd16aaa8">
              Till det ska man lägga att det finns en rad tydliga ställningstaganden
              från regeringen som har gjort att man har kunnat komma till sådana
              mycket konstiga tolkningar av det regelverk som finns. Jag blir
              väldigt frustrerad och upprörd när man hör sådana historier från
              vardagslivet. Elever blir utsatta för en fullkomligt inhuman behandling
              av sina jämnåriga klasskamrater.
            </seg>
            <seg n="c54274d7">
              Till slut gör rektorer och lärare det enda rätta. De ser till
              att stänga av dem som mobbar från skolan. Vad blir då effekten?
              Vad blir samhällets och det statligas svar på agerandet? Jo, de
              prickas av Skolverket för att de har stängt av elever som mobbar
              andra på ett mycket grymt och mycket inhumant sätt.
            </seg>
            <seg n="d1c283d6">
              Detta är det yttersta beviset på hur det står till med arbetsmiljön.
              Men naturligtvis behövs också mycket av förebyggande arbete för
              att man ska kunna få en fungerande arbetsro och bättre resultat
              i den svenska skolan där alla elever kan känna sig trygga.
            </seg>
            <seg n="b12eb140">
              Det är Folkpartiets och mitt mål med vår skolpolitik. Vi vill
              att alla elever, alla individer, ska känna sig trygga varje dag
              när de går till skolan. Man ska inte behöva ha någon klump i halsen
              när man går till svenska skolor.
            </seg>
            <seg n="d566c6ea">
              För att lärare ska kunna få vara lärare och ledare i klassrummet
              behövs det också att man inte bara avlövar dem de befogenheter
              som finns för att kunna få vara lärare. Man måste ge dem de möjligheter
              som kan krävas för att kunna lösa tvister och konflikter som uppstår
              i skolan.
            </seg>
            <seg n="f7a04e43">
              Det finns säkert en del som man kan lära sig betydligt bättre
              än i dag på lärarutbildningarna. Det gäller konflikthantering
              och så vidare. Det är sådant som vi i utskottet i dag inte får
              med oss regeringen på. Men det gäller även sådana saker som jag
              räknade upp.
            </seg>
            <seg n="b2dce0a0">
              Det gäller lag om att det ska finnas ordningsregler. Det gäller
              möjligheter att kunna avlägsna elever från klassrummet. Kvarsittningen
              ska finnas kvar, och mobbare är de som ska tvingas byta skola
              i en ytterst svår situation.
            </seg>
            <seg n="25eb00fc">
              Det är oroväckande när man hör hur skolministern resonerar kring
              de frågorna. Jag hade hoppats att det skulle finnas lite mer förståelse
              för hur viktig arbetsmiljön är.
            </seg>
          </u>
          <note type="speaker" n="36a9428a">
            Anf. 91 Statsrådet IBRAHIM BAYLAN (s):
          </note>
          <u who="unknown" xml:id="i-d1b62755ef0eabf0-36" n="8505e0bf">
            <seg n="340f9185">
              Fru talman! Det är viktigt med beskrivningen. Man ska vara hederlig
              och ärlig. Den kritik som har framförts mot skolor har mer handlat
              om att man inte har tillgodosett rätten till undervisning och
              inte om huruvida man har flyttat ut någon eller inte. Det har
              handlat om rätten till undervisning och den skolplikt som vi har
              i den svenska skolan.
            </seg>
            <seg n="f6765c48">
              Sedan har vi frågan om vilka befogenheter det är som har avlövats.
              Det jag kunde få fram var att skriftlig varning, som fanns 1985,
              minsann har tagits bort. Det är visserligen sant när det gäller
              grundskolan, men den finns kvar på gymnasieskolan. Det är viktigt
              att framhålla att det är så.
            </seg>
            <seg n="c650f8ec">
              Nu ska jag göra en uppräkning av vad det är för möjligheter som
              lärare har. Det är viktigt för att få en korrekt bild och inte
              en skev bild av förhållandena i den svenska skolan. I dag kan
              läraren uppmana eleven att ändra beteende. Man kan kontakta föräldrarna.
              Man kan också, Axel Darvik, utvisa eleven från lektionen om det
              är så att han eller hon stör undervisningen. Man kan också se
              till att elever får kvarsittning. Man kan göra en anmälning till
              rektorn och ta upp detta på en elevvårdskonferens. På en elevvårdskonferens
              kan man tillsammans med elevens föräldrar finna åtgärder som är
              anpassade till elevens individuella förhållanden. Dessutom kan
              elevvårdskonferensen anmäla detta till styrelsen för utbildningen
              för att den ska överväga andra lämpliga åtgärder.
            </seg>
            <seg n="d4ce7560">
              Jag menar att studieron och tryggheten i skolan är oerhört viktig.
              Där kan vi vara överens. Vi ser trygghet, studiero och lärande
              som en förutsättning för lärandet. Elever som trivs bra och som
              respekterar sina studiekamrater har också många gånger lättare
              att ta till sig den undervisning som ges.
            </seg>
            <seg n="3cfc28ad">
              Jag vet vilka elever det är som far mest illa när det är stökigt
              i ett klassrum. Det är de elever som kommer från traditionell
              arbetarklass. Det är de elever som har föräldrar som inte kan,
              inte därför att de inte vill utan ofta därför att de kanske inte
              har förmågan eller orken, hjälpa dem med läxor eller läsa skönlitteratur
              med dem. Det är dessa elever som far mest illa. Därför är tryggheten
              och studieron i skolan oerhört viktiga. Det är också därför regeringen
              under våren kommer att lägga fram lagförslag för att förtydliga
              både skolans ansvar och skolans befogenheter ytterligare.
            </seg>
            <seg n="db42ae0c">
              Jag ställde ytterligare två frågor. Är Folkpartiet beredda att
              stötta detta? Då är ni välkomna i det arbetet. Men att blicka
              tillbaka till en skola som fanns för 20, 30 eller 40 år sedan
              tror jag inte riktigt på. Vi har helt andra förutsättningar i
              dag. Det är framåt vi ska blicka med tryggheten, studieron och
              lärandet som präglar den svenska skolan.
            </seg>
          </u>
          <note type="speaker" n="a81f9c4d">
            Anf. 92 AXEL DARVIK (fp):
          </note>
          <u who="axel_darvik_51b0b0" xml:id="i-4d2582644200e1b4-2" n="59416b0e">
            <seg n="2d77c445">
              Fru talman! Det är mest ord, en sörja av ord, som kommer när
              man pratar om arbetsmiljön och inte några konkreta åtgärder.
            </seg>
            <seg n="2427df7c">
              Om nu skriftlig varning är 50-talsskola vet jag inte riktigt
              vad man ska säga. Detsamma gäller möjligheten till tillfällig
              avstängning. Jag tycker att det är åtgärder som borde finnas i
              lärares och rektorers register.
            </seg>
            <seg n="9842e4df">
              Vad tar då skolministern upp för befogenheter som finns? Man
              kan prata med eleven. Man kan prata med föräldrar. Man kan prata
              med sina kolleger. Jag tycker att det definitivt är sådana rättigheter
              som lärare ska ha. Det är ju en mänsklig rättighet att få prata
              med vem man vill. Det är knappast dessa befogenheter som skulle
              behövas för att kunna upprätthålla en god arbetsmiljö i skolan.
            </seg>
            <seg n="fecd86c4">
              Det finns ju exempel på hur man inte får lov att flytta mobbare
              utan att ha föräldrarnas medgivande. Det är ett tydligt exempel.
              Det finns exempel på rektorer i Malmö som har prickats när de
              har stängt av en elev som har hotat sina klasskamrater och sina
              skolkamrater med kniv i skolans miljö. Detta är oerhört allvarliga
              incidenter som naturligtvis präglar hela skolklimatet. Vilken
              trygghet kan man tala om när man inte får lov att stänga av en
              elev tillfälligt under en kort period när han har hotat sina skolkamrater
              med olika typer av vapen?
            </seg>
            <seg n="b2058597">
              Detta är ju en kapitulation av skolpolitiken och av den utbildningspolitik
              som borde finnas för att garantera trygghet och arbetsro för varje
              elev i svensk skola varje dag.
            </seg>
          </u>
          <note type="speaker" n="3d8ddd21">
            Anf. 93 Statsrådet IBRAHIM BAYLAN (s):
          </note>
          <u who="unknown" xml:id="i-d1b62755ef0eabf0-37" n="8505e0bf">
            <seg n="8ee252e8">
              Fru talman! Jag upprepar återigen att jag tycker att det är viktigt
              med beskrivningen av förhållandena. Visst har vi en skola som
              fungerar alldeles utmärkt på många sätt och där elever och lärare
              trivs allt bättre med varandra. Visst är det också så att vi har
              skolor och klassrum där detta inte riktigt fungerar och där vi
              måste vidta åtgärder, inte minst i form av en ny lag mot kränkningar
              och diskriminerande särbehandling för att förtydliga skolans ansvar
              på detta område. Det är väldigt viktigt. Jag ser också fram emot
              att förtydliga skolans befogenheter i samband med den nya skollagspropositionen.
            </seg>
            <seg n="f9b87cee">
              Fru talman! Jag tycker också att det är viktigt att göra skillnad
              på sak och sak. När det gäller sådana grova saker som Axel Darvik
              nu nämner, hot med kniv, är det ju ett brott vi pratar om. Det
              handlar om en polisiär åtgärd. Vi kan inte kräva vad som helst
              av skolans personal i sådana här sammanhang. Vi har ju en ordningsmakt
              som ska ta hand om detta oavsett var det dyker upp.
            </seg>
            <seg n="9c5a0705">
              Tryggheten, studieron och lärandet i skolan ska vi fortsätta
              att jobba med kontinuerligt. Det finns ett antal åtgärder här,
              inte minst i form av lagstiftning och att satsa ytterligare resurser
              på skolan. Vi får inte glömma bort att det viktigaste ändå är
              att försöka jobba för att sådant här inte förekommer. Jag vill
              vara väldigt tydligt med att om det förekommer ska lärarna och
              skolans personal ha de befogenheter som de behöver.
            </seg>
            <seg n="9b464af9">
              Sedan vill jag också för tydlighetens skull säga att det finns
              ett antal åtgärder som skolan i dag kan vidta. Det är felaktigt
              som Folkpartiet och Axel Darvik försöker framhålla att till exempel
              utvisning ur ett klassrum inte skulle finnas. Det finns visst,
              och det används också i den svenska skolan.
            </seg>
          </u>
          <note n="913ade9e">
            Överläggningen var härmed avslutad.
          </note>
          <note n="9776214f">
            16 § Svar på interpellation 2004/05:404 om läraryrkets status
          </note>
          <note type="speaker" n="4ca43a3d">
            Anf. 94 Statsrådet IBRAHIM BAYLAN (s):
          </note>
          <u who="unknown" xml:id="i-d1b62755ef0eabf0-38" n="8505e0bf">
            <seg n="c06730e4">
              Fru talman! Christer Nylander har frågat mig om jag avser att
              ta initiativ till att fler karriärmöjligheter för lärare ska skapas
              och till att förtydliga lärares möjligheter att upprätthålla ordning
              och arbetsro i klassrummet samt vilka övriga åtgärder jag avser
              att vidta för att höja läraryrkets status.
            </seg>
            <seg n="84ea3b10">
              Christer Nylander utgår från en kommande OECD-rapport, Attracting,
              Developing and Retaining Effective Teachers . Det är glädjande
              att OECD ger ett sådant erkännande av det svenska utbildningssystemet
              och dess lärare i de utkast till rapporter från detta lärarprojekt
              som vi tagit del av. Den strategiska inriktningen av svensk lärarpolicy
              är enligt OECD nyskapande i världen. OECD ger generella rekommendationer
              till de länder som deltagit i undersökningen på ett antal områden.
              Som ett av dessa områden betonar OECD vikten av att det finns
              karriär- och utvecklingsmöjligheter för lärare. Frågan om läraryrkets
              utveckling och status är en angelägenhet för de flesta västeuropeiska
              länder.
            </seg>
            <seg n="815bd471">
              Skolans organisation är i likhet med många andra arbetsmarknadssektorer
              platt med relativt få hierarkier. Självklart måste lärare få möjlighet
              till yrkesmässig utveckling. Alla människor har behov av stimulerande
              arbetsuppgifter och utvecklingsmöjligheter i arbetet. Det decentraliserade
              styrsystemet för skolområdet i Sverige gör att ansvaret för utveckling
              av läraryrket i första hand ligger hos huvudmannen för skolan
              och lärarna själva. I skolutvecklingsprojektet Attraktiv skola,
              som Utbildnings- och kulturdepartementet stöder tillsammans med
              bland andra lärarorganisationerna, prövar ett antal kommuner olika
              sätt att utveckla arbetsorganisationen och skapa karriärmöjligheter
              för lärare. Projektet följs upp kontinuerligt och avslutas under
              år 2006. Förhoppningsvis kommer intressanta resultat från projektet
              att kunna omsättas i fortsatt praktisk handling i skolans verksamhet.
              Den nya lärarutbildningen ger också genom den verksamhetsförlagda
              delen av utbildningen goda utvecklingsmöjligheter för lärare.
            </seg>
            <seg n="47f62c11">
              Staten har under lång tid genom olika initiativ stimulerat systematiserad
              kunskapsuppbyggnad inom utbildningsområdet. Genom lärarutbildningen
              har staten ambitionen att stärka banden mellan forskning och praktik.
              Utbildningsområdet tillfördes omfattande resurser till utbildningsvetenskaplig
              forskning genom tillkomsten av den utbildningsvetenskapliga kommittén
              vid Vetenskapsrådet och de resurser som hanteras där.
            </seg>
            <seg n="acaf4e29">
              Den utbildningsvetenskapliga kommittén och de nyligen etablerade
              forskarskolorna har bland annat till syfte att stärka lärarutbildningens
              forskningsanknytning. De bidrar samtidigt till att bygga upp vetenskapligt
              grundad kunskap till stöd för läraryrket. Genom de ökade resurserna
              till utbildningsvetenskaplig forskning ökar möjligheterna att
              fler personer, som i dag är praktiskt verksamma i utbildningssystemet
              som forskarstuderande och senare forskare, bidrar med egna insatser
              i det systematiska kunskapsbyggandet. Om mer kunskap om skolverksamheten
              skapas av vetenskapligt skolade personer med egen lärarerfarenhet,
              kan läraryrkets forskningsanknytning öka. Lärarnas möjligheter
              till forskarutbildning och andra former av kompetensutveckling
              bör vara en angelägen fråga för de kommunala huvudmännen, och
              samverkan mellan kommuner, skolor och högskolor bör öka.
            </seg>
            <seg n="66c0ab41">
              Självklart ska lärare ha bra löner och en god löneutveckling.
              Men lärares löner är en fråga för arbetsmarknadens parter som
              jag som minister inte närmare ska gå in på. Jag vill dock fästa
              uppmärksamheten på att det kan vara svårt att göra de jämförelser
              som gjorts i rapporten eftersom Sverige inte har tarifflöner och
              inte heller bestämda ingångslöner på samma sätt som andra länder.
              Eftersom vårt system med individuell lönesättning skiljer sig
              från andra länders system är det svårt att få fram rättvisande
              jämförelser. I jämförelserna tar man till exempel inte hänsyn
              till vad socialförsäkringssystemet och pensionssystemet i respektive
              länder kan innebära. Även OECD anser att dessa jämförelser är
              svåra att göra.
            </seg>
            <seg n="ae083d27">
              För att undervisningen ska vara framgångsrik måste ordning och
              arbetsro råda i klassrummet. Skollagskommittén har i sitt betänkande
              Skollag för kvalitet och likvärdighet (SOU 2002:121) behandlat
              frågan om lärares möjlighet att vidta åtgärder för att tillförsäkra
              alla elever en trygg skolmiljö och studiero. Dessa frågor bereds
              i samband med den kommande propositionen om ny skollag.
            </seg>
          </u>
          <note type="speaker" n="3bd6db9a">
            Anf. 95 CHRISTER NYLANDER (fp):
          </note>
          <u who="christer_nylander_7e0a9f" xml:id="i-29a7ae635919029b-0" n="092211c7">
            <seg n="8305aa95">
              Fru talman! Jag får tacka för svaret. Jag kom att tänka på Pangloss
              i Candide när jag hörde skolministern prata. Det var ungefär så:
              Lissabon gick under i en jordbävning, det stormade och man led
              skeppsbrott, men Pangloss vidhöll att de levde i den bästa av
              alla världar. Och lite så lät skolministern, faktiskt. Han säger
              att det är svårt att jämföra löner mellan olika länder och att
              det finns andra länder som har problem med att ge karriärmöjligheter
              till lärare. Vad som ska göras är allaredan gjort, säger skolministern.
            </seg>
            <seg n="8e559163">
              Men hur ser verkligheten egentligen ut? Jo, den privata sektorn
              fortsätter dra ifrån lärarna i löneutveckling. Sveriges lärarlöner
              ligger fortfarande i botten i OECD vid en jämförelse. Högskoleverket
              sågade lärarutbildningen i går, men skolministerns enda reaktion
              är att vi lever i den bästa av världar.
            </seg>
            <seg n="0c86b0ca">
              Vi har kraftiga pensionsavgångar de närmaste åren. För få människor
              söker till lärarutbildningen. Många utbildade lärare väljer att
              jobba på andra håll än i skolan, och andelen obehöriga ökar.
            </seg>
            <seg n="260c55ba">
              Jag är en människa som i grunden gärna vill vara optimist, men
              för att jag ska bli optimist när det gäller den här politiken
              vill jag nog först se en regering som erkänner problemen och som
              är beredd att göra någonting åt dem.
            </seg>
            <seg n="52452a49">
              Fru talman! Jag tycker att man som utgångspunkt i skolpolitiken
              ska ha att många fler måste få chansen att lyckas i skolan. Skolpolitiken
              behöver läggas om med det som fokus, tror jag. Hur ger vi skolan
              och lärarna bättre redskap för att se till så att fler elever
              får chansen att lyckas? Ja, svaret kan inte vara att tona ned
              kunskapskraven. Svaret måste vara att ge skolan och lärarna en
              bättre chans att se till så att eleverna klarar sig.
            </seg>
            <seg n="80e44a93">
              Det är just i detta perspektiv som det är lite förödande att
              Socialdemokraterna har infört den här lärarutbildningen, som nu
              till och med utbildningsministern själv kritiserar så skarpt.
              Det är inte första gången, utan det är flera gånger som jag har
              sett hur lärarutbildningen har urholkats, inte minst när det gäller
              kunskapsutvecklingen, och det är klart: Nedvärderar man lärarutbildningen
              på det sättet så nedvärderar man också läraryrket. I vissa fall
              behöver man inte ens vara godkänd i matematik för att komma in
              på lärarutbildningen i matte.
            </seg>
            <seg n="dc54df48">
              Jag tror inte att det är någon slump att Högskoleverket och lärarstudenterna
              själva dömer ut den lärarutbildning som finns i dag. Den granskning
              som Högskoleverket presenterade i går pekade på ganska många brister.
              Man säger till exempel att det är tveksamt om eleverna på lärarutbildningen
              får de kunskaper och den fördjupning som behövs för att klara
              yrket, att studenterna inte garanteras undervisning på viktiga
              områden som läs- och skrivutveckling, att eleverna inte alltid
              får lära sig hur man utformar prov och utvärderar kunskap, att
              forskningsanknytningen, som skolministern själv tog upp, är alltför
              svag och att många studenter själva säger att det är för låga
              krav. Men skolministern ser inte detta, utan han tycker att vi
              lever i en ganska bra värld.
            </seg>
            <seg n="57ae0c39">
              Det är väldigt viktigt att man tar den här typen av kritik på
              rätt sätt. Man ska inte svartmåla skolan. Det finns väldigt mycket
              som är bra i skolan, och jag är den förste att erkänna det. Men
              man måste också lyssna på kritiken och på de problem som finns.
              Man måste visa att man är beredd att inte bara se problemen utan
              också göra någonting åt dem.
            </seg>
            <seg n="3400fb30">
              Jag skulle vilja ställa tre ganska konkreta frågor till skolministern.
              Anser skolministern att den lärarutbildning som finns i dag stärker
              kvaliteten i skolan och ökar chansen för elever att lyckas? Anser
              skolministern att den inriktning som lärarutbildningen har sänker
              eller höjer läraryrkets status?
            </seg>
            <seg n="2838ec64">
              Och kanske ännu viktigare: Oavsett vilken förändring utbildningsministern
              planerar så kommer många lärare att gå ut med just de brister
              som Högskoleverket pekar på: att de inte kan sätta betyg, att
              de inte har fått kunskap i hur man utvärderar kunskaper och så
              vidare. Vad tänker skolministern göra för att se till att de här
              lärarna får en chans att utvecklas i sitt läraryrke och se till
              så att de kan ge elever en chans att klara sig?
            </seg>
            <seg n="96e76297">
              Avslutningsvis: Läraren är den viktigaste faktorn för att lyckas
              i skolan för eleverna. Därför är det viktigt att vi ser till så
              att vi har en politik som uppvärderar läraryrkets status så att
              de allra bästa vill bli lärare.
            </seg>
          </u>
          <note type="speaker" n="3f515768">
            Anf. 96 GUNNAR NORDMARK (fp):
          </note>
          <u who="gunnar_nordmark_65d5cd" xml:id="i-e1143cc22cf4ad9e-0" n="7bc15662">
            <seg n="cf66f9b5">
              Fru talman! Jag tycker att min partikollega Christer Nylander
              var lite för blygsam här. Alla barn har rätt att lyckas i skolan
              alla barn har rätt att göra det. Tyvärr är det inte så i dag,
              och vi vet vilka barn det är som i första hand löper risk att
              misslyckas i skolan. Det är barn som kommer från socialt utsatta
              miljöer. Det är barn vars föräldrar inte har sin bakgrund i Sverige
              och som, på grund av att de inte kan bli hjälpta genom skolan,
              i många fall saknar de möjligheter som deras svenska kamrater
              har. Det är skolans uppgift att se till att man skapar jämlika
              förutsättningar oavsett social bakgrund för att man ska kunna
              lyckas i skolan, och skolan ska ge den enskilda eleven de redskap
              som hon behöver för att forma sitt liv så som hon själv vill.
            </seg>
            <seg n="d28d5505">
              I den uppgiften är det viktigt att skolan har bra lärare och
              att läraryrket har hög status. Det finns i dag en rad saker som
              konstituerar ett yrkes status och gör att det är intressant för
              människor att välja det och stanna kvar i det. Jag ska uppehålla
              mig vid ett par stycken, närmare bestämt två.
            </seg>
            <seg n="9bf5e348">
              Christer Nylander har varit inne på en av de sakerna här. Det
              är den utbildning som krävs för yrket. Vi kan konstatera utifrån
              gårdagens rapport från Högskoleverket att det finns en närmast
              förödande kritik mot svensk lärarutbildning på en rad olika punkter.
              Jag vill då nämna de lärarutbildare som i stor utsträckning lojalt
              har genomfört de intentioner som fanns i den proposition som antogs
              av riksdagen och som stöddes av en majoritet, dock inte av Folkpartiet.
              Det är ju framför allt där som kritiken skjuter in sig. Det handlar
              inte om att man har gjort ett dåligt arbete när det gäller att
              genomföra den nya lärarutbildningen, tvärtom: Man har lyckats
              rätt bra med det, och då blir resultatet och kritiken förödande.
            </seg>
            <seg n="7b676622">
              Jag undrar: Är regeringen beredd att ta det ansvar som man faktiskt
              har efter att ha fattat beslut om genomförande av en lärarutbildning
              som har misslyckats på en rad av de punkter som man skrev om i
              propositionen?
            </seg>
            <seg n="2e1d79cb">
              Den andra saken jag tänkte ta upp när det gäller yrkets status
              gäller behörigheten. Vi har ett antal yrken här i Sverige där
              det krävs någon form av behörighet. Ett av de yrken där det är
              svagast markerat vad behörigheten betyder är läraryrket. Läkare
              har legitimation och får inte arbeta som läkare utan legitimation
              det ser vi som självklart. Det går att nämna en rad andra yrken
              där man också har specifika behörighetskrav eller legitimationer,
              och det är helt uppenbart att man där inte kan finta bort dem
              som sitter med den formella behörigheten.
            </seg>
            <seg n="8e737860">
              I läraryrket är det inte så. Det finns gott om exempel på hur
              kommuner i det här landet vid olika tillfällen går förbi personer
              som dels har den formella behörigheten, dels har goda vitsord
              om hur de fungerar som lärare.
            </seg>
            <seg n="1a02a14d">
              Detta skickar också en signal om yrkets status till dem som funderar
              på att välja yrket och till dem som befinner sig i det, nämligen
              att din utbildning, din behörighet, ses inte som tillräckligt
              viktig. Vi kan ta någon annan än dig.
            </seg>
            <seg n="ea3c5918">
              Jag undrar om skolministern kan tala om vilka åtgärder regeringen
              är beredd att vidta när det gäller det ansvar den har för att
              lärarutbildningen misslyckats på ett antal punkter, och vilka
              åtgärder regeringen är beredd att vidta för att behöriga lärare
              i större utsträckning än i dag inte ska kunna förbigås vid anställningar.
              Ska behörigheten betyda något i framtiden i den svenska skolan?
            </seg>
          </u>
          <note type="speaker" n="e1eda25d">
            Anf. 97 Statsrådet IBRAHIM BAYLAN (s):
          </note>
          <u who="unknown" xml:id="i-d1b62755ef0eabf0-39" n="8505e0bf">
            <seg n="0d154f29">
              Fru talman! Det ställdes ett antal frågor som jag ska försöka
              besvara.
            </seg>
            <seg n="f0cca700">
              Jag vill först säga att jag inte finner det acceptabelt att lärarutbildningarna
              håller så låg kvalitet. Vi måste se till att de som utbildar sig
              till lärare har rejäla kunskaper i att lära barn och ungdomar
              att läsa, skriva och räkna. Vår framtida utveckling bygger på
              att alla får en god utbildningsgrund att stå på. Här krävs kraftfulla
              insatser för att de nya lärarna ska få de kunskaper som krävs
              för att fungera som lärare i skolan.
            </seg>
            <seg n="6859c2cb">
              Ett antal åtgärder måste till för att förbättra kvaliteten i
              lärarutbildningarna. Låt mig nämna några av dem. För det första
              behövs tydliga direktiv om vilka moment som måste ingå i lärarutbildningen.
              Det innebär att det nu kommer att stå i klartext att en lärarexamen
              för de tidiga åren kräver tillräckliga kunskaper i skriv-, läs-
              och matematikinlärning. Samtidigt kommer kravet på att studenterna
              får goda kunskaper i utvärdering, kunskapsförbättring och betygssättning
              att klargöras. Dessutom uppdateras utbildningsmålen för att lärarna
              ska få kunskaper som bättre möter den nya strängare regleringen
              mot diskriminering och kränkande särbehandling i skolan.
            </seg>
            <seg n="5e6caf09">
              Det andra är att lärarutbildningen måste vara ett ansvar för
              rektor och högskolestyrelse. Lärarutbildningen är den största
              yrkesutbildningen i vår högskola och har ofta en isolerad ställning
              vid universitet och högskolor. Därför är det väldigt viktigt att
              framhålla att utbildningen är ett ansvar för rektor och högskolestyrelse.
            </seg>
            <seg n="9f0afee6">
              Dessutom måste en bättre matchning mot förskolans och skolans
              behov ske. Studenter på lärarutbildningarna ska aldrig ha frihet
              att välja bort sådant som är viktigt för att våra barn och unga
              ska få en bra utbildning. Därför tror jag att det också är nödvändigt
              att se över den så kallade valfriheten och se om den inte i det
              avseendet gått för långt.
            </seg>
            <seg n="ba335e0e">
              Jag tror för det fjärde att vi måste införa höjda krav genom
              uppstramning av kursplaner, litteratur och examination.
            </seg>
            <seg n="eb3bb66a">
              Som en femte punkt tror jag att vi även måste stärka samverkan
              mellan lärarutbildningen och förskolan och skolan. Jag har tidigare
              varit inne på att vi behöver öka forskningsanknytningen och stärka
              kompetensutvecklingen för lärarutbildningarna. Vi vet i dag att
              det bedrivs alldeles för lite verksamhetsnära, praxisnära, forskning.
              Därför är det viktigt att se till att detta område får utvecklas.
            </seg>
            <seg n="a96a44f3">
              Jag tror dessutom att det är viktigt att vi i den nya skollagen
              stärker lärarnas ställning i skolan och att deras ställning och
              befogenheter förtydligas. Det har vi varit inne på tidigare.
            </seg>
            <seg n="08107923">
              Det är också viktigt med genomgripande kontinuerliga utvärderingar,
              och därför måste vi fortsätta att utvärdera den svenska lärarutbildningen
              för att på det viset ytterligare förbättra den. Det är mycket
              viktigt.
            </seg>
            <seg n="12191450">
              Jag och utbildningsminister Leif Pagrotsky kommer att samla representanter
              för alla lärarutbildningar i nästa vecka för att resonera med
              dem om både de brister och möjligheter som finns när det gäller
              lärarutbildningen. Den situation som vi har i dag vid landets
              lärarhögskolor är inte acceptabel.
            </seg>
            <seg n="01d92bec">
              Slutligen vill jag bara framhålla att jag tror att det absolut
              viktigaste vi kan göra för att förbättra miljön i skolan är att
              se till att vi fortsätter att satsa på den så att fler lärare
              och andra specialister kan anställas. Hittills har den satsningen
              varit väldigt effektiv. På bara de tre första åren har vi anställt
              12 000 fler lärare och andra specialister i den svenska skolan.
            </seg>
          </u>
          <note type="speaker" n="4c78d252">
            Anf. 98 CHRISTER NYLANDER (fp):
          </note>
          <u who="christer_nylander_7e0a9f" xml:id="i-29a7ae635919029b-1" n="092211c7">
            <seg n="e4155484">
              Fru talman! Det var ju bra att skolministern och utbildningsministern
              planerar att träffa representanter för lärarutbildningarna. Det
              kanske vore bra om skolministern och utbildningsministern också
              träffade representanter för Socialdemokraterna i riksdagen. Så
              sent som i förra veckan röstade vi nämligen i denna kammare om
              lärarutbildningarna, och då röstade Socialdemokraterna mot de
              förslagen.
            </seg>
            <seg n="38e13196">
              Vi kan ta reservation 15, som handlade om att kunskap om läs-
              och skrivinlärning ska vara en självklar del för dem som utbildar
              elever i lågstadiet. Det röstade man emot. Man var emot att det
              i lärarutbildningen skulle ingå kunskaper om konflikthantering
              och mobbning. Det var man emot. Ni kanske inte bara skulle träffa
              lärarutbildningarnas representanter utan också Socialdemokraternas
              representanter i den svenska riksdagen. Där behövs uppenbarligen
              en del nya idéer.
            </seg>
            <seg n="0cbba98f">
              Det räcker inte med att skriva en DN Debatt-artikel någon dag
              innan man får reda på att Högskoleverket ska lägga fram en kritisk
              rapport. Det måste finnas en genomtänkt politik på det här området.
              Man kan inte rösta nej ena veckan för att sedan nästa vecka skriva
              en DN Debatt-artikel om någonting helt annat.
            </seg>
            <seg n="e198081c">
              Fru talman! Låt mig läsa upp några meningar: Dessa morgonpromenader
              till skolan i mörker och oväder. Lektioner i de halvmörka och
              ofta kalla rummen. Vädringarna då alla fönster ställas på vid
              gavel och inte finnes en vrå att rädda sig undan tolvgradig inrusande
              köld. Allt det där är nog för att hålla spartanen levande i mig.
            </seg>
            <seg n="9ca9656f">
              Det är inte en beskrivning av en skola i Växjö, Kristianstad
              eller Umeå, utan detta skrev Selma Lagerlöf i ett brev till en
              vän 1895. Det finns naturligtvis stora skillnader mellan att vara
              lärare nu och att vara lärare på 1800-talet, när Selma Lagerlöf
              var det. Samtidigt vill jag säga att när Sverige på 1800-talet
              bestämde sig för att lyfta nationen till stort välstånd var det
              just skolan man pekade ut som det absolut mest strategiska området.
              Och det gällde inte bara skolan i sig, utan man skulle se till
              att både läraren och skolan hade hög status.
            </seg>
            <seg n="b8c99754">
              Samma sak gäller i grunden i dag. Om Sverige ska lyckas behålla
              sitt välstånd, om vi ska kunna se till att Sverige är ett attraktivt
              land att få jobb i, krävs en rejäl satsning på skolan och hög
              status för läraryrket. Men en sådan politik finns inte. Det som
              förs är en veckopolitik där man röstar emot en sak i riksdagen
              den ena veckan och skriver DN Debatt-artiklar och samlar lärarutbildningar
              veckan därpå.
            </seg>
            <seg n="e3a13a16">
              Det som i stället behövs är en strategi för att höja läraryrkets
              status så att de mest lämpade människorna i det här landet ska
              söka sig till lärarutbildningarna. Vi vet nämligen att det mest
              avgörande för att en elev ska klara sig i skolan och få de kunskaper
              hon eller han behöver för att klara sig i livet och utvecklas
              som människa är att eleven träffar en bra, engagerad och kunnig
              lärare. För att vi ska lyckas med detta behövs mer än enbart veckopolitik.
              Det behövs en strategi för att höja läraryrkets status.
            </seg>
            <seg n="6a85e43b">
              Det krävs också att vi ser till att vi inte har de lägsta lärarlönerna
              inom OECD. Det krävs möjligheter att kunna utvecklas i läraryrket,
              och de utvecklingslinjerna får inte handla om att man ska bli
              mer av administratör och vara mindre i klassrummet. Det måste
              vara fint att vara i klassrummet, för det är trots allt skolans
              kärna.
            </seg>
            <seg n="220da171">
              Det gäller att se till att läraryrket behålls som ett fritt akademiskt
              yrke. Nu går vi åt andra hållet. I alla andra akademiska yrken
              får man mer frihet och större möjligheter att bestämma över sin
              arbetstid, men för lärarna är det på väg åt andra hållet. De tvingas
              sitta mer i skolan och får fler och fler administrativa uppgifter.
              95 % av de äldre lärarna säger att deras arbetsbelastning ökat
              kraftigt under senare år, vilket beror på att de fått mer administrativa
              uppgifter.
            </seg>
            <seg n="0de69250">
              Vi måste också se till att lärarna får ordentliga befogenheter.
              Den debatten förde Axel Darvik med skolministern tidigare. Hela
              paketet, hela strategin, behövs, och då duger det inte att ena
              veckan rösta nej och nästa vecka skriva DN Debatt-artiklar.
            </seg>
          </u>
          <note type="speaker" n="c21ca391">
            Anf. 99 GUNNAR NORDMARK (fp):
          </note>
          <u who="gunnar_nordmark_65d5cd" xml:id="i-e1143cc22cf4ad9e-1" n="7bc15662">
            <seg n="5755ef95">
              Fru talman! Det vi talar om är inte bara läraryrkets status,
              som vi i dag är inne på, utan över huvud taget den bild som ges
              av läraren. I USA kan man göra film med Michelle Pfeiffer i huvudrollen,
              som på ett positivt sätt skildrar lärarens yrke. Det mest kända
              exemplet på en lärare i svensk film är Stig Järrel i Hets . Det
              säger kanske lite grann om hur man sett på lärare på olika håll
              i världen.
            </seg>
            <seg n="0aa8df6e">
              Ett par saker bör tas upp. När det gäller det som Christer Nylander
              var inne på, nämligen att de lärare som undervisar de allra yngsta
              barnen i läsning och skrivning faktiskt ska ha kunskaper i detta,
              är det inte något nytt. Det togs upp i en interpellationsdebatt
              med Thomas Östros för ganska exakt ett år sedan. Endast min blygsamhet
              förbjuder mig att säga vem som var interpellant den gången. Det
              kan alltså inte komma som en överraskning för regeringen att kritiken
              funnits även från lärarhögskolor.
            </seg>
            <seg n="c925a1bc">
              Det andra jag än en gång skulle vilja ta upp är yrkesutbildningens
              status när du väl blivit utexaminerad som lärare. Vad betyder
              det att du då har behörighet? Kan du lita på att du alltid har
              företräde framför de obehöriga lärarna när du söker tjänst i en
              svensk skola? Det är en oerhört viktig signal om statusen på ditt
              yrke och den yrkesutbildning du har. Det krävs en kvalificerad
              utbildning för att vara lärare, och det krävs dessutom att du
              har behörighet för att få undervisa. Då går du alltid före de
              andra. Så är det tyvärr inte i dag.
            </seg>
            <seg n="88164cb1">
              Kommer det att finnas tydliga regler i den skollag som kommer
              om att behörighet alltid har bättre giltighet?
            </seg>
          </u>
          <note type="speaker" n="b4dd1b01">
            Anf. 100 Statsrådet IBRAHIM BAYLAN (s):
          </note>
          <u who="unknown" xml:id="i-d1b62755ef0eabf0-40" n="8505e0bf">
            <seg n="4256c3c9">
              Fru talman! Först och främst har vi Christer Nylanders rörande
              oro för huruvida jag träffar mina socialdemokratiska partivänner
              här i riksdagen. Jag kan lugna dig med att jag gör det, och det
              gör jag regelbundet. Vi har ett bra samarbete. Det behöver du
              inte oroa dig för.
            </seg>
            <seg n="a4b4db32">
              Jag känner igen dessa nostalgiska tillbakablickar från Folkpartiet.
              Deras skola är gårdagens skola. Den skola ni drömmer om handlar
              om det som var för 20 år sedan. Ibland kan man med nostalgiska
              tillbakablickar se på tidigare tider.
            </seg>
            <seg n="1ce7804c">
              Naturligtvis är engagerade och kompetenta lärare en väldigt viktig
              faktor för skolans framgång. Jag menar att i vår skola i dag finns
              många kompetenta och engagerade lärare som gör ett jättejobb,
              som både trivs med sitt yrke och ser till att våra barn och unga
              får en bra utbildning. Det är viktigt att framhålla, särskilt
              i skenet av att Folkpartiet gång på gång försöker svartmåla den
              svenska skolan. Det köper jag inte.
            </seg>
            <seg n="9bcd3a49">
              Sedan kan man naturligtvis fråga sig om Folkpartiet inte läser
              den skollag som finns. Självfallet är det så redan i dag, i den
              skollag vi har, att behöriga lärare har företräde i fråga om tjänster.
              Det är bara om det finns särskilda skäl som det kan frångås. Sedan
              vet jag att detta har utvecklats på ett sätt som jag inte är nöjd
              med. Och jag är beredd att förtydliga detta ytterligare i framtiden.
            </seg>
            <seg n="7e74b013">
              Dock blir jag också här fundersam när det gäller Folkpartiet.
              I ord är ni naturligtvis alltid beredda att framhålla detta, men
              jag har aldrig hört Folkpartiet kritisera det faktum att de fristående
              skolorna har den högsta andelen obehöriga lärare. Hos de fristående
              gymnasieskolorna är 49 % av lärarna obehöriga. Detta brukar Folkpartiet,
              av någon anledning, tiga med. I andra fall brukar man framföra
              att behörighet är viktigt, och det håller jag verkligen med om.
            </seg>
          </u>
          <note type="speaker" n="4c258722">
            Anf. 101 CHRISTER NYLANDER (fp):
          </note>
          <u who="christer_nylander_7e0a9f" xml:id="i-29a7ae635919029b-2" n="092211c7">
            <seg n="61b81137">
              Fru talman! Jag kan börja med att glädja skolministern med att
              vi i vårt nya skolprogram faktiskt lyfter fram det skolministern
              efterlyste om friskolorna.
            </seg>
            <seg n="a1d87b81">
              Det finns många bra exempel i svensk skola. Det finns många bra
              lärare. De allra flesta är bra. Problemet är att vi har för många
              obehöriga och att vi har svårt med rekryteringen framöver.
            </seg>
            <seg n="c17dccad">
              Jag skulle vilja återupprepa den konkreta fråga jag ställde till
              skolministern och som det är viktigt att få svar på. Vad ska ske
              med dem som lämnar den lärarutbildning som finns nu innan förändringarna
              har trätt i kraft, som utbildningsministern har förebådat? Vad
              gör vi med dem som lämnar den lärarutbildning som Högskoleverket,
              och nu också skolministern och utbildningsministern, har sågat?
              Ger vi dem en chans att hämta hem den kunskap de behöver för att
              ge fler elever chansen att lyckas?
            </seg>
            <seg n="faa8e6e4">
              Det var en chansning att citera vad en av Sveriges ledande författare,
              Selma Lagerlöf, skrev på 1890-talet. Det är inte så att jag vill
              ha 1890-talets skola i Landskrona med tolvgradig värme inomhus.
              Det jag ville fokusera på var att när man förr ville lyfta upp
              Sveriges ekonomi, när man förr ville se till att vi klarade välståndet,
              när man förr ville ge fler människor chansen att få makt över
              sina liv, då såg man skolan och lärarna som nycklar. Samma sak
              gäller i dag. Vill vi se till att Sverige som samhälle är rikt
              och starkt är skolan viktig. Vill vi se till att fler människor
              får chansen att utveckla sig, stärka sig och ta makten över sina
              liv är läraren den absolut viktigaste faktorn i skolan. Skolministern
              låtsades inte förstå detta, men jag tror att han egentligen gjorde
              det.
            </seg>
            <seg n="2c8f9957">
              Det är bra att skolministern träffar socialdemokratiska ledamöter
              i riksdagen. Men vore det inte också bra att säga till dem att
              de förslag som fanns med i utbildningsutskottets betänkande om
              lärarutbildning och lärarna var något som ministrarna bara någon
              vecka senare skulle hålla med borgarna om och vara mot socialdemokraterna?
            </seg>
            <seg n="c27fc737">
              Det är farligt att svartmåla. Det ska man inte göra. Det gör
              inte Folkpartiet heller. Men det är lika farligt att vara nöjd.
              Är man nöjd tar man inte fram den strategi som behövs för att
              stärka lärarna, läraryrket och svensk skola.
            </seg>
          </u>
          <note type="speaker" n="d6fe3757">
            Anf. 102 Statsrådet IBRAHIM BAYLAN (s):
          </note>
          <u who="unknown" xml:id="i-d1b62755ef0eabf0-41" n="8505e0bf">
            <seg n="c38d5089">
              Fru talman! Jag är på många sätt stolt över mycket av det som
              svenska skolan gör. Väldigt många av våra elever får en alldeles
              utmärkt utbildning av engagerade lärare som enligt senare rapporter
              trivs allt bättre i sitt yrke. Det är viktigt att framhålla.
            </seg>
            <seg n="7a0b71ec">
              Samtidigt måste jag också uttrycka att jag inte är nöjd. Vi har
              fortfarande alldeles för många elever som lämnar skolan utan behörighet
              till gymnasium och högre studier. Det är också viktigt att framhålla
              att vi behöver utveckla den svenska skolan vidare, även när det
              gäller läraryrket och läraryrkets karriärmöjligheter och status.
            </seg>
            <seg n="ff22e035">
              Vi har i dag en skola där vi behöver göra ytterligare satsningar.
              Det kommer vi från regeringens sida att fortsätta att medverka
              till. Det handlar om att satsa på den svenska skolan, se till
              att stärka uppföljningen, se till att tydliggöra skolans ansvar
              men också skolpersonalens befogenheter. Det är frågor som står
              högt upp på min dagordning och som jag kommer att jobba med.
            </seg>
            <seg n="eb493395">
              Jag välkomnar gärna Folkpartiet i det arbetet, men det måste
              vara ett Folkparti som är betydligt mer nyanserat och betydligt
              mindre tillbakablickande än det Folkparti som i dag spelar långt
              ut på högerkanten, så pass långt ut att inte ens Moderaterna hänger
              med på den kanten. När ni återigen kommer tillbaka till de ideal
              som socialliberaler och socialdemokratin samarbetade om för att
              utveckla den skola vi har i dag är ni också välkomna med i det
              arbetet.
            </seg>
          </u>
          <note n="913ade9e">
            Överläggningen var härmed avslutad.
          </note>
          <note n="ca43b73c">
            17 § Svar på interpellation 2004/05:408 om individuella programmet
          </note>
          <note type="speaker" n="d62b7cb6">
            Anf. 103 Statsrådet IBRAHIM BAYLAN (s):
          </note>
          <u who="unknown" xml:id="i-d1b62755ef0eabf0-42" n="8505e0bf">
            <seg n="95058788">
              Fru talman! Ulf Nilsson har frågat vilka åtgärder jag ämnar vidta
              med anledning av rapporterna om dels det individuella programmets
              resultat, dels om stöd i grundskolans tidigare år.
            </seg>
            <seg n="7e5e2f56">
              Utbildningen i grundskolan syftar till att ge eleverna de kunskaper
              och färdigheter och den skolning i övrigt som de behöver för att
              delta i samhällslivet. Den ska ligga till grund för fortsatt utbildning
              i gymnasieskolan. Särskilt stöd ska ges till elever som har svårigheter
              i skolarbetet. Därmed har grundskolan ett tydligt ansvar för att
              möjliggöra för eleverna att nå målen för utbildningen. Detta ansvar
              kan inte överlåtas till nästa skolform. För att uppnå ökad måluppfyllelse
              är det centralt att stödinsatser sätts in tidigt, och det är på
              lokal nivå som den bästa bedömningen kan göras i det enskilda
              fallet.
            </seg>
            <seg n="ec3ab485">
              Skollagskommittén har i sitt betänkande Skollag för kvalitet
              och likvärdighet (SOU 2002:121) lämnat förslag om att den arbetsprocess
              som ska leda fram till beslut om särskilda stödåtgärder ska anges
              i skollagen. Elevens stödbehov ska uppmärksammas, utredas, dokumenteras,
              åtgärdas samt följas upp och utvärderas. Förslagen bereds för
              närvarande i Utbildnings- och kulturdepartementet. Regeringen
              avser att återkomma med förslag om stödåtgärder i den kommande
              propositionen om en ny skollag.
            </seg>
            <seg n="b79e58fa">
              Jag har tagit del av den nyligen publicerade slutrapporten från
              Rådet för skolans måluppfyllelse och fortsatta utveckling. Som
              skäl till att elever får mindre stöd än vad de skulle behöva anges
              inte sällan bristande resurser. Rådet konstaterar i sin rapport
              att bristande kvalitet och måluppfyllelse i grundskolan inte nödvändigtvis
              måste vara en fråga om bristande ekonomiska resurser. Det primära
              är snarare hur befintliga resurser används. Det är viktigt att
              eleverna inte bara får stöd utan att de får rätt stöd. I de skolor
              där andelen elever med utländsk bakgrund är stor dominerar till
              exempel språkliga svårigheter. Ytterligare resurser behövs för
              att förstärka insatserna i skolor i segregerade områden. Regeringen
              föreslog därför i budgetpropositionen för 2005 (prop. 2004/05:1)
              att det under 2006 och 2007 avsätts 70 respektive 155 miljoner
              kronor för detta ändamål. Propositionen har antagits av riksdagen.
            </seg>
            <seg n="4093f6bc">
              För att kunna ge eleverna en bättre utbildning och ett ökat stöd
              behöver grundskolorna fler lärare och andra specialister. Regeringen
              har tagit initiativ till riktade statsbidrag avsedda för personalförstärkningar
              i skolan. Hittills har satsningen gått mycket bra och lärartätheten
              ökar nu för varje år. Enligt uppgifter från Statens skolverk har
              kommunerna året 2003/04 ökat sin personaltäthet med sammanlagt
              12 000 heltidstjänster jämfört med 2000/01, varav 8 000 är finansierade
              med statsbidraget och 4 000 med kommunernas egna medel.
            </seg>
            <seg n="58e9bd4f">
              Ulf Nilsson undrar även om jag ämnar vidta några åtgärder med
              anledning av rapporterna om det individuella programmets misslyckade
              resultat. Individuella program är till för de elever som inte
              läser ett nationellt eller specialutformat program, till exempel
              på grund av bristande behörighet. På individuella program finns
              elever med allvarliga sociala problem, studietrötta elever, elever
              som befinner sig på gränsen till särskolan samt elever med språkliga
              svårigheter. Dessa elever har i många fall inte haft samma förutsättningar
              att klara målen för grundskolan som andra elever, och vissa har
              kommit så sent till Sverige att de inte har gått i grundskolan
              alls. Alla elever, inte minst de som haft studiesvårigheter i
              grundskolan, har rätt att inom gymnasieskolan få en individuellt
              anpassad utbildning av god kvalitet. Regeringen avser inte att
              stänga dörren för dem som har det svårast och hänvisa dem till
              kvarsittning i grundskolan på obestämd tid.
            </seg>
            <seg n="2433346e">
              Kvaliteten på individuella program måste höjas för att alla elever
              ska få de kunskaper de behöver för att kunna fortsätta på ett
              nationellt program och för att öka deras möjligheter att etablera
              sig på arbetsmarknaden. I budgetpropositionen för år 2005 föreslogs,
              i enlighet med vad som aviserats i gymnasiepropositionen (prop.
              2003/04:140), att utbildningen på individuella program ska bedrivas
              på heltid. Det utökade åliggandet för kommunerna kompenseras genom
              att det generella statsbidraget höjs med 450 miljoner kronor årligen
              från och med den 1 juli 2006.
            </seg>
            <seg n="2dc76ced">
              Svaret till Ulf Nilsson blir således att regeringen har vidtagit
              ett antal åtgärder för att öka måluppfyllelsen såväl i grundskolan
              som på gymnasieskolans individuella program.
            </seg>
          </u>
          <note type="speaker" n="326df70e">
            Anf. 104 ULF NILSSON (fp):
          </note>
          <u who="ulf_nilsson_3de2dc" xml:id="i-5110fe2d1a905a48-0" n="dff78431">
            <seg n="58eba4f7">
              Fru talman! Jag tackar ministern för svaret. Jag ställde denna
              interpellation på grund av en ny rapport. Det är en i raden av
              rapporter om sämre resultat i den svenska skolan som har kommit
              under det senaste halvåret. Men jag ställde också frågan på grund
              av att jag personligen känner flera ungdomar som har misslyckats
              i grundskolan och som har skickats vidare till gymnasieskolan
              utan tillräckliga förkunskaper. Och det är grymt när det går upp
              för en tonåring att hela skoltiden har resulterat i ett ofullständigt
              gymnasiebetyg och att chanserna till jobb är små. Det är också
              grymt för en skoltrött 18-åring att få höra att den enda chansen
              i framtiden är att komma in i nya utbildningspaket och nya åtgärder.
            </seg>
            <seg n="fc5d45c7">
              Jag har hört ungdomar som själva säger att de är medvetna om
              att det måste vara något fel när man skickas igenom hela skolsystemet
              och först i slutet får reda på att man inte har en chans att klara
              målen.
            </seg>
            <seg n="772e40e6">
              Den senaste rapporten som låg till grund för min interpellation
              kom från Rådet för skolans måluppfyllelse. Man konstaterar i sin
              rapport att nästan en fjärdedel av eleverna inte uppnår målen
              för grundskolan. Och det har alltså ökat med närmare 4 % sedan
              motsvarande undersökning gjordes 1997. Dessa elever skickas vidare
              till gymnasieskolan, och där har man det individuella programmet,
              som ministern talade om här. Och idén med det är, som alla vet,
              att man ska repetera grundskolan i viktiga ämnen som svenska och
              matte. Men samtidigt som eleverna repeterar grundskolan ska de
              börja läsa andra gymnasieämnen.
            </seg>
            <seg n="d798ce7e">
              Det säger sig självt att det inte är så lätt att läsa in gymnasiekurser
              i historia, geografi, samhällskunskap och naturkunskap om man
              över huvud taget har svårt att läsa svenska. Många av dessa elever
              som är infödda svenskar och har svenska som modersmål kan alltså
              inte läsa en sammanhängande text. Det säger sig självt att det
              inte heller är lätt med fysik och kemi om man inte har klarat
              grundskolans matte.
            </seg>
            <seg n="7c4b9361">
              Och resultaten är inte roliga. Det är 16 % av eleverna på det
              individuella programmet som faktiskt klarar sig fram till en avslutad
              gymnasieutbildning med godkända betyg.
            </seg>
            <seg n="c8cfc699">
              Ministerns svar innehåller en åsikt som jag i och för sig delar,
              nämligen att utbildningen i skolan ska ge eleverna de kunskaper
              som de behöver för att delta i samhällslivet. Vi är överens om
              det. Men skillnaden mellan skolministern och mig och mellan Socialdemokraterna
              och Folkpartiet är att ni hela tiden envisas med lösningar som
              ständigt misslyckas på grund av er socialdemokratiska skolideologi.
              Skillnaden är alltså att skolministern försvarar ett skolsystem
              där man tror att problemen hela tiden kommer att lösas senare
              under skoltiden.
            </seg>
            <seg n="3f7b5888">
              Skolministern har säkert en ärlig vilja att skapa en bra skola
              för alla elever. Men varför är han då så låst i modeller som faktiskt
              slår ut eleverna? Sanningen är ju att vi har en utslagsskola i
              dag. I slutändan av gymnasieskolan är det närmare 40 % av eleverna
              som inte har klarat av gymnasieskolans mål under fyra år.
            </seg>
            <seg n="b7fac480">
              Min och Folkpartiets enkla utgångspunkt är att det är mänskligare
              och billigare att lära sjuåringar läsa och skriva än att lära
              17-åringar det. Därför måste förkunskapsprincipen bli den vägledande
              i den svenska skolan. Skicka inte elever vidare till utbildningar
              som de inte har förutsättningar att klara av. Sätt in stödet tidigt,
              och ge gärna ett extra år tidigt i grundskolan, till exempel i
              årskurs 3, om eleverna halkar efter. Det skulle man kunna göra
              om man lade ned större delen av det individuella programmet som
              kostar 1 ½ miljard kronor om året.
            </seg>
          </u>
          <note type="speaker" n="63ae6c93">
            Anf. 105 Statsrådet IBRAHIM BAYLAN (s):
          </note>
          <u who="unknown" xml:id="i-d1b62755ef0eabf0-43" n="8505e0bf">
            <seg n="cb116cbd">
              Fru talman! Återigen är det viktigt med beskrivningen. När Ulf
              Nilsson talar om att 25 % inte får godkänt i samtliga ämnen, är
              det inte samma sak som att dessa 25 % sedan hamnar på det individuella
              programmet. Det är ändå viktigt att framhålla att det handlar
              om de 10 % som inte har behörighet för gymnasiet när de lämnar
              grundskolan. Som Folkpartiet och Ulf Nilsson mycket väl vet har
              detta många skilda orsaker.
            </seg>
            <seg n="90d50ace">
              Jag tror att vi kan vara helt överens när det gäller dem som
              går igenom hela grundskolesystemet. Jag tror inte att det finns
              någon i detta land som inte är beredd att skriva under på att
              vi ska satsa på att både se de bekymmer som finns och åtgärda
              dem så tidigt som möjligt. Att satsa resurser på grundskolan är
              därför väldigt viktigt. Det är också därför glädjande att jag
              som socialdemokratisk skolminister kan säga att vi kontinuerligt
              varje år satsar mer på den svenska skolan. Och det resulterar
              i fler lärare och andra specialister som anställda. Det är viktigt
              att framhålla.
            </seg>
            <seg n="4f2b5fff">
              Sedan vet vi att det också finns elever som kommer hit i relativt
              hög ålder. Det som nästan alla elever i den svenska skolan har,
              nämligen fem år i förskolan och nio år i grundskolan, är det vissa
              elever som inte har. De kommer hit när de är tio år eller äldre.
              Det är 40 % av dem som i dag finns på det individuella programmet
              som just har denna bakgrund. De har kommit till Sverige när de
              har varit tio år eller äldre. Därför är det väldigt viktigt att
              det också finns ett program som kan vara individuellt anpassat
              och att man ser till att även dessa elever får en möjlighet att
              klara av studier, även om jag naturligtvis förstår att det inte
              är helt enkelt.
            </seg>
            <seg n="7caf8f62">
              Eleverna i den grupp som vi talar om har sinsemellan mycket olika
              förutsättningar, och det finns oerhört många anledningar till
              att de inte riktigt har lyckats.
            </seg>
            <seg n="eeff485a">
              Jag som skolminister har ambitionen att se till att vi ska jobba
              både genom att stärka resurserna och stärka uppföljningen för
              alla elever, inte minst genom införande av framåtsyftande individuella
              utvecklingsplaner, och på det viset också se till att upptäcka
              de elever som behöver ett stöd på ett tidigt stadium så att man
              kan sätta in resurser och stöd så att de uppnår målen.
            </seg>
            <seg n="55b8e9e4">
              Men jag menar att vi ändå måste ha ett individuellt program för
              de elever som av en eller annan anledning inte har lyckats. Vi
              vet ju att det finns de som har otroligt dåliga förutsättningar
              att göra det, särskilt de som kanske bara har två eller tre år
              på sig därför att de är elva, tolv eller tretton år när de kommer
              hit till Sverige. Därför är det väldigt viktigt att denna möjlighet
              finns.
            </seg>
            <seg n="79d4ba4a">
              Jag måste återigen säga att den lösning som Folkpartiet föreslår
              är oerhört nedslående. Det handlar om sortering, det handlar om
              kvarsittning i skolan, det handlar om en sortering i allmän och
              särskild kurs med mera. Den modell som Folkpartiet nu för tiden
              förespråkar används i dag i Tyskland. Och där överväger man att
              överge den modellen med sortering i låga åldrar till förmån för
              en mer skandinavisk modell med en sammanhållen skola.
            </seg>
            <seg n="845c6aa2">
              Det är tråkigt att Folkpartiet har lämnat socialliberalismen
              därhän. En gång i tiden samarbetade nämligen socialdemokrater
              och socialliberaler väldigt väl, inte minst för att införa det
              skolsystem som vi har haft under efterkrigstiden. Jag skulle önska
              att Folkpartiet kunde lämna bakåtblickandet och högerkanten för
              att återigen vara en seriös partner när det gäller utvecklingen
              i den svenska skolan. Jag skulle välkomna det.
            </seg>
          </u>
          <note type="speaker" n="dd2e0d97">
            Anf. 106 ULF NILSSON (fp):
          </note>
          <u who="ulf_nilsson_3de2dc" xml:id="i-5110fe2d1a905a48-1" n="dff78431">
            <seg n="d8f4e1ad">
              Fru talman! Skolministern jämför inte så ofta med andra länder.
              Men hittar han ett land som är sämre än Sverige går det bra att
              jämföra.
            </seg>
            <seg n="6111dc4c">
              Jag skulle vilja nämna Finland där det på många sätt liknar Folkpartiets
              idéer om skolan. Man har en ordentlig yrkesutbildning, och man
              har studentexamen och en teoretisk gymnasieskola. Man har möjlighet
              till extraår i grundskolan. Man har lärare med väldigt hög status,
              och det är kö för att komma in på lärarutbildningarna.
            </seg>
            <seg n="265e8909">
              Det kan låta gammalmodigt, men Finland är bäst bland OECD-länderna
              enligt Pisaundersökningen och andra undersökningar, så dit skulle
              jag nog rekommendera en studieresa. Själv gjorde jag en sådan
              för bara ungefär 14 dagar sedan, och det var mycket intressant.
            </seg>
            <seg n="d2f7dea2">
              Skolministern konstaterar egentligen i sitt svar att de brister
              jag talar om verkligen finns i skolan och tycker att det är problematiskt.
              Det tycker jag är ett steg framåt, för fram till för ett år sedan
              erkände faktiskt inte socialdemokratiska skolministrar att det
              över huvud taget var några problem i skolan.
            </seg>
            <seg n="eb035351">
              Ministern säger också att resurserna ska användas rätt. Jag har
              lämnat mitt förslag här. Det handlar då om att så att säga tvinga
              över resurser till grundskolan genom att helt enkelt bygga utbildningen
              på principen om förkunskaper för att gå vidare och på det sättet
              tvinga fram speciallärare och extrasteg, ha tidiga nationella
              prov obligatoriskt i trean och så vidare så att man får tag i
              dem som kommer efter.
            </seg>
            <seg n="18d25224">
              Men eftersom skolministern säger nej till det och vill ha kvar
              och lägga en och en halv miljard om året på det individuella programmet
              undrar jag hur skolministern tänker sig att få över de här resurserna
              så att man kan börja använda sig av fler speciallärare och mindre
              grupper i grundskolan. Socialdemokraterna har aldrig riktigt accepterat
              den här förkunskapsprincipen.
            </seg>
            <seg n="a1f463c1">
              För bara några år sedan föreslog majoriteten i en socialdemokratisk
              utredning ett avskaffande av alla behörighetskrav för att komma
              in på gymnasieskolan. Det blev ett ramaskri, och till sist backade
              man från Gymnasieutredningen och kastade den i papperskorgen.
              Men nu fortsätter man alltså med att försöka lösa problemen med
              grundskolans misslyckanden genom att hela tiden ta in elever på
              det individuella programmet.
            </seg>
            <seg n="12079ce8">
              Av dem som går på det individuella programmet är 17 % invandrare.
              Det är självklart att för människor som nyligen har kommit till
              Sverige vill alla, inte minst Folkpartiet, ordna olika typer av
              introduktionskurser och speciallösningar. Problemet är det individuella
              programmet och anpassade utbildningar under en övergångsperiod.
              Det individuella programmet är en lösning framför allt för elever
              som misslyckas genom så att säga det långa skolsystemet dessutom
              en mycket dålig lösning.
            </seg>
            <seg n="e2416965">
              Vårt enkla och konkreta förslag är att det individuella programmet
              i dess nuvarande form läggs ned och merparten av de pengarna förs
              över till grundskolan. Det ska alltså ersättas av stöd tidigt
              i grundskolan med speciallärare och extraår, lärlingsutbildning
              med mycket tid för praktiskt lärande och, för en del elever, tvååriga
              gymnasieutbildningar med möjlighet att komplettera som vuxen.
              Då får vi en lösning. Men skolministern har egentligen inte presenterat
              något förslag här till hur de resurserna rätt ska börja användas.
            </seg>
            <seg n="513afdff">
              En enkel fråga är därför: Står skolministern bakom förkunskapsprincipen,
              och hur tycker skolministern att den ska tillämpas om han nu står
              bakom den?
            </seg>
          </u>
          <note type="speaker" n="dc75de42">
            Anf. 107 Statsrådet IBRAHIM BAYLAN (s):
          </note>
          <u who="unknown" xml:id="i-d1b62755ef0eabf0-44" n="8505e0bf">
            <seg n="36db6c0c">
              Fru talman! Självfallet är det absolut effektivaste att se till
              att vi får elever som redan från början synliggörs och får de
              grundkunskaper och grundförutsättningar som det handlar om för
              att klara vidare studier. Det är självklart. Den konstlade debatten
              om att ingen skulle vilja det känns rätt löjlig. Vi kan väl ändå
              vara överens om att det självfallet är detta som är målet.
            </seg>
            <seg n="e0fec7ac">
              Återigen: Det är viktigt med beskrivningen. Även i Sverige finns
              möjligheten till ett tionde grundskoleår. Det är frivilligt därför
              att vi inte tror på att tvinga kvar 1718-åringar i en skola, i
              en miljö, som kanske är mer anpassad för 1314-åringar elever som
              kanske, precis som Ulf Nilsson tidigare hävdade, till och med
              är oerhört trötta på att gå i skolan. Den lösningen tror vi alltså
              inte på.
            </seg>
            <seg n="da592e3a">
              När det gäller lärlingsutbildningen vet Ulf Nilsson mycket väl
              att jag tycker att den borde finnas som en tillvalsmöjlighet efter
              avklarad grundskola. Jag tror att det är viktigt att vi också
              för de elever som känner att det skulle vara ett val för dem öppnar
              för den möjligheten. Men till skillnad från Folkpartiet vill jag
              att den utbildningen ska vara en fullvärdig gymnasieutbildning
              köpt av skolan och placerad på ett företag en utbildning där man
              också genom att köpa utbildningen kan ställa helt andra krav på
              kvalitet och uppföljning än man kan göra om det bara är upp till
              företagens goda vilja.
            </seg>
            <seg n="94910369">
              Återigen kommer förslaget från Folkpartiet om att för vissa elever
              sänka ambitionerna och kraven. Vi vet alla vilka de eleverna är.
              De eleverna är ofta barn och ungdomar från arbetarklassen. För
              dem ska man minsann inte ha en fullvärdig gymnasieutbildning.
            </seg>
            <seg n="73d1000e">
              Det som gläder mig i den här diskussionen är att Folkpartiet
              tycks stå näst intill ensamt i den här diskussionen. Svenskt Näringsliv,
              fackföreningsrörelsen, lärarorganisationer och andra har sagt
              att det är fullständigt fel väg. Både dagens och morgondagens
              arbetsmarknad kräver en gedigen utbildning. Att då, som Folkpartiet
              gör, säga att för vissa elever ska vi sänka ambitionerna och kraven
              tror jag inte riktigt på. Det handlar om att fortsätta att satsa
              på den svenska skolan.
            </seg>
            <seg n="40b6bc99">
              En konkret fråga från Ulf Nilsson var hur jag tänker mig att
              den här satsningen annars ska ske. Ja, det är kanske inte någon
              nyhet för Ulf Nilsson att vi gör en riktad satsning på den svenska
              skolan en satsning som handlar om sammanlagt 15 miljarder över
              fem år. Där kommer tyngdpunkten naturligtvis att ligga på grundskolan.
              Det är ju den som är den stora delen av den svenska skolan i dag.
              15 miljarder över fem år är ganska mycket pengar.
            </seg>
            <seg n="7b34541b">
              Lägg också då till det som kommunerna själva lägger till. När
              det gäller att kunna få ta del av de här pengarna kan jag konstatera
              att vi vid nästa års slut, när denna satsning når sin höjdpunkt,
              antagligen kommer att ha inte bara de ytterligare 15 000 lärare
              och andra specialister som vi hade som mål och vallöfte, utan
              vi hamnar nog på 18 00020 000 fler lärare och andra specialister
              i skolan. Det är klart att det är en grundförutsättning för att
              förbättra kvaliteten på utbildningen i grundskolan. Detta är viktigt.
            </seg>
            <seg n="a2e5ad79">
              Jag vill också framhålla att samtidigt som vi gör detta kommer
              vi under nästa år att också göra en riktad satsning på just det
              individuella programmet för att höja kvaliteten och förstärka
              rätten för eleverna. Det är inga ord, utan det är konkret handling,
              Ulf Nilsson!
            </seg>
          </u>
          <note type="speaker" n="1336ebaf">
            Anf. 108 ULF NILSSON (fp):
          </note>
          <u who="ulf_nilsson_3de2dc" xml:id="i-5110fe2d1a905a48-2" n="dff78431">
            <seg n="fb4a4551">
              Fru talman! Inledningsvis vill jag beträffande den budget som
              skolministern talar om säga att vi när det gäller pengar är överens.
              Folkpartiet föreslår samma summor till skolan som Socialdemokraterna,
              men vi vill använda dem på ett helt annat sätt. Bland annat vill
              vi inte använda personalpengar till att permanenta förhållandet
              med fast anställda obehöriga lärare, vilket era riktade personalpengar
              har lett till.
            </seg>
            <seg n="ccec5933">
              Nej, jag tycker att man ska höja ambitionen i skolan, skolministern!
              Jag tycker att fler ska klara en skolutbildning. På yrkesprogrammen
              är det i många större kommuner, storstadskommuner, uppemot hälften
              som hoppar av från byggprogrammet och andra yrkesprogram fordonsprogrammet
              exempelvis.
            </seg>
            <seg n="8de18e11">
              Jag tycker att det är bättre att man får läsa lite mindre teoretiska
              ämnen och får en lärlingsutbildning och klarar utbildningen. Det
              är också bättre att man klarar en tvåårig gymnasieutbildning med
              mycket praktik och allmänbildning i viktiga ämnen och att man
              får möjlighet att komplettera senare än att man hoppar av med
              en oavslutad gymnasieutbildning. Jag vill alltså höja ambitionsnivån.
            </seg>
            <seg n="67a32d14">
              Denna vår, skolministern, kommer enligt statistiken 25 000 elever
              att hoppa av den svenska gymnasieskolan. Det är dem vi tänker
              på. Det finns många som klarar sig bra i skolan, det är vi helt
              överens om. Men det är väldigt många som slås ut i den svenska
              skolan. Det är en utslagningsskola för många, och den procenten
              har ökat. Det är dem vi värnar om. Vi vill ha en skola som passar
              alla.
            </seg>
            <seg n="052c55fb">
              Socialdemokraterna säger ofta att Folkpartiet vill ha gårdagens
              skola. Det är precis tvärtom, vi vill ha en modern skola. Det
              är Socialdemokraterna som har bitit sig fast i gårdagens idé om
              skolan, nämligen 68-vänsterns idé, 70-talsskolan, den kravlösa
              skolan utan prov, utan betyg, utan läxor och utan utbildade lärare.
              Det är den ideologin som gör att ni hela tiden kommer fel och
              inte ser problemen förrän det är för sent.
            </seg>
          </u>
          <note type="speaker" n="72125186">
            Anf. 109 Statsrådet IBRAHIM BAYLAN (s):
          </note>
          <u who="unknown" xml:id="i-3d37f4317ea7328b-7" n="8505e0bf">
            <seg n="9187f335">
              Fru talman! Jag är tämligen säker på att vi i grund och botten
              är överens om att vi måste göra ytterligare satsningar på den
              svenska skolan och att vi också måste göra ytterligare förändringar
              för att utveckla skolan. Jag ser framför mig att vi fortsätter
              med tre parallella linjer. För det första genom att fortsätta
              att satsa resurser på den svenska skolan, för det räcker inte
              med fagra ord. Jag tror inte, som Folkpartiet verkar tro, att
              man kan sänka ambitionerna så att vissa elever inte får en fullvärdig
              gymnasieutbildning. Det tror jag inte riktigt på. För det andra
              handlar det om fortsatta satsningar genom personalförstärkningspengar,
              15 miljarder över fem år, riktade satsningar mot de skolor som
              i dag har det väldigt tufft genom de så kallade segregationspengarna,
              225 miljoner över två år och genom en riktad satsning på det individuella
              programmet, som ju är huvudföremålet för vår debatt, 450 miljoner
              från och med nästa år. Det är viktigt.
            </seg>
            <seg n="72c63e01">
              Samtidigt som vi gör dessa satsningar för att utöka resurserna
              vill jag se till att stärka uppföljningen. Jag har redan nämnt
              de individuella utvecklingsplanerna, som jag vill ska kunna börja
              införas från och med nästa år. Vi måste också se på de kvalitetsredovisningar
              som vi har, och jag är också beredd att titta på diagnostiska
              prov för att utveckla de verktygen ytterligare. Det tror jag är
              viktigt.
            </seg>
            <seg n="b87fdad7">
              Det tredje området där jag tror att det är väldigt viktigt att
              fortsätta att jobba handlar just om trygghet och studiero, för
              dessa är en grundförutsättning för lärande. Den skola som jag
              ser framför mig är en skola som präglas av trygghet, studiero
              och lärande. För det ändamålet, för att kunna se till att förtydliga
              skolans ansvar och befogenheter, kommer regeringen att lägga fram
              lagförslag som förtydligar både ansvaret och befogenheterna. Det
              hoppas jag kommer att kunna utveckla den svenska skolan ytterligare.
              Jag kan vara stolt över mycket i den svenska skolan, men jag är
              inte nöjd så länge vi har elever som lämnar den utan grundkunskaper
              och förutsättningar för att kunna förverkliga sina drömmar.
            </seg>
          </u>
          <note n="913ade9e">
            Överläggningen var härmed avslutad.
          </note>
          <note n="4d12dadc">
            18 § Hänvisning av ärenden till utskott
          </note>
          <note n="1fe171a8">
            Föredrogs och hänvisades
          </note>
          <note n="85cb7b79">
            19 § Förnyad bordläggning
          </note>
          <note n="d3903b9f">
            Föredrogs och bordlades åter
          </note>
          <note n="d8897837">
            20 § Bordläggning
          </note>
          <note n="51a36cd7">
            Anmäldes och bordlades
          </note>
          <note n="1f4df9de">
            21 § Anmälan om interpellationer
          </note>
          <note n="2391a82e">
            Anmäldes att följande interpellationer framställts
          </note>
          <note n="cd598af8">
            den 21 mars
          </note>
          <note n="679c106d">
            Rosita Runegrund
          </note>
          <note n="fe7e4250">
            Ewa Thalén Finné
          </note>
          <note n="ae17d0d2">
            den 22 mars
          </note>
          <note n="6cf02825">
            Nina Lundström
          </note>
          <note n="481ce9fd">
            Lars Tysklind
          </note>
          <note n="e9fdeb9e">
            Inger Davidson
          </note>
          <note n="512386ae">
            Camilla Sköld Jansson
          </note>
          <note n="989d2757">
            Interpellationerna redovisas i bilaga som fogats till riksdagens
            snabbprotokoll tisdagen den 5 april.
          </note>
          <note n="71afb6bf">
            22 § Anmälan om frågor för skriftliga svar
          </note>
          <note n="ec710b05">
            Anmäldes att följande frågor för skriftliga svar framställts
          </note>
          <note n="cd598af8">
            den 21 mars
          </note>
          <note n="f3da631f">
            Peter Pedersen
          </note>
          <u who="unknown" xml:id="i-9d7d12b5b6eb98d0-7" n="8505e0bf">
            <seg n="2d7f3d0a">
              Torsten Lindström
            </seg>
            <seg n="25170c65">
              Luciano Astudillo
            </seg>
            <seg n="2d7f3d0a">
              Torsten Lindström
            </seg>
            <seg n="25170c65">
              Luciano Astudillo
            </seg>
          </u>
          <note n="8699489e">
            Harald Nordlund
          </note>
          <note n="d9012509">
            Anna Lilliehöök
          </note>
          <note n="d0a81f63">
            Elina Linna
          </note>
          <note n="d0a81f63">
            Elina Linna
          </note>
          <note n="a3e7061c">
            Lena Adelsohn Liljeroth
          </note>
          <note n="c0111142">
            Krister Hammarbergh
          </note>
          <note n="4aee7a31">
            Johan Andersson
          </note>
          <note n="ae17d0d2">
            den 22 mars
          </note>
          <note n="046db6e8">
            Tobias Krantz
          </note>
          <note n="9d377ce3">
            Carl B Hamilton
          </note>
          <note n="572aae25">
            Catharina Elmsäter-Svärd
          </note>
          <note n="d9012509">
            Anna Lilliehöök
          </note>
          <note n="8699489e">
            Harald Nordlund
          </note>
          <note n="8699489e">
            Harald Nordlund
          </note>
          <note n="8c051528">
            Lars-Ivar Ericson
          </note>
          <note n="8c051528">
            Lars-Ivar Ericson
          </note>
          <note n="8699489e">
            Harald Nordlund
          </note>
          <note n="577450e1">
            Frågorna redovisas i bilaga som fogats till riksdagens snabbprotokoll
            tisdagen den 5 april.
          </note>
          <note n="4237e8f4">
            23 § Anmälan om skriftliga svar på frågor
          </note>
          <note n="da52e4ed">
            Anmäldes att skriftliga svar på följande frågor inkommit
          </note>
          <note n="cd598af8">
            den 21 mars
          </note>
          <note n="11fdd8e5">
            Cecilia Widegren
          </note>
          <note n="11fdd8e5">
            Cecilia Widegren
          </note>
          <note n="ae17d0d2">
            den 22 mars
          </note>
          <note n="733cfa1c">
            Birgitta Sellén
          </note>
          <note n="364e34be">
            Henrik von Sydow
          </note>
          <note n="364e34be">
            Henrik von Sydow
          </note>
          <note n="364e34be">
            Henrik von Sydow
          </note>
          <note n="33f65172">
            Margareta Pålsson
          </note>
          <note n="76df97ec">
            Carina Hägg
          </note>
          <note n="403d6359">
            Ewa Björling
          </note>
          <note n="99182fc4">
            Gunilla Carlsson
          </note>
          <note n="01919126">
            Ola Sundell
          </note>
          <note n="da3a9cff">
            Birgitta Ohlsson
          </note>
          <note n="b1d6555a">
            Annelie Enochson
          </note>
          <note n="f2c2466f">
            Svaren redovisas i bilaga som fogats till riksdagens snabbprotokoll
            tisdagen den 5 april.
          </note>
          <note n="05c43a51">
            24 § Kammaren åtskildes kl. 20.33.
          </note>
          <note n="0505dd31">
            Förhandlingarna leddes
          </note>
          <note n="eafb0286">
            /Monica Gustafson
          </note>
        </div>
      </body>
    </text>
  </TEI>
</teiCorpus>
