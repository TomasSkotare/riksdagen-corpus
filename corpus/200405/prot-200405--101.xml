<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2004</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2004</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200405--101</head>
          <docDate when="2004-04-08">2004-04-08</docDate>
        </div>
      </front>
      <body>
        <div>
          <note n="29756f99">
            ﻿
          </note>
          <note n="569ccf65">
            Riksdagens protokoll
          </note>
          <note n="a25b69be">
            2004/05:101
          </note>
          <note type="date" n="ae269ea3">
            Fredagen den 8 april
          </note>
          <note n="40d7278f">
            Kl. 09:00 - 13:01
          </note>
          <note n="dc41fd37">
            1 § Anmälan om återtagande av plats i riksdagen
          </note>
          <note n="b1148edc">
            Talmannen meddelade att Anders Ygeman (s) skulle återta sin plats
            i riksdagen från och med den 11 april, varigenom uppdraget som
            ersättare skulle upphöra för Tomas Agenberg.
          </note>
          <note n="f3514e94">
            2 § Meddelande om frågestund
          </note>
          <note n="b2983abc">
            Talmannen meddelade att vid frågestunden torsdagen den 14 april
            kl. 14.00 skulle följande statsråd närvara:
          </note>
          <note n="12749853">
            Samhällsbyggnadsminister Mona Sahlin, statsrådet Ylva Johansson,
            statsrådet Lena Sommestad, statsrådet Morgan Johansson och statsrådet
            Ibrahim Baylan.
          </note>
          <note n="16a96346">
            3 § Anmälan om fördröjda svar på interpellationer
          </note>
          <note n="775b1ffa">
            Till riksdagen hade inkommit följande skrivelser:
          </note>
          <note n="1a00f7ee">
            Interpellation 2004/05:469
          </note>
          <note n="242b059b">
            Interpellation 2004/05:469 av Ewa Thalén Finné om lokalisering
            av vindkraft i Öresund
          </note>
          <note n="a306e8dc">
            Interpellationen kommer att besvaras den 14 april 2005.
          </note>
          <note n="c19b1785">
            Skälet till dröjsmålet är sjukdom.
          </note>
          <note n="0a35e3fb">
            Lena Ingvarsson
          </note>
          <note n="9b8b623b">
            Interpellation 2004/05:502
          </note>
          <note n="7ae5fc32">
            Interpellation 2004/05:502 av Tuve Skånberg om den nordiska språkförståelsen
          </note>
          <note n="a8b90cd2">
            Interpellationen kommer att besvaras fredagen den 22 april.
          </note>
          <note n="8b156fb1">
            Skälet till dröjsmålet är hög arbetsbelastning och resor.
          </note>
          <note n="8ad3be9a">
            Ibrahim Baylan
          </note>
          <note n="01df3ce5">
            Interpellation 2004/05:504
          </note>
          <note n="1bea0355">
            Interpellation 2004/05:504 av Christer Winbäck om möjligheter
            till rättsprocess för mobbade
          </note>
          <note n="71d33b62">
            Interpellationen kommer att besvaras den 22 april.
          </note>
          <note n="89ba491d">
            Skälet till dröjsmålet är hög arbetsbelastning.
          </note>
          <note n="8ad3be9a">
            Ibrahim Baylan
          </note>
          <note n="475de052">
            Interpellation 2004/05:505
          </note>
          <note n="95b794c3">
            Interpellation 2004/05:505 av Carl B Hamilton (fp) om indragen
            a-kassa vid uteblivet deltagande i LO-demonstration
          </note>
          <note n="1ff7fb63">
            Interpellationen kommer att besvaras den 10 maj 2005.
          </note>
          <note n="374ccff5">
            Skälet till dröjsmålet är tjänsteresor.
          </note>
          <note n="9ad84cc8">
            Dag Ekman
          </note>
          <note n="9cd2e615">
            4 § Trossamfund m.m.
          </note>
          <note n="dc6389ca">
            Föredrogs
          </note>
          <note type="speaker" n="49ec56ee">
            Anf. 1 MATS EINARSSON (v):
          </note>
          <u who="mats_einarsson_7b24f2" xml:id="i-858ef4cbed7e68bc-0" n="92ded5c2" next="i-3387d015f19cc19e-0">
            <seg n="288ba41a">
              Herr talman! Detta betänkande heter Trossamfund m.m. , och betänkandets
              blotta existens tycker jag pekar på ett problem. Religiösa spörsmål
              borde egentligen inte vara en angelägenhet för den här kammaren,
              åtminstone inte efter skiljandet av kyrkan från staten år 2000.
              Men nu var det, som vi vet, inte något fullständigt skiljande,
              och därför brukar vi också relatera till detta som de förändrade
              relationerna mellan staten och kyrkan.
            </seg>
            <seg n="11e6557a">
              Även i förhållande till andra trossamfund har staten och lagstiftaren
              fortfarande en särskild relation, som skiljer sig från relationen
              i vissa avseenden till andra ideella organisationer. Det här är
              naturligtvis någonting som så småningom måste lösas upp.
            </seg>
            <seg n="e0d5f21b">
              I detta betänkande har vi från Vänsterpartiets sida två reservationer.
              Den ena handlar om begravningsverksamheten, och den kommer Owe
              Hellberg senare i debatten att ta upp särskilt.
            </seg>
            <seg n="a03902fe">
              Den andra reservationen handlar om lagen om trossamfund där vi
              föreslår, mycket modest, att en översyn av denna lag ska göras.
              Varför då?
            </seg>
          </u>
          <note n="a7205531">
            Lagen om trossamfund är det juridiska fundament på vilken en
            annan lag vilar, nämligen den lag som gör det möjligt för staten
            att hjälpa till med inkassering av medlemsavgifterna i olika trossamfund.
            Lagen om trossamfund i sin tur ersätter den gamla religionsfrihetslagen
            från 1952.
          </note>
          <u who="mats_einarsson_7b24f2" xml:id="i-3387d015f19cc19e-0" n="92ded5c2" prev="i-858ef4cbed7e68bc-0">
            <seg n="c39602c6">
              Vi från Vänsterpartiets sida är emot den här ordningen att staten
              ska ägna sig åt medlemsavgiftsinkassering över huvud taget, men
              det är inte den lagen som vi diskuterar nu utan själva fundamentet,
              lagen om trossamfund. Den lagen innebär att man kan bli ett så
              kallat registrerat trossamfund. Det är ett grundkrav för att sedan
              kunna få hjälp med medlemsavgiften, dock inte någon garanti för
              att få den hjälpen.
            </seg>
            <seg n="50b8124f">
              Det finns inga teologiska krav på de här trossamfunden för att
              de ska kunna bli registrerade. Lagen om trossamfund är extremt
              försiktig, av naturliga skäl, med sådana saker. Det är ett antal
              formella organisatoriska krav som ställs på samfunden för att
              de ska kunna registreras.
            </seg>
            <seg n="a3c4a1ad">
              Ändå har det i debatten hela tiden pekats på att registreringen
              skulle kunna innebära ett slags statlig sanktionering eller kvalitetsstämpling
              av religiösa samfund. Den risken har varit så uppenbar att det
              har varit nödvändigt för regeringen och för det här utskottet
              att understryka att så icke är fallet. Det finns citerat i betänkandet
              vad regeringen säger i sin proposition:
            </seg>
            <seg n="f05a96b1">
              Det är dock nödvändigt att starkt betona och klargöra att den
              verksamhet som bedrivs av ett registrerat trossamfund inte genom
              registreringen har sanktionerats av staten. Registreringen i sig
              innebär inte någon kvalitetsstämpel på verksamheten.
            </seg>
            <seg n="16ce3df7">
              Detta är naturligtvis fullt korrekt i den formella meningen,
              men blotta det faktum att det är nödvändigt att understryka det
              på detta sätt visar att här finns ett problem.
            </seg>
            <seg n="aca8e498">
              Låt oss tänka oss följande. En sammanslutning som anser sig vara
              ett trossamfund, en religiös sammanslutning, ansöker om registrering
              i enlighet med den här lagen. Samfundet uppfyller alla de kriterier
              och krav som lagen ställer, men har uppfattningar eller trosföreställningar
              som innebär att resten av det religiösa samhället inte betraktar
              det som en religiös organisation över huvud taget, inte kan erkänna
              det som ett trossamfund. Det är inte så svårt att tänka sig en
              sådan situation. Det finns, som vi vet, organisationer som själva
              utger sig för att vara till exempel kyrkor men som av alla andra
              betraktas som rent rasistiska politiska organisationer.
            </seg>
            <seg n="e938b8d6">
              Staten skulle kunna hamna i det läget att man inte har något
              annat val än att registrera samfundet därför att det uppfyller
              alla de formella kriterier som ställs i lagen, men samtidigt uppfattas
              denna registrering av resten av samhället som ett ställningstagande
              i en teologisk strid om huruvida detta samfund är en religiös
              organisation över huvud taget.
            </seg>
            <seg n="4ff2059d">
              Jag tror alltså att det är olyckligt att vi genom lagstiftning
              riskerar att försätta det offentliga i en situation där man kan
              komma att uppfattas som att ta ställning i teologiska frågor.
            </seg>
            <seg n="793924c1">
              Detta om inte annat är ett skäl för att göra en översyn av denna
              lag. Det föreslår vi i reservation nr 2, till vilken jag nu yrkar
              bifall.
            </seg>
          </u>
          <note type="speaker" n="7d2949b7">
            Anf. 2 GUSTAV FRIDOLIN (mp):
          </note>
          <u who="gustav_fridolin_991ef7" xml:id="i-3042016868e02d0f-0" n="7ff45edd" next="i-7ab51f45321e9aad-0">
            <seg n="9b53562e">
              Herr talman! Det är en vacker vårdag, utemöblerna är framtagna
              och vi sitter ned. Det är kanske inte riktigt så varmt som man
              skulle önska, men åtminstone tillräckligt varmt för att sitta
              ned och föra ett intressant samtal. Jag möter några människor
              som jag inte mött på flera år, och vi pratar om hur de har det.
              Samtidigt finns det något som stör: lukten, den fräna lukten av
              någonting som är bränt. Vi sitter på den plats där Malmö moské,
              Nordens äldsta moské, en gång stod innan den brann ned.
            </seg>
            <seg n="f5817454">
              Herr talman! När vi i dag debatterar betänkandet om trossamfund
              kan jag i en del frågor hänvisa till det som har sagts i tidigare
              debatter, det Miljöpartiet tidigare framfört, till exempel om
              begravningsavgifter och att slutgiltigt skilja Svenska kyrkan
              och övriga trossamfund från staten, det Leif Björnlod, min gode
              partikamrat, tidigare har fört fram i debatter och också till
              stor del det som Mats Einarsson precis framförde.
            </seg>
            <seg n="7f0e4d58">
              Vissa av de motioner vi har haft i dessa frågor behandlas i betänkandet
              om förenklad ordning, och andra behandlas i detta. Därför ställer
              vi upp bakom reservation 2.
            </seg>
            <seg n="674f100d">
              Men, herr talman, i detta betänkande har också det kanske är
              symtomatiskt i sig smugit sig in frågor om islamofobi.
            </seg>
            <seg n="44733562">
              I samband med terrorattackerna mot USA den 11 september 2001
              startade en diskussion om ett fenomen som funnits i samhället
              betydligt längre, nämligen antipati och hat gentemot muslimer
              och människor med muslimsk bakgrund.
            </seg>
          </u>
          <note n="9eaf8cfb">
            Begreppet islamofobi syftar på detta, verbala trakasserier, diskriminering
            och våldshandlingar mot muslimer eller människor med muslimsk
            bakgrund. Första gången som islamofobi uppmärksammades i någon
            större omfattning var när Kommittén mot islamofobi bildades den
            16 oktober 2001 av redaktören Kurdo Baksi och riksdagsledamoten
            Yvonne Ruwaida. I kommittén ingick också journalisten Tarik Saleh,
            imamen Mustafa Setkic, riksdagsmannen i vårt utskott och prästen
            Pär Axel Sahlberg, läraren och debattören Sonia Sherefay samt
            islamforskarna Jan Hjärpe och Anne-Sofie Roald.
          </note>
          <u who="gustav_fridolin_991ef7" xml:id="i-7ab51f45321e9aad-0" n="7ff45edd" prev="i-3042016868e02d0f-0">
            <seg n="3de3da99">
              Efter det har det bland annat här i riksdagen hållits seminarier
              om islamofobi. Fenomenet har uppmärksammats, och kampen mot den
              har stärkts. Man bör nämna det arbete som riksdagsledamöterna
              Mariam Osman Sherifay och Luciano Astudillo har gjort, bland annat
              genom att bjuda hit forskaren Mattias Gardell.
            </seg>
            <seg n="784c9107">
              Efter 2001 har situationen för människor med muslimsk kulturbakgrund
              uppenbart förvärrats. Bland annat detta visar rapporten Muslimer
              i Sverige ett år efter 11 september 2001 som är utgiven av Integrationsverket
              samt rapporten om situationen för svenska muslimer efter terrorattacken
              i USA, Samtal med svenska muslimer .
            </seg>
            <seg n="8f7a88ad">
              I dessa rapporter framkommer det att nio av tio ansåg sig vara
              utsatta för diskriminering och negativ särbehandling. Enligt svenska
              muslimer blev mediernas bild av islam och muslimer mer negativ
              och den svenska allmänhetens attityder till islam och muslimer
              allt sämre. Svenska myndigheter kunde ha gjort mer för att motverka
              islamofobi och att muslimer blev kollektivt skuldbelagda.
            </seg>
            <seg n="e366ed49">
              Över 90 % av de intervjuade i nämnda rapporter upplevde sig som
              mer diskriminerade och utsatta efter terrordåden i USA. Resultaten
              visade att kvinnor i högre utsträckning än män anser att de drabbas
              av diskriminering eller negativ särbehandling. Personer från Afrika
              och Mellanöstern upplevde sig som mer utsatta och diskriminerade
              än muslimer från andra regioner. Ett stort antal av dem som svarade
              har blivit utsatta för verbalt hot och diskriminering, men endast
              ett fåtal personer indikerar att hoten har förverkligats. Lika
              många dock, över 90 %, uppger att de upplevde att den svenska
              allmänhetens attityder gentemot islam och muslimer blivit sämre
              under 1990-talet. Ca 67 % sade att diskriminering och hot har
              ökat.
            </seg>
            <seg n="dc41e2d4">
              Det visar sig nu att det finns lite underlag om islamofobiska
              handlingar. Man kan dock hitta uttryck för islamofobin i världen.
              I USA har hundratals hatbrott mot muslimer och sikher rapporterats
              sedan den 11 september 2001. Efter terrorattackerna har den amerikanska
              polisen utrett 532 attentat riktade särskilt mot muslimer, sikher
              eller araber bosatta i USA. Påven har varnat katolska kvinnor
              för att gifta sig med muslimer.
            </seg>
            <seg n="331ef7e8">
              Listan kan göras lång på islamofobiska uttryck och islamofobiska
              handlingar, säkerligen också i vårt land. Vi vet dock inte hur
              lång, men i den budgetuppgörelse som nyligen blev klar lyckades
              Miljöpartiet få in att islamofobiska handlingar ska registreras
              av polisen på samma sätt som andra hatbrott registreras av polisen.
              Det är ett steg framåt.
            </seg>
            <seg n="73f1b0d3">
              I en riksdagsmotion kräver jag och riksdagsledamoten Yvonne Ruwaida
              olika åtgärder för att synliggöra islamofobi och islamofobiska
              handlingar för att försvara rättssäkerheten i kriget mot terrorismen,
              för att förändra den bild av islam och muslimer som i dag sprids
              och som föder islamofobi och för att öka möjligheten för muslimska
              föreningar att delta i samhället och beslutsfattandet.
            </seg>
            <seg n="51a7025a">
              En del av de yrkanden som tas upp i den här motionen finns med
              i reservation 3 som jag härmed yrkar bifall till.
            </seg>
            <seg n="f86555b4">
              Herr talman! Vi vet fortfarande inte om attentatet mot Malmömoskén,
              Nordens äldsta moské, var ett attentat av islamofobisk karaktär.
              Vi vet enbart att det var anlagt. Vi vet dock att många muslimer
              känner sig diskriminerade och blir utsatta för hat och våld på
              grund av sin religion. Det måste bekämpas på samma sätt som vi
              bekämpar antisemitism och andra former av hatbrott. Med den här
              reservationen vill jag ge mitt bidrag.
            </seg>
          </u>
          <note type="speaker" n="2338d4a0">
            Anf. 3 MATS EINARSSON (v) replik:
          </note>
          <u who="mats_einarsson_7b24f2" xml:id="i-29dd6fd228c4a27a-0" n="92ded5c2">
            <seg n="2cda6944">
              Herr talman! Jag begärde replik för att klargöra för kammaren
              och protokollet att jag inte har någon annan uppfattning i sak
              än den som Gustav Fridolin ger uttryck för i sitt anförande och
              i reservationen. Det framgår också av betänkandet att utskottet
              i det allra mesta och kanske till och med helt håller med om det
              som Fridolin säger. Jag har dock inte tyckt att det har varit
              nödvändigt att göra ett tillkännagivande i den här saken, i synnerhet
              inte mot bakgrund av den positiva klara skrivning som utskottet
              har.
            </seg>
          </u>
          <note type="speaker" n="6022fcf0">
            Anf. 4 GUSTAV FRIDOLIN (mp) replik:
          </note>
          <u who="gustav_fridolin_991ef7" xml:id="i-5aa38ea80cf35af0-0" n="7ff45edd">
            <seg n="2bc985be">
              Herr talman! Jag gläds också åt att den skrivning som utskottet
              gjorde blev så pass positiv som den blev. Samtidigt vet vi att
              islamofobi och hatbrott i stort är något som gärna tas upp i olika
              former av högtidstal. Man erkänner att man ska driva kampen mot
              det, men när det väl har kommit till praktisk handling har just
              islamofobiska handlingar inte prioriterats på samma sätt som kampen
              mot en del andra hatbrott. Det faktum att Säpo och polisen hitintills
              inte har samlat in statistik över islamofobiska hatbrott på samma
              sätt som man har samlat in statistik över andra rasistiska hatbrott
              är symtomatiskt och visar på detta. Därför tycker jag att det
              behövs ett tillkännagivande till regeringen. Det är mot den bakgrunden
              som vi har reserverat oss i utskottet.
            </seg>
          </u>
          <note type="speaker" n="3ee43287">
            Anf. 5 HELENE PETERSSON (s):
          </note>
          <u who="helene_petersson_24cd69" xml:id="i-daff4098536de2e8-0" n="52c9e5ba" next="i-ce440f30a00232aa-0">
            <seg n="e5609c7a">
              Herr talman! Jag vill börja med att sända en tanke och hälsning
              till den katolska kyrkan i dag när de begraver sin påve Johannes
              Paulus II.
            </seg>
            <seg n="40421624">
              Vi har i detta betänkande behandlat frågor rörande begravningsväsendet,
              lagen om trossamfund och religionsfrihet. I ett särskilt betänkande
              har vi i förenklad ordning behandlat övriga motionsyrkanden rörande
              trossamfundsfrågor som utskottet tagit ställning till och avstyrkt
              tidigare under mandatperioden.
            </seg>
            <seg n="f00aa8a3">
              Religionsfrihet är en av våra grundläggande fri- och rättigheter.
              Det är en rättighet som innebär att jag har rätt att bekänna mig
              till och utöva den religion jag vill. Men det är också en rättighet
              att avstå från att bekänna mig till en religion eller att tillhöra
              ett samfund. Att bli utsatt för våldshandlingar eller andra trakasserier
              på grund av den religion man har är något vi aldrig kan acceptera.
              Det måste vi på alla sätt arbeta för att motverka. Det gäller
              inte bara islamofobi, även om det är den frågan som vi har i en
              motion här. Det är som utskottet skriver angeläget att Sverige
              agerar med iakttagande av de rättssäkerhetskrav som följer av
              svenska nationella bestämmelser, Europakonventionen och andra
              internationella överenskommelser i kampen mot terrorism.
            </seg>
            <seg n="7b23c117">
              Det har gjorts ett flertal statliga insatser för att synliggöra
              muslimernas situation, bland annat kompetensutveckling och ett
              flertal seminarier för skolledare, lärare och domstolspersonal.
              Det är viktigt att sprida kunskap, för okunskap leder ofta till
              osäkerhet och osäkerhet många gånger till oacceptabla handlingar.
              Att däremot skapa särregler för vissa grupper anser vi inte gagnar
              någon grupp. Det kan tvärtom skapa fler motsättningar.
            </seg>
            <seg n="06cff174">
              Nästa vecka har vi sammanträde i Regeringens råd för kontakt
              med trossamfunden. På dagordningen till det mötet står bland annat
              att Forum för levande historia ska presentera sin och Brottsförebyggande
              rådets rapport från undersökningar om ungdomars attityd kring
              frågor om främlingsfientlighet, rasism och homofobi.
            </seg>
            <seg n="c19cbcb7">
              De har ställt frågor till 10 599 ungdomar i årskurs 8 och 9 och
              i gymnasiet. Det är en stor och viktig undersökning som tyvärr
              understryker att intoleransen är störst mot muslimer. Men denna
              undersökning bör kunna skapa debatt och användas i arbetet för
              att just förändra attityderna. Det är också en viktig fråga för
              trossamfunden själva. Bland annat arbetar Sveriges muslimska råd
              hårt för att främja debatten och på ett tydligt sätt ta avstånd
              från terrorhandlingar.
            </seg>
            <seg n="dcb63c40">
              Sedan den 1 januari 2000 har vi en lag som tillåter registrering
              av trossamfund. Lagen kom till som ett led i reformen med ändrade
              relationer mellan staten och Svenska kyrkan. Registreringen ställer
              vissa krav på samfundet. Samfundet ska ha stadgar, styrelse eller
              motsvarande och ett särskiljande namn. Men det är just en registrering.
              Det är inget erkännande från staten eller att staten på något
              sätt har sanktionerat och kvalitetssäkrat verksamheten i trossamfundet.
              Det är heller inte förknippat med några rättigheter för samfundet
              gentemot staten. I utredningen som föregick lagen betonades också
              att benämningen blev registrerat trossamfund och inte erkänt trossamfund.
            </seg>
            <seg n="5b0c6370">
              Lagen är nu fem år gammal och i dag finns det 55 registrerade
              samfund. Utskottet har inte funnit att det framkommit några skäl
              för att ifrågasätta lagens konstruktion.
            </seg>
          </u>
          <note n="67a1519d">
            I betänkandet behandlas också en motion om att stärka anhörigas
            rätt att tillgodose avlidnas önskan avseende askspridning.
          </note>
          <u who="helene_petersson_24cd69" xml:id="i-ce440f30a00232aa-0" n="52c9e5ba" prev="i-daff4098536de2e8-0">
            <seg n="b7bd102d">
              Självklart ska strävan vara att en avlidens önskan tillgodoses.
              Det är bra att vi öppnar upp för dessa diskussioner, vågar tala
              om områden som många gånger känns så svåra. Svenska kyrkans församlingsförbund
              har också en folder där man kan fylla i de önskemål man har vad
              gäller sin begravning. Jag vet att det finns flera andra organisationer
              som tillsammans med begravningsförbund också plockar fram underlag
              för dem som inte tillhör Svenska kyrkan.
            </seg>
            <seg n="004d3f6f">
              I dag blir det allt vanligare med kremering och eventuellt har
              vi om några år även en metod som kallas frystorkning eller kryteknik.
            </seg>
            <seg n="d1f185c0">
              Svensk lagstiftning gör det redan i dag möjligt att genomföra
              begravningar och ceremonier på sätt som uppfyller både olika religioners
              och olika personers önskemål. Det ska också ske på ett värdigt
              sätt. Utskottet ser därför inte heller i denna fråga behov av
              ändring i den nu gällande lagstiftningen.
            </seg>
          </u>
          <note n="1a99bb58">
            Med detta, herr talman, yrkar jag bifall till förslaget i betänkandet
            och avslag på samtliga motioner.
          </note>
          <note type="speaker" n="97802127">
            Anf. 6 GUSTAV FRIDOLIN (mp) replik:
          </note>
          <u who="gustav_fridolin_991ef7" xml:id="i-5aa38ea80cf35af0-1" n="7ff45edd">
            <seg n="f45bb313">
              Herr talman! Jag vill tydliggöra att det jag diskuterar inte
              är att i någon utsträckning införa särregler för några grupper,
              snarare att ta bort de diskriminerande attityder och regler som
              finns i dag och inte behandlar islamofobi på samma sätt som andra
              former av rasism och hat som finns i samhället och som vi ska
              bekämpa.
            </seg>
            <seg n="8100caef">
              Jag nämnde i en replik på Mats Einarsson att jag var glad över
              det ställningstagande som utskottet gör till min och Yvonne Ruwaidas
              motion, även om man inte väljer att tillstyrka den. Jag kan läsa
              högt: Utskottet vill framhålla att det naturligtvis delar motionärernas
              utgångspunkt att det är ytterst angeläget att motarbeta islamofobi,
              var den än förekommer i samhället. Utskottet vill även slå fast
              vikten av att Sverige i kampen mot terrorism agerar med iakttagande
              av de rättssäkerhetskrav som följer av såväl svenska nationella
              bestämmelser som Europakonventionen och andra internationella
              överenskommelser.
            </seg>
            <seg n="48462614">
              Jag skulle önska att Helene Petersson, som företrädare för regeringspartiet,
              förtydligade och konkretiserade de här uttrycken som jag, som
              sagt, välkomnar. På vilket sätt ska man bekämpa islamofobi? På
              vilket sätt ska man se till att rättssäkerhetsprinciperna följs
              i kampen mot terrorism?
            </seg>
          </u>
          <note type="speaker" n="990c7b0a">
            Anf. 7 HELENE PETERSSON (s) replik:
          </note>
          <u who="helene_petersson_24cd69" xml:id="i-2206ba885c6734e7-0" n="52c9e5ba">
            <seg n="c4c88fa9">
              Herr talman! För det första är det ju inte den tro eller den
              etniska tillhörighet man har som ska utgöra grunden för att man
              till exempel blir kallad till förhör. Det får över huvud taget
              inte ske några generella bedömningar i vilka grupper som kan stå
              som anklagade.
            </seg>
            <seg n="047decad">
              Med särregler för vissa grupper menade jag och det är det som
              Gustav också lyfter fram i sin reservation att stödet till de
              muslimska grupperna ska vara stort för att man ska ha en rejäl
              möjlighet att fylla en roll som brobyggare. Jag menar att vi där
              har ett stöd som gäller för alla trossamfund. Där ska vi inte
              ha några särskiljande åtgärder.
            </seg>
            <seg n="ff9dc2cd">
              Jag är lite tveksam till registreringen. Detta är sådant som
              över huvud taget inte ska ha med sakfrågan att göra. Din etniska
              bakgrund och religion har icke med handlingen att göra.
            </seg>
          </u>
          <note type="speaker" n="b66eddb2">
            Anf. 8 NILS FREDRIK AURELIUS (m):
          </note>
          <u who="nils_fredrik_aurelius_2162bb" xml:id="i-a6c9a5a9670e5e6c-0" n="08b068a2">
            <seg n="995385e5">
              Herr talman! Jag ska kort beröra en av reservationerna, reservation
              nr 2. Den handlar om begreppet registrerat trossamfund.
            </seg>
            <seg n="dfe80735">
              Tanken i reservationen och den ursprungliga motionen är att man
              är rädd för att någon ska kunna missbruka sin ställning som registrerat
              trossamfund i bedrägligt syfte. Det är ett mycket långsökt resonemang,
              får jag säga. Inget som helst empiriskt underlag för denna slutsats
              har presenterats.
            </seg>
            <seg n="8e75c41f">
              Om jag vore ute i bedrägligt syfte vilket jag aldrig är, ej heller
              politiskt skulle jag nog välja en betydligt enklare väg. Jag skulle
              nog kalla min organisation för hjälporganisation, stödförening,
              samfund eller kyrka. Det finns massor av möjligheter, som inte
              är skyddade, att tillgripa för den som är ute i bedrägligt syfte.
              Att det skulle vara en speciell fara att folk går via Kammarkollegium
              för att registrera en organisation som registrerat trossamfund
              är, med förlov sagt, mycket långsökt.
            </seg>
            <seg n="5ef57455">
              Det finns kanske skäl att erinra om varför den här konstruktionen,
              detta juridiska rättssubjekt, kom till i samband med den stora
              statkyrka-reformen.
            </seg>
            <seg n="34e91d95">
              Det är riktigt att det har att göra med ett slags form för hur
              stöd till andra trossamfund än Svenska kyrkan ska förmedlas sådana
              stöd som Gustav Fridolin talade så varmt för. Muslimska församlingar
              är till exempel registrerade trossamfund. Svenska kyrkan är inte
              så berörd av förslaget i motionen och reservationen, utan det
              är alla andra samfund som nu fick möjlighet att få en ny och bättre
              juridisk form. Det kan gälla invandrarkyrkor som just betraktar
              sig som kyrkor och inte som föreningar, som de var tvungna att
              registrera sig som tidigare, eller stiftelser eller rentav aktiebolag.
              Med den nya juridiska formen, registrerat trossamfund, fick de
              en mer jämställd ställning med Svenska kyrkan. Det var ett av
              syftena med denna reform.
            </seg>
            <seg n="658370f9">
              Det är egentligen det som angrips om man säger att man vill komma
              åt ett av fundamenten, som Mats Einarsson sade, för statkyrka-reformen.
            </seg>
            <seg n="d83ca32a">
              Reservationen är alltså riktad mot de andra samfunden, muslimska,
              kristna och andra.
            </seg>
            <seg n="341351f9">
              Jag ser att det här var ett värdefullt inslag i den stora reformen.
              Den ska vi inte diskutera nu. Den hade naturligtvis karaktären
              av kompromiss och annat, och den kommer säkert så småningom att
              ses över igen. Om man tycker att det var bra att de andra samfunden
              fick en bättre associationsform, en mer jämställd form med Svenska
              kyrkan, ska man nog inte på så här lösa grunder angripa begreppet
              registrerat trossamfund.
            </seg>
          </u>
          <note n="002f2742">
            Jag yrkar bifall till förslaget i betänkandet.
          </note>
          <note type="speaker" n="369aaacf">
            Anf. 9 MATS EINARSSON (v) replik:
          </note>
          <u who="mats_einarsson_7b24f2" xml:id="i-29dd6fd228c4a27a-1" n="92ded5c2">
            <seg n="597a9962">
              Herr talman! Det är nog inte risken för bedrägeri som har föranlett
              motionen i första hand, även om man skulle kunna tänka sig ett
              sådant händelseförlopp. Det är mer den principiella invändningen
              att genom att staten fattar ett beslut om huruvida en speciell
              organisation ska kunna vara ett registrerat trossamfund eller
              icke tar man på något sätt ställning i en låt vara fundamental,
              men ändå teologisk fråga, nämligen om den här organisationen ska
              kunna betraktas som ett trossamfund eller inte och om det som
              de håller på med ska kunna anses som gudstjänst eller inte.
            </seg>
            <seg n="1dea7b89">
              Detta är i de allra flesta fall inget problem. Jag håller naturligtvis
              med om det. Men jag tror att det är olyckligt att man ens riskerar
              att försätta sig i en sådan situation där staten tar ställning
              i en teologisk fråga.
            </seg>
            <seg n="e5dffd2d">
              Att man genom den här lagen ger övriga trossamfund, vid sidan
              om den svenska kyrkan, en med Svenska kyrkan mer jämställd ställning
              ligger det naturligtvis något i. Men det beror ju på själva grundfelet,
              nämligen att man fortfarande ger Svenska kyrkan en särställning
              i lagstiftningen
            </seg>
          </u>
          <note type="speaker" n="34d87579">
            Anf. 10 NILS FREDRIK AURELIUS (m) replik:
          </note>
          <u who="nils_fredrik_aurelius_2162bb" xml:id="i-a6c9a5a9670e5e6c-1" n="08b068a2">
            <seg n="26252d65">
              Herr talman! Mats Einarsson får nog läsa vad som står i den reservation
              han står bakom. Det talas om nackdelen med vilseledande registrering
              av rörelser som marknadsför sig under religiös täckmantel. Det
              låter ju som ett nog så bedrägligt uppsåt.
            </seg>
            <seg n="67a0b9b5">
              Att staten, det vill säga riksdagen, har valt den här konstruktionen
              har ju många skäl. Att man så starkt betonar att det inte innebär
              något slags godkännande har ju många aspekter, bland annat att
              staten rent principiellt inte ska godkänna eller icke godkänna
              trossamfund. Vi har till exempel ingen sektlagstiftning i Sverige
              som man har på en hel del andra håll. Det tycker jag är bra. Det
              är inte statens uppgift.
            </seg>
            <seg n="3b9abc58">
              Man har också mycket klart betonat att det i sig inte medför
              några rättigheter till bidrag. Att man gjorde det så pass tydligt
              var för att någon möjligtvis skulle ha kunnat missuppfatta detta.
              Sådana saker som statsbidrag till trossamfund, vigselrätt och
              medhjälp till skatteuppbörd får beviljas i varje särskilt fall
              av regeringen. Det är ingenting som följer av själva begreppet.
              Men begreppet är den juridiska form som har visat sig mycket lämplig.
            </seg>
            <seg n="1ceacd9f">
              Vill man angripa hela reformen statkyrka tycker jag att man får
              göra det med lite renare vapen än att på så här lösa grunder haka
              fast i den lilla, men väsentliga del av reformen som handlar om
              begreppet registrerade trossamfund.
            </seg>
          </u>
          <note type="speaker" n="f3bcda00">
            Anf. 11 MATS EINARSSON (v) replik:
          </note>
          <u who="mats_einarsson_7b24f2" xml:id="i-29dd6fd228c4a27a-2" n="92ded5c2">
            <seg n="bda8fd8e">
              Herr talman! När Nils Fredrik Aurelius refererade till bedrägeririsken
              antog jag att han till exempel syftade på att någon organisation
              skulle registrera sig som trossamfund och därefter kunna få hjälp
              med uppbörden och på det sättet vara bedräglig på något sätt.
              Det var inte det jag syftade på.
            </seg>
            <seg n="8f133935">
              Det som står i reservationen, vilseledande registrering av rörelser
              som marknadsför sig under religiös täckmantel, var snarare just
              det jag tog upp i mitt anförande, nämligen organisationer som
              av andra, och kanske av oss också, inte uppfattas som religiösa
              trossamfund över huvud taget, men där lagstiftningen är så utformad
              att den tvingar staten att ändå registrera dem som trossamfund
              och därmed ta ställning i något slags teologisk strid. Det var
              den principiella invändningen jag hade.
            </seg>
          </u>
          <note type="speaker" n="c7f17e0b">
            Anf. 12 NILS FREDRIK AURELIUS (m) replik:
          </note>
          <u who="nils_fredrik_aurelius_2162bb" xml:id="i-a6c9a5a9670e5e6c-2" n="08b068a2">
            <seg n="537047c1">
              Herr talman! Staten tar alltså inte ställning i en teologisk
              strid. Det är det vi har försökt klargöra. Och det finns ingen
              koppling till rätten att få hjälp med uppbörd.
            </seg>
            <seg n="102a9666">
              Däremot var det och är en väsentlig form för andra samfund, kristna,
              muslimska och andra än Svenska kyrkan, att kunna få en mer jämställd
              ställning och även en form som medger, fast efter beslut i varje
              enskilt fall, till exempel uppbördshjälp, statsbidrag till trossamfund
              eller vigselrätt.
            </seg>
            <seg n="e1eae3a0">
              På den här punkten tycker jag att reformen har varit mycket framgångsrik.
            </seg>
          </u>
          <note type="speaker" n="c39a584f">
            Anf. 13 LISELOTT HAGBERG (fp):
          </note>
          <u who="liselott_hagberg_0b2a5f" xml:id="i-e1f4594d146285c1-0" n="47e3e78f">
            <seg n="d0681b4e">
              Herr talman! Det är nog många som någon gång under en resa förbi
              en vackert belägen kyrkogård tänkt tanken att här skulle jag vilja
              ligga en gång när jag är död. Andra har säkert berättat för sina
              anhöriga att när jag är borta en gång vill jag kremeras, och jag
              vill att askan ska spridas över havet. Därför menar jag att det
              är lätt att förstå intentionerna i de motioner som vi behandlar
              i dagens betänkande.
            </seg>
            <seg n="6a0c0d8b">
              De motioner som jag refererar till handlar om att tillgodose
              en avlidens önskan om hur askan ska spridas. Jag förstår som sagt
              den goda viljan. Men så som begravningslagen är formulerad i dag
              ska den avlidnes önskan vara vägledande inför hanteringen efter
              jordelivet.
            </seg>
            <seg n="3ca5bdd1">
              Lagstiftningen ska också göra det möjligt att genomföra begravningar
              och tillhörande ceremonier på ett sätt som uppfyller olika religioners
              och personers önskemål. Därför förstår jag inte riktigt förslaget
              om ett utökat utrymme på den här punkten, för det finns också,
              som Helene Petersson refererade till, möjlighet att via formulär
              fylla i en persons önskan om hanteringen efter döden.
            </seg>
            <seg n="3f8d785a">
              Motionerna innehåller inte heller några förslag till hur det
              här skulle gå till. Det finns inte heller några exempel på situationer
              där rena problem har uppstått, men jag förstår som sagt den goda
              viljan. Vi kanske får klarhet senare.
            </seg>
            <seg n="35309c32">
              I dag finns det regelverk för hur aska ska hanteras och spridningen
              gå till. Det finns en undersökning som, jag tror det var för ungefär
              ett år sedan, visade att länsstyrelserna gör lite olika bedömningar
              vid utströende av aska över hav till exempel. I det län där jag
              bor vet jag att det får ske närmare land än här i Helsingfors.
              Frågan är om det är möjligt att i lag slå fast regler som är lika
              över hela landet med hänsyn till att det ska ske på ett pietetsfullt
              sätt, som det heter.
            </seg>
            <seg n="ee388c47">
              Frågan är hur man ska hantera till exempel en orimlig önskan.
              Det finns faktiskt även efterlevande att ta hänsyn till.
            </seg>
            <seg n="45f7aa2d">
              Herr talman! En annan fråga som tas upp i betänkandet är lagen
              om trossamfund och en översyn av den. Här menas det att det finns
              risk för att registrering av ett trossamfund på ett felaktigt
              sätt kan uppfattas som ett godkännande från staten av just en
              sådan organisation. Men det är snarare så att vissa kriterier
              måste uppfyllas inför registrering av ett trossamfund.
            </seg>
            <seg n="4f5404c9">
              I samband med skiljandet av Svenska kyrkan från staten tillkom
              en ny lag om bland annat registrering av trossamfund. Tidigare
              fungerade trossamfunden som föreningar, stiftelser eller liknande.
              Det är Kammarkollegiet som i dag tar emot ansökan och beviljar
              en registrering av ett trossamfund. Det här är alltså omgärdat
              av regler. Det ska uppfyllas vissa kriterier.
            </seg>
            <seg n="4d237228">
              I dag finns det i vårt land 56 registrerade trossamfund, och
              när det gäller att avgöra vad som är och inte är att betrakta
              som religion tycker jag att man måste vara väldigt försiktig.
              I det sammanhanget vill jag passa på att framhålla att för Folkpartiets
              del har vi en lång och stolt tradition just när det gäller att
              måna om religionsfriheten. Den är också skyddad i grundlagen.
            </seg>
            <seg n="06580cb1">
              Slutligen vill jag passa på att meddela att jag precis som ett
              par av motionärerna anser att det är angeläget att motverka islamofobin
              var i samhället den än förekommer. Jag tror att grunden till detta,
              som i så många andra sammanhang, bygger på människors okunskap
              och rädsla.
            </seg>
            <seg n="8053b599">
              För egen del har jag varit med och bjudit in till träffar för
              att klargöra vad islam verkligen är och vad den står för. Jag
              tror faktiskt att vi alla har en jätteviktig roll att fylla när
              det gäller att sprida en annan bild av islam än den som oftast
              sprids av medierna.
            </seg>
            <seg n="4be3339d">
              Med detta vill jag avsluta och yrka bifall till förslaget i betänkandet.
            </seg>
          </u>
          <note type="speaker" n="743d266e">
            Anf. 14 OWE HELLBERG (v):
          </note>
          <u who="owe_hellberg_32d974" xml:id="i-f00030390e02ebf8-0" n="5bcf6bbe">
            <seg n="bc0724ba">
              Herr talman! För mer än ett år sedan dog en ung kvinna i cancer
              efter en längre tids sjukdom. En av hennes sista önskningar var
              att efter kremeringen skulle en del av askan från hennes stoft
              spridas för vinden på en plats som var henne mycket kär på toppen
              av en ås där naturen är mäktig och där hon ofta fann frid och
              ro. Resten av stoftet skulle gravsättas på sedvanligt sätt, på
              den kommunala kyrkogården.
            </seg>
            <seg n="a3a37a53">
              Tyvärr har inte hennes sista önskan förverkligats, och hon är
              fortfarande inte gravsatt. Den gravfrid som alla har rätt till
              har inte förverkligats. Mamman fortsätter kampen för att dotterns
              sista önskan ska gå i uppfyllelse. Hon kämpade mot kyrkan och
              krematoriet som sade nej och fortsätter nu sin kamp i förvaltningsdomstolen.
              Hon vägrar ge upp möjligheten att kunna få tillmötesgå sin dotters
              sista önskan och har naturligtvis förväntningar på att min motion
              ska ändra tingens ordning.
            </seg>
            <seg n="2d395c9e">
              Ska man utgå från utskottsmajoritetens mycket knapphändiga, fåordiga
              och, som jag anser, nonchalanta svar finns det inte mycket hopp.
              Hoppet och förslag till en annan ordning finns i den reservation
              som Vänsterpartiet har i detta betänkande. På fem ynkliga rader
              avfärdar utskottsmajoriteten min motion och beskriver också gällande
              lagstiftning som om den möjliggör att begravningar och dithörande
              ceremonier kan genomföras på ett sätt som uppfyller personers
              önskemål i dessa hänseenden. Enligt min mening är detta en felaktig
              beskrivning, och jag undrar om utskottsmajoriteten över huvud
              taget brytt sig om att sätta sig in i problematiken. Hur många
              exempel finns det på att personliga önskemål har uppfyllts enligt
              de tre kriterier som beskrivs i begravningslagens 5 kap. 5 §?
              Det vill jag gärna ha ett svar på här och nu.
            </seg>
            <seg n="c0780bfc">
              Utskottsmajoriteten hänvisar också till ett motionssvar på en
              liknande motion, dock inte från mig, från riksmötet 2001/02 som
              motivering för dagens ståndpunkter. Jag har naturligtvis tagit
              del av denna betänkandetext. Tyvärr var motiveringen och svaret
              den gången lika usla som dagens, i princip samma text.
            </seg>
            <seg n="2f4ff2a5">
              Herr talman! Nu tänker jag beröra lagstiftningen i sammanhanget.
              Enligt begravningslagen kan regeringen gå in och ändra i förordningen
              om hur askan ska hanteras vid kremering. I praktiken är det länsstyrelsen
              som tolkar lagstiftningen och tydligen gör det på olika sätt i
              olika delar av landet.
            </seg>
            <seg n="8ea4e94c">
              I det ärende som jag har beskrivit har länsstyrelsen vid överklagandeprövningen
              sagt ja, länsrätten har sagt nej och nu ligger ärendet i kammarrätten.
              I ett liknande fall i Landskrona har länsstyrelsen sagt nej, länsrätten
              har sagt ja och nu ligger även det ärendet i kammarrätten. I det
              fall som jag har beskrivit kommer inte heller kravet om att gravsättning
              efter kremering ska ske inom ett år efter det att personen i fråga
              har avlidit att uppfyllas. Gravsättningens genomförande försvåras
              också av den långsamma hanteringen i förvaltningsdomstolarna,
              vilket gör att anhöriga känner sig maktlösa och illa behandlade.
            </seg>
            <seg n="4a577175">
              Kyrkans syn och attityd spelar också stor roll i den här frågan.
              I det fall jag beskrivit har kyrkan via krematoriet intagit en
              hårdnackad inställning och sagt blankt nej. På Gotland hade kyrkan
              en annan inställning. Där fick en fiskaränka tillåtelse att enligt
              makens sista önskan sprida det mesta av askan i havet utanför
              Ljugarn och en mindre rest i en minneslund i Visby där änkan numera
              bor.
            </seg>
            <seg n="22f1ac82">
              Varken kyrkans eller länsstyrelsernas agerande verkar konsekvent
              eller logiskt. Jag tycker att det minst sagt sker en godtycklig
              behandling av anhöriga som inget hellre vill än att uppfylla näras
              och käras sista önskan i livet.
            </seg>
            <seg n="5eebcae8">
              Kyrkans roll måste ifrågasättas liksom länsstyrelsernas olikartade
              agerande. Vi lever i en modern tid, kyrkan är skild från staten
              och människor bör naturligtvis även inför döden ha ett större
              inflytande över sina liv. Naturligtvis ska trots detta askan och
              de ceremonier som sker i samband med spridandet av denna hanteras
              på ett pietetsfullt sätt, helt enligt lagens mening.
            </seg>
            <seg n="0d95d0b0">
              Utskottsmajoriteten har nu möjlighet att ompröva sitt ställningstagande
              genom att rösta för Vänsterpartiets reservation nr 1, vilken jag
              härmed yrkar bifall till. Om inte ser jag fram emot att det ges
              en godtagbar och värdig förklaring till varför motionen avslås.
              Det har inte skett hittills i alla fall.
            </seg>
          </u>
          <note type="speaker" n="05cc0359">
            Anf. 15 HELENE PETERSSON (s) replik:
          </note>
          <u who="helene_petersson_24cd69" xml:id="i-2206ba885c6734e7-1" n="52c9e5ba">
            <seg n="b939611f">
              Herr talman! Det är en väldigt viktig fråga Owe Hellberg tar
              upp i sin motion. Jag beklagar att han tycker att vårt svar i
              utskottet är undermåligt.
            </seg>
            <seg n="c8830a9c">
              Detta är viktigt för den anhörige, men det är också viktigt att
              vi kan hantera den här frågan på lång sikt. Det har förekommit
              att man velat sprida askan på ett område där man har en fastighet.
              Denna fastighet kanske man sedan säljer så att den inte längre
              finns kvar i släktens ägo. Hur hanterar vi möjligheten för de
              anhöriga att komma dit på besök? Ibland finns alltså olika skäl
              till att man kan få säga nej till detta.
            </seg>
            <seg n="fe0b4aef">
              De speciella exempel som Owe Hellberg tar upp kan jag inte svara
              på här.
            </seg>
            <seg n="50d8afba">
              Jag tycker att det är viktigt att vi öppnar för detta. Min fråga
              till Owe Hellberg är vem om inte länsstyrelsen som i så fall skulle
              ta det här beslutet. Skulle det vara bättre att ha generella regler
              som gäller över hela landet? Jag tror att man får gå på att det
              finns olika delar av landet och att det är länsstyrelsen.
            </seg>
          </u>
          <note type="speaker" n="e6a44364">
            Anf. 16 OWE HELLBERG (v) replik:
          </note>
          <u who="owe_hellberg_32d974" xml:id="i-f00030390e02ebf8-1" n="5bcf6bbe">
            <seg n="7ab055cf">
              Herr talman! I sitt anförande sade Helene Petersson att privatpersoners
              önskemål kan man minsann redogöra för i formulär till kyrkan.
              Bevisligen är det så att kyrkan har hanterat detta på väldigt
              olika sätt.
            </seg>
            <seg n="88404b6b">
              Sedan tycker jag att det är väldigt olyckligt med en lagstiftning
              som tydligen inte är särskilt tydlig eftersom frågorna hanteras
              olika på länsstyrelserna och det står att regeringen kan ändra
              detta i förordningen efter behag. Är det inte vi som lagstiftare
              i den här församlingen som faktiskt borde se till att lagstiftningen
              är så pass tydlig att länsstyrelserna inte gör så avvikande tolkningar
              som de tydligen gör, och även länsrätten i de fall som jag har
              redogjort för? När det är så finns det faktiskt anledning att
              se över det här.
            </seg>
            <seg n="9145c0b1">
              Jag menar att konstitutionsutskottet borde gräva lite i den här
              frågan. Hur hanterar kyrkan de här frågorna? Hur hanterar länsstyrelserna
              de här frågorna? Finns det någon gemensam nämnare för hur man
              ska tolka de här paragraferna i lagstiftningen?
            </seg>
            <seg n="09b475e3">
              Jag menar att ni inte riktigt har gjort ert jobb i det här fallet.
            </seg>
          </u>
          <note type="speaker" n="b5188af3">
            Anf. 17 HELENE PETERSSON (s) replik:
          </note>
          <u who="helene_petersson_24cd69" xml:id="i-2206ba885c6734e7-2" n="52c9e5ba">
            <seg n="20e306f3">
              Herr talman! Självklart är det viktigt att frågan följs. Där
              har jag absolut ingenting att invända. Det kommer vi också att
              göra.
            </seg>
            <seg n="1ef1d8a7">
              Jag vet att det finns ett biskopsbrev från 1988 som hanterar
              just begravningar, och det är under översyn hos Svenska kyrkan
              själv. Detta är alltså en fråga som man jobbar med. Man tittar
              på nya riktlinjer, och jag kan tänka mig att de exempel som Owe
              Hellberg tar upp kanske är grunden för detta. Man beräknar att
              presentera nya riktlinjer i vår. Jag har inte klart för mig om
              man är så pass framme att det är inom de närmaste dagarna, men
              man har sagt att man beräknar bli färdig under våren. Man jobbar
              alltså med detta från Svenska kyrkans sida också.
            </seg>
          </u>
          <note type="speaker" n="54cb7ef3">
            Anf. 18 OWE HELLBERG (v) replik:
          </note>
          <u who="owe_hellberg_32d974" xml:id="i-f00030390e02ebf8-2" n="5bcf6bbe">
            <seg n="93a3cc01">
              Herr talman! Det är jättebra om Svenska kyrkan jobbar med den
              här frågan och får en någorlunda gemensam syn i sina riktlinjer.
              Det är ju tydligt att man har lite olika syn på hur man ska hantera
              detta. Jag kan tänka mig att det till och med beror på enskildas
              uppfattningar, på krematorier eller inom kyrkan, hur det här fungerar.
            </seg>
            <seg n="7bfcf5b9">
              Därför menar jag att lagstiftningen naturligtvis också ska ses
              över. Det är illa, tycker jag, när vi har en lagstiftning där
              man öppnar för regeringen att gå in i en förordning och i princip
              ändra formerna för detta. Det tycker jag inte är bra.
            </seg>
            <seg n="eec10ada">
              Du tog upp exemplet med att sprida askan vid en fastighet, och
              där håller jag med. Det kan vara ett fall som kanske inte är lämpligt.
              Men en ås på en naturskön plats, havet och andra geografiska platser
              där allemansrätten och andra regler gäller tycker jag borde kunna
              jämställas i de här sammanhangen. Därför behövs det ett förtydligande
              av lagtexten. Det behövs en starkare ställning för den avlidnes
              sista önskan och, inte minst, de anhörigas möjlighet att kunna
              genomföra den.
            </seg>
          </u>
          <note type="speaker" n="a7d62708">
            Anf. 19 LEIF BJÖRNLOD (mp):
          </note>
          <u who="leif_bjornlod_77f2e0" xml:id="i-e4d2f0ae38a41a8f-0" n="15af6918">
            <seg n="c67b041c">
              Herr talman! Jag har följt den här debatten under många år. Den
              har legat mig väldigt varmt om hjärtat.
            </seg>
            <seg n="81c305e0">
              Jag har många goda vänner som tillhör olika trossamfund. Jag
              känner kanske ännu fler människor som inte tillhör något trossamfund
              men som inte desto mindre har ett förhållningssätt till livet
              som kan betecknas som religiöst i en eller annan form.
            </seg>
            <seg n="0311a592">
              Vi är på väg att omforma vårt samhälle till ett pluralistiskt
              samhälle. Det kommer att finnas människor av många olika trosbekännelser
              och utan trosbekännelser. Vi utvecklar olika traditioner och synsätt
              på hur man vill hantera livet och det som vi lämnar efter oss
              när vi lämnar livet.
            </seg>
            <seg n="13d3fa2c">
              Jag tycker inte att det framkommer i den här debatten. Jag tycker
              att det låter som om vi fortfarande har en statskyrka som har
              någon form av monopol och har satt upp regler som vi låser oss
              fast vid.
            </seg>
            <seg n="0badb193">
              Jag kan ta upp ordet pietetsfull, att behandla kvarlevorna pietetsfullt.
              Här kan vi ha många olika synsätt. Jag tänker på de människor
              med hinduisk bakgrund som vill sprida askan efter sina avlidna
              i ett rinnande vatten som leder mot havet så att deras askor ska
              förenas i havet. Det känns spännande. Sedan görs det under former
              som vi med vårt ceremoniella tänkande tycker är alldeles väldigt
              vardagligt: Man tar en spade och häller i Ganges eller någon annan
              flod.
            </seg>
            <seg n="39ef0ef1">
              Vi ska försöka lära oss att ta hänsyn till dessa grupper av människor
              och sedan låta det pietetsfulla vara det individuella eller något
              från det samfund vi tillhör. Det tycker jag att vi ska tillåta.
            </seg>
            <seg n="8fbea354">
              Sedan är det frågan om regelverk kring det hela. Till exempel
              kan en fastighet säljas, och därför kan askan inte ligga kvar.
              Varför inte? Människor som sprider askan i havet åker inte tillbaka
              till samma plats. De upplever gemenskap med de avlidna på ett
              helt annat sätt. Vi ska vara mycket mer öppna i den biten.
            </seg>
            <seg n="5430ab2c">
              Det finns fortfarande ett slags monopoltänkande när Svenska kyrkan
              fortsättningsvis ska vara mottagare av begravningsavgifterna även
              om man inte tillhör kyrkan. Jag har en god vän som är med i det
              norska kremeringssällskapet. Han betalar 50 kr om året för att
              med tiden få bli kremerad vid Oslofjorden och få sin aska spridd
              där. Detta betalar han plus att han betalar 89 öre per skattekrona
              till den församling vilken han bor i som han på intet sätt kan
              tillgodogöra sig. Jag tycker faktiskt att vi måste se över hur
              organisationen kring begravningsavgifterna ser ut.
            </seg>
            <seg n="7ec5d295">
              I övrigt skulle jag vilja föreslå fast jag har inget sådant yrkande
              att vi skulle kunna enas om att tillsätta en utredning där andra
              samfund får vara med och bestämma om dessa frågor. Vi har för
              många traditioner kvar kopplade till Svenska kyrkan.
            </seg>
          </u>
          <note type="speaker" n="dad847b3">
            Anf. 20 OWE HELLBERG (v) replik:
          </note>
          <u who="owe_hellberg_32d974" xml:id="i-f00030390e02ebf8-3" n="5bcf6bbe">
            <seg n="c52393e6">
              Herr talman! Jag lyssnade intresserat på Leif Björnlod, som tydligen
              delar min uppfattning i frågan om inflytande för individen och
              möjlighet för anhöriga att bestämma. Men jag blir inte riktigt
              klok på Miljöpartiets inställning. Är det Björnlod vi ska lyssna
              på eller är det Fridolin?
            </seg>
          </u>
          <note type="speaker" n="4ace487b">
            Anf. 21 LEIF BJÖRNLOD (mp) replik:
          </note>
          <u who="leif_bjornlod_77f2e0" xml:id="i-e4d2f0ae38a41a8f-1" n="15af6918">
            <seg n="55b1a6c5">
              Herr talman! Återigen tycker jag att detta egentligen inte är
              en partipolitisk fråga. Jag tycker att det här handlar om individers
              ställningstagande i existentiella frågor. Därför får du välja
              vem du vill lyssna på. Min åsikt framkommer helt klart genom tidigare
              motioner. Jag tror att jag har en stor grupp med mig, men jag
              vill naturligtvis inte domptera mina partikamrater i den här frågan.
              Det här är ett direkt individuellt ställningstagande.
            </seg>
          </u>
          <note type="speaker" n="8923fa6e">
            Anf. 22 OWE HELLBERG (v) replik:
          </note>
          <u who="owe_hellberg_32d974" xml:id="i-f00030390e02ebf8-4" n="5bcf6bbe">
            <seg n="0a004186">
              Herr talman! Jag har naturligtvis noga studerat vad som har sagts
              tidigare. En tidigare motion i det här fallet var just från Miljöpartiet.
              Ni får väl utreda inom partiet var ni står i frågan.
            </seg>
            <seg n="68e57501">
              Det hade varit bra om Miljöpartiet hade ställt upp på Vänsterpartiets
              reservation nr 1. Leif Björnlod kan gärna få yrka bifall till
              den så får vi se vad övriga Miljöpartiet gör sedan i kammarbehandlingen.
            </seg>
          </u>
          <note type="speaker" n="7302772e">
            Anf. 23 LEIF BJÖRNLOD (mp) replik:
          </note>
          <u who="leif_bjornlod_77f2e0" xml:id="i-e4d2f0ae38a41a8f-2" n="15af6918">
            <seg n="c9951901">
              Herr talman! Motionerna skriver vi som enskilda ledamöter. Ingen
              har haft några större invändningar, men jag har noterat att Gustav
              Fridolin har begärt ordet. Det här är faktiskt en fråga för konstitutionsutskottet,
              och då har vi för respekt för den bedömning som våra kamrater
              i utskottet gör. Att jag kommer hit nu är närmast som gubben i
              lådan för flera!
            </seg>
          </u>
          <note type="speaker" n="680d0b37">
            Anf. 24 LISELOTT HAGBERG (fp) replik:
          </note>
          <u who="liselott_hagberg_0b2a5f" xml:id="i-e1f4594d146285c1-1" n="47e3e78f">
            <seg n="9aa5b352">
              Herr talman! Det var inte jag som sade gubben i lådan, men jag
              kanske kan fortsätta på det temat.
            </seg>
            <seg n="a396d2dc">
              För att klargöra för de människor som sitter på läktaren och
              eventuella lyssnare tar ju Leif Björnlod upp ett antal frågor
              som vi över huvud taget inte har med för behandling i betänkandet:
              begravningsavgifter och någon annan fråga. Jag vill bara klargöra
              att det inte har funnits möjlighet för oss att göra ett tydligt
              ställningstagande i de frågor som Leif Björnlod tar upp nu eftersom
              de inte behandlas i betänkandet. Det är därför vi andra inte har
              berört dem. Men det hade varit spännande att diskutera begravningsavgifter
              och Svenska kyrkan kontra lagen om registrerade trossamfund.
            </seg>
          </u>
          <note type="speaker" n="4308afe7">
            Anf. 25 LEIF BJÖRNLOD (mp) replik:
          </note>
          <u who="leif_bjornlod_77f2e0" xml:id="i-e4d2f0ae38a41a8f-3" n="15af6918">
            <seg n="19abe785">
              Herr talman! Jag vet att detta kommer i ett annat betänkande,
              KU19, där man lite slentrianmässigt har behandlat tidigare motioner.
              Jag förstår att mina frågor efter dessa år kan uppfattas som något
              obsoleta, men likafullt tänker jag fortsätta att vara droppen
              som ska få stenen att bli urholkad. Jag passade på att lyfta fram
              frågan här. Jag håller med om att det är lite oegentligt.
            </seg>
          </u>
          <note type="speaker" n="445fad62">
            Anf. 26 NILS FREDRIK AURELIUS (m) replik:
          </note>
          <u who="nils_fredrik_aurelius_2162bb" xml:id="i-a6c9a5a9670e5e6c-3" n="08b068a2">
            <seg n="4502c156">
              Herr talman! Det var lite samma synpunkt jag tänkte förmedla
              som Liselott Hagberg redan har framfört.
            </seg>
            <seg n="52a0c52c">
              Det finns många intressanta frågor när det gäller den fortsatta
              utvecklingen av statkyrka-relationen. Det kommer att ske en sådan
              utveckling. Men det innebär inte att man nödvändigtvis måste tala
              om dessa saker i motionsbetänkanden år efter år. Den konstruktion
              där konstitutionsutskottet har gått i bräschen med förenklad ordning
              för återkommande likadana motioner i fråga om hemställanspunkter
              tycker jag är praktisk och lämplig. Själva diskussionen om hur
              det ska bli framöver med statkyrka-relationen är viktig och kan
              ske på annat sätt.
            </seg>
            <seg n="29f07abd">
              Låt mig bara göra ett förtydligande. Det är alltså inte församlingarna
              eller trossamfund som tar emot någon begravningsavgift till Svenska
              kyrkan. Svenska kyrkan fungerar här som ett slags entreprenör
              för alla som ska begravas, medlemmar och icke medlemmar. Undantag
              är Helsingfors och Tranås där kommunerna är huvudmän. Då kan man
              tycka att det hade varit en bra ordning om kommunerna överlag
              hade varit huvudmän. Det förslaget fanns, men kommunerna tackade
              nej i samband med den stora reformen. Här får man se kyrkan som
              ett slags entreprenör, inte trossamfund. Det har väl vissa praktiska
              fördelar kyrkan är ofta markägare och så vidare. Den frågan kan
              säkert komma att ses över någon gång i framtiden.
            </seg>
          </u>
          <note type="speaker" n="ecf6ca54">
            Anf. 27 LEIF BJÖRNLOD (mp) replik:
          </note>
          <u who="leif_bjornlod_77f2e0" xml:id="i-e4d2f0ae38a41a8f-4" n="15af6918">
            <seg n="370f4d0b">
              Herr talman! Jag tackar Aurelius för inlägget. Jag delar naturligtvis
              uppfattningen när det gäller begravningsavgifterna. Det vore mycket
              bättre om kommunerna tog hand om det. Det kanske vore ännu bättre
              om vi tog ett gemensamt samhällsansvar. Då skulle inte begravningsavgifterna
              skilja från 6 öre till över 1 kr per skattekrona i landet. Då
              skulle vi kunna jämna ut den avgiften över hela landet, vilket
              jag skulle tycka är bra. Det är trots allt de enskilda församlingarna
              som uppger vilka kostnader de har för de olika begravningarna.
            </seg>
            <seg n="1f726626">
              Ja, det är sant, den förenklade hanteringen av motionerna är
              bra. Vi har ganska mycket att göra ändå. Likafullt vill jag försäkra
              mig om att diskussionen verkligen fortsätter genom att lyfta upp
              den då och då i kammaren.
            </seg>
          </u>
          <note type="speaker" n="0e0d9dac">
            Anf. 28 GUSTAV FRIDOLIN (mp):
          </note>
          <u who="gustav_fridolin_991ef7" xml:id="i-5aa38ea80cf35af0-2" n="7ff45edd">
            <seg n="b36a344f">
              Herr talman! Förskrivna anföranden har den fördelen att man får
              sagt allt det man tänkte säga men den nackdelen att de måste skrivas
              i förväg. Jag tvivlar också på att den förenklade ordningen som
              utskottet tillämpar verkligen förenklar ordningen. Den snarare
              försvårar. Det är en diskussion vi kommer att fortsätta att ha
              i utskottet framöver.
            </seg>
            <seg n="0e9ce5a2">
              I de frågor som tas upp i reservation 1, som Owe Hellberg förtjänstfullt
              redogjort för, har Miljöpartiet tidigare, vilket Owe Hellberg
              nämnt, velat ha en utredning som ser över både dessa och andra
              frågor. Motioner av det slaget vi har inte ett exakt likadant
              motionsyrkande i år behandlas i KU19, den förenklade ordningen.
              Då blir det lite svårt när det gäller hur vi ska ställa oss till
              det specifika yrkandet om vad man ska tycka i frågor där vi egentligen
              behöver en bredare utredning.
            </seg>
            <seg n="73471894">
              Jag har landat på ställningstagandet att vi får lägga ned våra
              röster om det blir en omröstning under punkt 1. Det är det vi
              kommer att göra. Vi tycker inte att vi ska ta ställning fullt
              ut i de delfrågor som Owe Hellberg har lyft fram i en motion,
              men vi vill ha en utredning om det fältet av frågor. Den utredningen
              har vi yrkat på tidigare. För att fullfölja det yrkandet får vi
              lägga ned våra röster under punkt 1.
            </seg>
          </u>
          <note type="speaker" n="7b0caa76">
            Anf. 29 OWE HELLBERG (v) replik:
          </note>
          <u who="owe_hellberg_32d974" xml:id="i-f00030390e02ebf8-5" n="5bcf6bbe">
            <seg n="a4497a79">
              Herr talman! Då vill jag bara framföra en liten hälsning till
              utskottet att ni behöver se över er ordning för hantering av frågorna,
              om det är så att Fridolin inte kan yrka på en reservation därför
              att det kommer frågor i nästa betänkande. Det verkar väldigt märkligt.
              Det borde ni se över, och där håller jag med Fridolin.
            </seg>
          </u>
          <note type="speaker" n="ef20ffce">
            Anf. 30 GUSTAV FRIDOLIN (mp) replik:
          </note>
          <u who="gustav_fridolin_991ef7" xml:id="i-5aa38ea80cf35af0-3" n="7ff45edd">
            <seg n="0d311032">
              Herr talman! Vi kan ha en lång diskussion om den ordning som
              utskottet prövat sig fram till att ha. Det finns ett brett önskemål
              i riksdagen om att försöka snabbare hantera motionsyrkanden som
              återkommer år efter år. Nu prövar utskotten en ordning där just
              dessa yrkanden hamnar i ett särskilt betänkande, där man hänvisar
              till tidigare ställningstaganden. I detta särskilda betänkande
              ligger i dag åter yrkanden som Miljöpartiet har haft om en utredning.
              Jag var inte uppmärksam nog för att kunna se till att de flyttades
              över till detta betänkande så att jag kunde hänvisa till dem i
              den här diskussionen. Det borde givetvis ha varit så. Ansvaret
              får falla på mig i det här enskilda fallet, men ansvaret för ordningen
              ligger på utskottet kollektivt.
            </seg>
          </u>
          <note n="e76e5dec">
            Överläggningen var härmed avslutad.
          </note>
          <note n="7bbe9f02">
            5 § Trossamfund m.m. förenklad ordning
          </note>
          <note n="dc6389ca">
            Föredrogs
          </note>
          <note n="ae4d9bdf">
            Talmannen konstaterade att ingen talare var anmäld.
          </note>
          <note n="2071334d">
            6 § Ändringar i riksdagsförvaltningens instruktion m.m
          </note>
          <note n="dc6389ca">
            Föredrogs
          </note>
          <note type="speaker" n="7d02f576">
            Anf. 31 MATS EINARSSON (v):
          </note>
          <u who="mats_einarsson_7b24f2" xml:id="i-29dd6fd228c4a27a-3" n="92ded5c2">
            <seg n="40af3936">
              Herr talman! Nu ska vi prata pengar, nämligen riksdagsledamöternas
              pengar. I detta betänkande finns en reservation från Vänsterpartiet
              och Miljöpartiet där vi föreslår att extra arvoden för uppdrag
              som är direkt knutna till uppdraget som riksdagsledamot bör avskaffas.
            </seg>
            <seg n="87d2e023">
              Som skäl för att en del av de interna uppdragen i riksdagen skulle
              ge extra arvoden anfördes 1999 att de uppdrag som ersätts enligt
              arvodeslagen är sådana som tillkommer utöver det ordinarie riksdagsuppdraget.
              Vidare anförde utskottet att dessa uppdrag ofta medför betydande
              merarbete.
            </seg>
            <seg n="57f08415">
              Vi fick resultatet av en undersökning för några veckor sedan
              om bland annat arbetsbelastningen för riksdagsledamöterna. Det
              visade sig, kanske inte så förvånande, att skillnaderna var ganska
              så stora mellan olika riksdagsledamöter. Några klarade av att
              utföra sitt uppdrag på en normal 40-timmarsvecka. I andra änden
              av skalan vet jag inte riktigt hur många timmar som redovisades,
              men det var väl kanske uppåt det dubbla för andra. Snittet låg,
              om jag kommer ihåg det rätt, någonstans på 5060 timmar.
            </seg>
            <seg n="c370df0d">
              De här skillnaderna beror inte, om vi ska vara helt ärliga, i
              första hand på att vissa har extra uppdrag i form av ordförande
              eller vice ordförande i utskott eller liknande. De beror, och
              det kan vi vara överens om, till allra största delen på vilket
              parti vi tillhör, rättare sagt om vi tillhör ett större parti
              eller ett mindre parti. Rent generellt är det nog så att de av
              oss som än så länge tillhör något mindre partier, alltför små
              partier, får lägga ned ett större arbete i riksdagen än vad som
              är nödvändigt för dem som tillhör större riksdagsgrupper. Men
              det vore mig främmande att föreslå att ledamöter av mindre riksdagspartier
              skulle ha ett högre riksdagsarvode än de som är invalda för något
              större parti. Jag tror inte att det vore en lämplig ordning.
            </seg>
            <seg n="02daee78">
              Argumentet om större arbetsbelastning är väl inte helt hållbart,
              anser jag.
            </seg>
            <seg n="333ea442">
              Det finns också uppdrag som innebär betydande merarbete men som
              inte ger någon extra ersättning. Jag ska inte klaga på något sätt,
              utan jag vill bara påpeka att jag som ledamot av Europarådets
              parlamentariska församling i och för sig får några hundralappar
              från riksdagen för det uppdraget, men i denna församling har jag
              tidigare varit vice ordförande i ett av utskotten och för närvarande
              är jag gruppledare för vänstergruppen, vilket inte ger några som
              helst extra ersättningar, trots att det innebär ett ganska betydande
              merarbete. Man försöker motivera de här extra arvodena med rättvisa,
              men det rättviseargumentet håller inte.
            </seg>
            <seg n="561e7e1d">
              Jag tror att vi kan konstatera att riksdagsarvodet är väl tilltaget
              och borde vara en rimlig ersättning, trots att vi har lite olika
              arbetsbelastning och lite olika uppdrag inom ramen för riksdagens
              arbete. Det åligger också riksdagsgrupperna att försöka fördela
              arbete och arbetsuppgifter på ett så rimligt sätt som möjligt.
            </seg>
          </u>
          <note n="5fa327ab">
            Jag yrkar bifall till reservationen.
          </note>
          <note type="speaker" n="963bafeb">
            Anf. 32 GUSTAV FRIDOLIN (mp):
          </note>
          <u who="gustav_fridolin_991ef7" xml:id="i-5aa38ea80cf35af0-4" n="7ff45edd">
            <seg n="504bbeef">
              Herr talman! Miljöpartiet de grönas inställning till riksdagsarvodena
              är väl känd och flera gånger debatterad i denna kammare. Jag ska
              inte upprepa den diskussionen och den debatten. Däremot följer
              av logiken i den diskussionen att vi inte anser att det finns
              något behov av extra arvoden för uppdrag som man har inom ramen
              för sitt uppdrag som riksdagsledamot. Detta har aktualiserats
              i den framställning till riksdagen som finns och som vi nu behandlar
              i detta betänkande. Därvid har vi lagt en reservation med ett
              yrkande om att denna typ av övriga arvoden bör avskaffas. Detta
              tas upp i den reservation som Mats Einarsson så förtjänstfullt
              förklarade, försvarade och yrkade bifall till, vilket jag instämmer
              i.
            </seg>
            <seg n="ae3555f4">
              Avslutningsvis, herr talman! Det har gjorts en tidsstudie om
              riksdagsledamöternas arbete. Den är intressant och bör säkert
              följas upp av vidare studier. Jag vill tacka dem som har sett
              till att den har kommit till stånd bland annat talmannen själv.
              Av den kan man säkerligen dra många slutsatser. Jag tycker dock
              inte att man kan dra slutsatsen att det är rimligt med extra arvoden
              inom riksdagsledamotsuppdraget, inte ens att det är rimligt med
              de höga arvoden vi har.
            </seg>
          </u>
          <note type="speaker" n="1730d0a6">
            Anf. 33 BARBRO HIETALA NORDLUND (s):
          </note>
          <u who="barbro_hietala_nordlund_dd7388" xml:id="i-65f77d5f8c6b1fc6-0" n="5f4c1925">
            <seg n="495f4dd8">
              Herr talman! Ärade ledamöter! Jag konstaterar att varken Mats
              Einarsson eller Gustav Fridolin kommenterade någon av de andra
              frågor som finns i framställningen från riksdagsförvaltningen.
              Riksdagsförvaltningen har nämligen gjort en framställning till
              konstitutionsutskottet där man begär att få uppdraget att utse
              ersättare i det ledamotsnära rådet och att ersättarna dessutom
              ska få arvode när de tjänstgör, såsom ersättare som tjänstgör
              i andra uppdrag inom riksdagen får. Man har också begärt en förändring
              i instruktionen. Det handlar om att man helt enkelt vill få möjlighet
              att på ett modernare sätt avge ekonomisk redovisning i stället
              för enligt den instruktion till årsredovisning som nu finns.
            </seg>
            <seg n="dfc2c015">
              Utskottet tillstyrker framställningen från riksdagsförvaltningen
              i sak och i sin helhet. Det har inte varit en komplicerad fråga
              alls i sig, och det tyckte inte de övriga talarna heller, på annan
              punkt än just i arvodesfrågan. Det är alldeles logiskt och förväntat
              att både Miljöpartiet och Vänsterpartiet vidhåller sina tidigare
              ställningstaganden. Vi har haft stora debatter för inte så länge
              sedan just om ledamöternas arbetssituation, där ersättningsfrågan
              faktiskt var huvudpunkten.
            </seg>
            <seg n="36520df3">
              Båda föregående talare hänvisar till den undersökning som vi
              fick presenterad om arbetssituationen för riksdagsledamöterna.
              Det finns mycket att säga om den, och det är ett spännande material.
              Samtidigt är det viktigt att vi läser den med rätt sorts glasögon.
              Den bild som framkom om arbetssituationen är säkert inte alldeles
              heltäckande. Personligen reagerade jag på att man skulle rapportera
              tiden bara fram till kl. 22, men vi vet att många ledamöter har
              arbetstid både före kl. 7 på morgonen och efter kl. 22 på kvällen.
              Jag satt och visste inte riktigt vad jag skulle kryssa när jag
              visste att jag hade arbetat långt efter kl. 22. Där finns många
              brister, inte bara de som förstås handlar om skillnader i partistorlek.
              Det är också skillnader i utskottsarbetets tidsåtgång. Vi som
              är konstitutionsutskottsledamöter vet ju att det särskilt på våren
              inte är bara några ordinarie utskottstimmar som går åt utan många
              därutöver.
            </seg>
            <seg n="30a51e21">
              Det finns mycket att säga. Jag vill inte fastna i det, utan det
              som är vårt uppdrag i dag gäller det här betänkandet. Det är ett
              litet betänkande på bara nio tio sidor. Det rymmer alltså de två
              hemställanssatserna om ändringar i arvodeslagen och ändringar
              i riksdagsförvaltningens instruktion, vilka utskottet tillstyrker.
            </seg>
            <seg n="4793df4e">
              I övrigt när det gäller diskussionen om arvodesfrågan upprepar
              utskottet det som vi tidigare har sagt, och det redogjorde Mats
              Einarsson för. Jag kan komplettera med att visst, vi kan diskutera
              extraarvoden. Jag är inte alls negativ till det på något sätt.
              Men jag tycker att det finns starka skäl för att ersättarna i
              ledamotsnära rådet kamrater, kolleger till oss som påtar sig att
              på vårt uppdrag gå på sammanträden och företräda oss i likhet
              med andra ersättare ska få sitt arvode. Det tillstyrker vi.
            </seg>
            <seg n="3df6f90d">
              När det gäller övriga extraarvoden är det en diskussion som kan
              återkomma. Men jag tycker att vi kan jämföra med hur det ser ut
              på arbetsplatser runtom i samhället i övrigt. Den som påtar sig
              ansvar och uppdrag får extra ersättning. Så ser det ut runtom
              i samhället. Jag tycker inte alls att det är komplicerat. I dagens
              läge tillstyrker jag förslaget och det gör även utskottsmajoriteten.
              Frågan kan återkomma, frågan är under beredning i den meningen
              att man i det förslag som lades fram från översynsgruppen om inkomstgarantin
              och så vidare har tittat också på extraarvodena och hur de ska
              räknas fram. Den frågan är under remissarbete ute i partigrupperna
              och återkommer till kammaren för diskussion.
            </seg>
            <seg n="58e339d0">
              Frågan om extraarvoden kan alltså återkomma. I dag tycker jag
              inte att det är svårt att försvara det beslut som utskottet föreslår
              att riksdagen ska fatta.
            </seg>
          </u>
          <note type="speaker" n="c77a8e93">
            Anf. 34 GUSTAV FRIDOLIN (mp) replik:
          </note>
          <u who="gustav_fridolin_991ef7" xml:id="i-5aa38ea80cf35af0-5" n="7ff45edd">
            <seg n="42066709">
              Herr talman! Barbro Hietala Nordlund refererar till att på väldigt
              många andra arbetsplatser ges man ett extraarvode för övriga uppdrag
              man har. Det kan i och för sig diskuteras vad som är övrigt i
              en del av de uppdrag som man kan få extraarvode för som riksdagsledamot.
              Den skillnaden ska då klargöras att på den absoluta majoriteten
              av arbetsplatser i det här landet har inte arbetarna över 46 000
              kr i månadslön.
            </seg>
          </u>
          <note type="speaker" n="b0a33e14">
            Anf. 35 BARBRO HIETALA NORDLUND (s) replik:
          </note>
          <u who="barbro_hietala_nordlund_dd7388" xml:id="i-65f77d5f8c6b1fc6-1" n="5f4c1925">
            <seg n="2d205f4e">
              Herr talman! Nej, men de av våra kolleger och kamrater som åtar
              sig uppdrag som kräver engagemang och som kräver tidsåtgång utöver
              den ordinarie tid som vi lägger ned kan vara värda den här stimulansen
              och erkänslan för det uppdrag de åtar sig. Det är ju inte några
              stora ersättningar det handlar om som ersättare i ett ledamotsnära
              råd. Jag tycker inte att det är svårt att tillstyrka det i dag,
              utan jag tycker att det är konsekvent och riktigt.
            </seg>
            <seg n="ced227ff">
              Att frågan sedan kan återkomma om hur partigrupperna fördelar
              ansvaret är självklart. Det är ett ansvar som varje partigrupp
              har och som jag tycker att min partigrupp försöker att arbeta
              aktivt med.
            </seg>
          </u>
          <note n="e76e5dec">
            Överläggningen var härmed avslutad.
          </note>
          <note n="78af6633">
            7 § Kommunal demokrati och kompetens
          </note>
          <note n="dc6389ca">
            Föredrogs
          </note>
          <note type="speaker" n="58c229b9">
            Anf. 36 CARL-ERIK SKÅRMAN (m):
          </note>
          <u who="carl-erik_skarman_2d81d8" xml:id="i-4912a8a59c3a2954-0" n="addca670">
            <seg n="7b58a090">
              Herr talman! Jag vill börja med att yrka bifall till reservation
              nr 3, även om jag givetvis står bakom även de övriga moderata
              reservationerna.
            </seg>
            <seg n="192e6f42">
              Kommunal politik spänner över ett mycket brett spektrum och berör
              ofta medborgarna mycket nära. Det framgår även av dagens inte
              alltför omfattande betänkande. Frågorna om den kommunala demokratin
              framstår då som särdeles viktiga och betydelsefulla för medborgarna.
              Det gäller exempelvis minoritetsskydd och försvar för den enskildes
              integritet och försvar för medborgarna mot olika administrativa
              övergrepp.
            </seg>
            <seg n="448bbd04">
              Det hindrar inte att åtskilligt fler frågor och aspekter på kommunal
              demokrati är spännande och intressanta. Europafrågorna och deras
              betydelse för kommunerna måste naturligtvis följas med mycket
              stor uppmärksamhet framöver. Mycket kan också sägas om de kommunala
              folkomröstningarna, inte minst efter vad som förevarit i form
              av brutna vallöften, partiella folkomröstningar och andra omständigheter
              kring eventuella trängselskatter i Helsingfors under senare år.
              Många som har sagt sig tala för folket har inte vågat fråga folket
              vad de tycker.
            </seg>
            <seg n="b7146242">
              I frågan om kommunala folkomröstningar tycks det dock finnas
              en princip som det råder enighet om, nämligen att det inte är
              staten som ska diktera om vad eller när en kommun eller ett landsting
              ska folkomrösta. Den kommunala självständigheten måste även i
              detta fall försvaras.
            </seg>
            <seg n="66471c41">
              En annan fråga av vikt i den kommunala demokratin är minoritetsskyddet.
              Vi menar att den återremissrätt som en minoritet i kommunfullmäktige
              har också bör skyddas så att majoriteten inte kan rycka undan
              grunden för återremissen genom att ge helt andra motiv än minoritetens
              för återremissen och därmed också styra utredningar och annat
              arbete under remisstiden. Det skulle omintetgöra återremissens
              syfte. Regeringen bör således utreda frågan och återkomma med
              förslag till riksdagen.
            </seg>
            <seg n="ddad65d5">
              Av karaktären skydd för minoritet och för enskilda medborgare
              är också frågan om krav på verkställighetsförbud för överklagade
              kommunala beslut. Bakgrunden är naturligtvis att så länge ett
              överklagande inte är avgjort och i vissa fall kan det röra sig
              om flera år råder det stor osäkerhet, och i vissa fall blir det
              inte praktiskt möjligt för den som får sitt överklagande bifallet
              att bli tillgodosedd beroende på att åtgärder som inte går att
              återkalla redan vidtagits. För den enskilde medborgaren kan en
              sådan situation bli mycket förödande. En översyn av dessa förhållanden
              är därför angelägen. En förändring av bestämmelserna skulle förhoppningsvis
              även få konsekvensen att överklaganden skulle bli snabbare avgjorda,
              vilket vore till fördel både för den överklagande och för respektive
              kommun. Att, som nu är fallet, behöva vänta i många år på det
              slutliga utfallet av ett överklagande är inte förenligt med hög
              samhällseffektivitet.
            </seg>
            <seg n="d27c7212">
              Vad sedan gäller kommunala bolag är det viktigt att de med sina
              i många fall, beroende på den kommunala beskattningsrätten, mycket
              starka finansiella positioner inte på olika sätt missbrukar sin
              ställning.
            </seg>
            <seg n="7bc170d4">
              Mycket talar för att kommunal verksamhet ska bedrivas i förvaltningsform,
              därför att det ger den öppenhet och den insyn som vi alla vill
              ha. Kommunerna bör sålunda inte ha möjligheten att ge koncernbidrag
              som medför att verksamheter får finansiera andra verksamheter
              som saknar samband med de ursprungliga verksamheterna.
            </seg>
            <seg n="f0367671">
              Exempel har funnits på energiproduktion som i praktiken fått
              finansiera kulturlivet i kommunen. Inte heller samarbetsformer
              mellan enskilda företag och kommunala bolag, som gör det svårt
              för att inte säga omöjligt att följa och kontrollera den kommunala
              aktiviteten, är acceptabla, och de bör naturligtvis ses över.
            </seg>
            <seg n="900ae05b">
              Till sist har vi de kommunala bostadsbolagens verksamhet och
              kompetensgränser, som ju är speciella. De bör preciseras och förtydligas
              för att det ska bli möjligt att följa denna verksamhet.
            </seg>
            <seg n="9ddd28dc">
              Herr talman! Den kommunala demokratin behöver ständigt övervakas
              och revideras, och stundtals försvaras. Det är anledningen till
              att jag inledningsvis yrkade som jag gjorde.
            </seg>
          </u>
          <note type="speaker" n="41b2d79a">
            Anf. 37 LISELOTT HAGBERG (fp):
          </note>
          <u who="liselott_hagberg_0b2a5f" xml:id="i-e1f4594d146285c1-2" n="47e3e78f">
            <seg n="71a2e00a">
              Herr talman! Det kanske är bäst att vara tydlig från början här
              och förklara att det här kommer ytterligare ett förenklat motionshanterande.
              Det är på demokratins område. Vi behandlar bara de frågor som
              inte har behandlats tidigare under perioden om det skulle dyka
              upp något ämne som jag inte har berört.
            </seg>
            <seg n="3bc14ee4">
              Man måste ändå säga att det är en rik variation av frågor som
              tas upp i det här betänkandet. En fungerande demokrati förutsätter
              ju att människor är delaktiga, och då handlar det inte om att
              människor ska vara delaktiga vart fjärde år, när det är val, utan
              också mellan valen. Här har vi alla en väldigt viktig roll att
              fylla. Det gäller verkligen att dagligen ge människor anledning
              att engagera sig på många olika sätt. En nyligen redovisad undersökning
              visar till exempel att riksdagsledamöter blivit mer aktiva nu
              än tidigare när det gäller kontakten med väljarna, och det borde
              förstås vara helt naturligt.
            </seg>
            <seg n="5f058e22">
              All offentlig makt i Sverige utgår från folket. Så säger grundlagens
              portalparagraf. Men all makt ska inte för den sakens skull vara
              offentlig. Och den offentliga makten får inte vara oinskränkt.
              I ett liberalt samhälle garanteras den enskilda människan en privat
              sfär med självbestämmande och valfrihet.
            </seg>
            <seg n="12291c6f">
              Vid sidan av den så kallade etablerade partipolitiken kan vi
              se andra former för folkligt engagemang växa fram. Det har blivit
              allt vanligare med tillfälliga opinionsrörelser, nätverk och intressegrupper
              vilka i sig är ett tecken på politisk mobilisering. Men av tillfälliga
              nätverk och intressegrupper är det svårt att utkräva ansvar. Det
              kan egentligen bara ske i en modell som bygger på någon form av
              partier med förtroendevalda som redovisar program och sakståndpunkter.
            </seg>
            <seg n="79e41486">
              Herr talman! För att förtroendevalda ska kunna fullgöra sina
              uppdrag krävs det fungerande spelregler. Det finns exempel på
              regelverk som skapats för att underlätta och förtydliga men där
              det verkligen visat sig att det blev precis tvärtom. Då tänker
              jag på tillägget i kommunallagen, som sedan den 1 juli 2002 ger
              en minoritet i en fullmäktigeförsamling rätt att få till stånd
              en återremiss.
            </seg>
            <seg n="333b5b32">
              Den nya ordningen, rätt använd, ger större möjligheter för samråd,
              ekonomiska analyser och fördjupad demokrati. Dessvärre, måste
              man säga, finns det exempel som visar att den återremiss som en
              minoritet kan få till stånd görs helt betydelselös genom att majoriteten,
              genom ett beslut med enkel majoritet, driver igenom en helt annan
              motivering till återremissen än den som minoriteten avsett. Det
              finns ett antal exempel hämtade från södra delen av vårt avlånga
              land som visar hur fel det kan bli när lagstiftningen inte riktigt
              hänger samman. Det är också därför vi i Folkpartiet tillsammans
              med Moderaterna, Kristdemokraterna, Centerpartiet och Miljöpartiet
              vill att regeringen ska utreda frågan och återkomma till riksdagen
              med förslag för att det inte ska vara så att en återremiss kan
              göras helt verkningslös.
            </seg>
            <seg n="5cd7a9da">
              Herr talman! För att människor ska kunna känna förtroende för
              välfärdstjänster som finansieras med offentliga medel är det viktigt
              att människor får klarhet i vad de kan förvänta sig. Det är till
              exempel inte alls särskilt ovanlig att en kommun höjer skatten
              med motiveringen att äldrevårdens kvalitet ska förbättras. De
              äldre och deras anhöriga märker dock inte av någon särskild förbättring
              över huvud taget. Det är lätt att förstå att det väcks både förakt
              och misstro i en sådan situation.
            </seg>
            <seg n="114c349f">
              Ett tydligt sätt att ge medborgarna större makt när det gäller
              att utvärdera kvaliteten på välfärdstjänster skulle kunna vara
              en modell med så kallad medborgarkontrakt, där människor genom
              ömsesidig dialog klart och tydligt får klart för sig vad de kan
              förvänta sig och där de får kompensation när målen inte uppfylls.
            </seg>
            <seg n="406bc4a8">
              Den offentliga verksamheten måste koncentreras till det som är
              allra viktigast, sådant som inte kan utföras bättre av andra.
              En annan självklarhet är förstås att offentlig verksamhet ska
              drivas med full öppenhet och insyn för medborgarna. Här måste
              man säga att de kommunala bolagen är en verklig avart. Ett beslut
              som fattas i ett kommunalt bolag kan inte överklagas. I bolaget
              gäller aktiebolagslagen, vilket innebär att det är de affärsmässiga
              intressena som väger tyngst. Kommuner som bildar koncerner där
              pengar flyttas hit och dit mellan bolag försvårar ytterligare.
            </seg>
            <seg n="abc54695">
              Avslutningsvis, herr talman, vill jag säga att utgångspunkten
              måste vara att all makt inte ska vara offentlig och att den offentliga
              makten inte får vara oinskränkt. Slutligen vill jag yrka bifall
              till reservation 3.
            </seg>
          </u>
          <note n="b44ff9c2">
            I detta anförande instämde Helena Bargholtz och Tobias Krantz
            (båda fp).
          </note>
          <note type="speaker" n="12607b7c">
            Anf. 38 INGVAR SVENSSON (kd):
          </note>
          <u who="ingvar_svensson_8b2598" xml:id="i-62c35bb892bad6f8-0" n="27211e3d">
            <seg n="38f4916e">
              Herr talman! Betänkandet handlar om kommunal demokrati och kompetens.
              Jag kan väl säga att den svenska grundlagen egentligen inte ger
              så stort utrymme åt den kommunala självstyrelsen. Det är ett bekymmer.
              Det behandlas i och för sig inte i det här betänkandet, men egentligen
              borde man fundera vidare på att förstärka den kommunala kompetensen.
            </seg>
            <seg n="2b8ebbac">
              Det är ju så att väldigt många av de uppgifter som ligger på
              kommunerna i dag är statligt bestämda, och det blir inte mycket
              kvar av restpost för kommunal demokrati, så att säga. Det är en
              stor och viktig fråga som förhoppningsvis kommer att hanteras
              av den nu tillsatta Grundlagsutredningen. Det vet vi ju inte än
              eftersom regeringen inte vill ge de här direktiven. Man skulle
              invänta Ansvarskommitténs synpunkter på om det behövdes grundlagsförändringar
              eller inte. Vår bedömning är att det behövs.
            </seg>
            <seg n="293e1986">
              Vi har inte så många motioner i det här betänkandet. Vi har några
              väsentliga motioner som behandlas i den förenklade ordningen.
              Jag skulle vilja instämma i de tidigare synpunkterna när det gäller
              reservation 3, som jag också instämmer i bifallsyrkandet till,
              när det gäller återremissyrkanden. Jag ska inte orda så mycket
              om detta.
            </seg>
            <seg n="74337229">
              Jag vill bara ta upp en synpunkt när det gäller folkinitiativet
              till kommunala folkomröstningar. Det har det funnits en majoritet
              i den här kammaren för att man ska utreda. Nu har den här frågan
              hänförts till Grundlagsutredningen. Då kan jag säga att vi var
              flera stycken som motsatte oss att detta skulle ligga på Grundlagsutredningen,
              utan det skulle hanteras i särskild ordning. Men nu ligger det
              där, och då får vi acceptera att det är på det sättet. Ibland
              är det så att vissa partier vill framstå som mer vänliga till
              folkinitiativet än andra, och då kan man lägga reservationer.
            </seg>
            <seg n="1a8ef48c">
              Det är ju faktiskt fritt för Grundlagsutredningen att behandla
              de här frågeställningarna i delbetänkandet. Vi hoppas att det
              kan fungera på det sättet inom utredningen så att vi snabbt kan
              få ett underlag för det här med folkinitiativ.
            </seg>
          </u>
          <note type="speaker" n="c4032534">
            Anf. 39 KERSTIN LUNDGREN (c):
          </note>
          <u who="kerstin_lundgren_078b71" xml:id="i-0556eb9da138695a-0" n="583edbfb">
            <seg n="a4f4f6a5">
              Herr talman! Den enskilda medborgaren, den enskilda människan,
              är naturligtvis utgångspunkten och måste vara en grund för vårt
              arbete. Att ge människor möjligheter och förutsättningar att förverkliga
              sina livsdrömmar måste vara centralt för den offentliga verksamheten.
            </seg>
            <seg n="68692afa">
              Den offentliga verksamheten är enligt dagens grundlag ordnad
              på ett sätt som gör att mycket makt, all offentlig makt, hamnar
              i denna kammare att fördelas till andra från vår horisont.
            </seg>
            <seg n="acdcf969">
              Vi har från Centerpartiets sida uttalat att vi vill förändra
              dagens ordning och vill ha en annan struktur som byggs underifrån
              med en tydlig offentlig makt byggd på att varje nivå har en stark
              självständighet och att varje nivå har förutsättningar både ekonomiskt
              och beslutsmässigt i övrigt att avgöra de frågor som ligger i
              det egna hägnet. Det skulle göra att den kommunala självstyrelsen
              och den lokala och regionala demokratin kraftfullt förstärktes
              och gavs ett reellt innehåll.
            </seg>
            <seg n="6c88a6f8">
              Från vår sida ser vi att det är så att säga det ena benet för
              att utveckla vår demokrati, att federalisera Sverige.
            </seg>
            <seg n="644f5973">
              Det andra är att vara tydlig när det gäller att utveckla det
              civila samhällets utrymme. I dag är det så att många frågor som
              mycket väl skulle kunna lösas i det civila samhället tas om hand
              av den offentliga verksamheten eller marknaden, för den delen.
              Vi vill ge förutsättningar för det civila samhället, som är grunden
              för hela vårt samhälle, att växa. Vi vill ge utrymme för den sociala
              ekonomin att få goda förutsättningar att utvecklas. Det pekar
              vi på i reservation 6, som gäller punkt 12, som jag yrkar bifall
              till. Det handlar om att ta vara på en stark tradition i Sverige,
              om det civila samhället, och att ge förutsättningar för det. Det
              är så att säga ett ben som saknas i vårt utredningsarbete just
              nu. Ansvarskommittén ser över den offentliga strukturen, Grundlagsutredningen
              ser över det gemensamma ramverket, men vi har ingen som fokuserar
              på och ser på det civila samhällets rum. Och vi vill att man också
              jobbar med dessa frågor. Det pekar vi på i reservation 6 och som
              gäller punkt 12.
            </seg>
            <seg n="067ce678">
              För övrigt, herr talman, vill jag peka på några andra motioner
              som behandlas i detta betänkande. De berör några av de frågor
              som ligger på bordet i dag. I betänkandet tas också upp en rad
              andra spörsmål som naturligtvis är av stort intresse.
            </seg>
            <seg n="475f18f3">
              Men i den här delen vill jag peka på demokratiexperimenten som
              tas upp under punkt 1. Vi har sett att det finns behov av att
              utveckla vår demokrati och att bejaka demokratiexperiment, inte
              bara sammanläggningar av kommuner, vilket verkar vara regeringens
              nuvarande modell. Vi vill alltså att man tydligt från denna kammare
              ska peka på behovet av att ge utrymme för mångfald när det gäller
              att utveckla vår demokrati. Det skulle kunna vara ett led i att
              ge debatten kraft när det gäller vår kommande grundlagsöversyn
              också.
            </seg>
            <seg n="d947485b">
              Ytterligare frågor i detta sammanhang är naturligtvis återremissförslaget
              som behandlas under punkt 6. Beträffande den punkten har Moderaterna,
              Folkpartiet, Kristdemokraterna, Centerpartiet och Miljöpartiet
              en gemensam reservation, nämligen reservation 3. Den yrkar jag
              också bifall till. Det är en ofullkomlighet såsom denna kammare
              har beslutat att man i lokala fullmäktigeförsamlingar eller i
              landstingsfullmäktige ska kunna gå in och med majoritetsbeslut
              avgöra vad som har varit syftet med ett återremissyrkande från
              en minoritet. Det är inte en rimlig ordning, och det bör vi rätta
              till.
            </seg>
            <seg n="21ea564d">
              När det gäller kommuners inflytande i Europafrågor pekar vi i
              ett särskilt yttrande på just vikten av att vi i en ny ordning
              så att säga för vår samhällsorganisation tar fasta på det lokala
              och regionala självstyret.
            </seg>
            <seg n="00eabc46">
              Vi tycker att man i grundlagsöversynen borde titta på möjligheterna
              att inrätta också en andra kammare i detta parlament som mycket
              väl skulle kunna vara baserad på en representation från den lokala
              och regionala nivån. Det skulle ge ett delinflytande eller medbestämmande
              makt i de frågor som handlar om vår gemensamma Europapolitik som
              i mångt och mycket också berör den lokala och regionala nivån.
            </seg>
            <seg n="5475f29a">
              Dessutom är det naturligtvis intressant att fundera på dessa
              frågor i ett läge då vi har ett nytt fördrag i vardande där de
              nationella parlamenten ges ett nytt inflytande.
            </seg>
            <seg n="605a044d">
              Herr talman! Med detta vill jag bara konstatera att vi självfallet
              står bakom samtliga våra reservationer i betänkandet, men jag
              nöjer mig med att yrka bifall till reservationerna 6 och 3.
            </seg>
          </u>
          <note type="speaker" n="7a0c5b0c">
            Anf. 40 GUSTAV FRIDOLIN (mp):
          </note>
          <u who="gustav_fridolin_991ef7" xml:id="i-3042016868e02d0f-1" n="7ff45edd" next="i-7ab51f45321e9aad-1"/>
          <note n="e0d55717">
            Herr talman! Redan 1897 det var innan herr talman blev talman
            lade den liberale riksdagsmannen David Bergström fram ett förslag
            om att det skulle utlysas en folkomröstning om införandet av allmän
            rösträtt. Detta förslag avslogs.
          </note>
          <u who="gustav_fridolin_991ef7" xml:id="i-7ab51f45321e9aad-1" n="7ff45edd" prev="i-3042016868e02d0f-1">
            <seg n="1a29d929">
              Så här lite drygt 100 år efteråt vet vi varför det avslogs. De
              som då hade makten i samhället ville inte dela med sig av den
              till de stora folklagren genom att införa allmän och lika rösträtt
              eftersom de visste att det skulle leda till ett rättvisare samhällsskick,
              jämlikhet, arbetares rättigheter och på sikt också kvinnors rättigheter.
              Det ville man inte.
            </seg>
            <seg n="e500d4ee">
              Men givetvis kunde man inte föra fram sådana argument ens då
              i riksdagens kammare. I stället sade man: Allmän och lika rösträtt
              kan inte införas eftersom det, mina vänner, skulle strida mot
              Sveriges representativa statsskick.
            </seg>
            <seg n="2dcd6a6e">
              Argumentet känns igen. Just argumentet att direkta former av
              inflytande från folket, direkt demokrati, på något sätt skulle
              stå i motsatsställning till ett representativt styrelseskick eller
              en representativ demokrati har sedan dess funnits med i debatten.
            </seg>
            <seg n="4fe6c58d">
              Den demokratisyn som jag och Miljöpartiet de gröna företräder
              är av ett annat slag. Vi menar att inslag av direkt inflytande
              från medborgarna, direkt demokrati, är ett komplement till de
              valda församlingar som alla numera är med och väljer.
            </seg>
            <seg n="c0fc111e">
              En riktigt levande demokrati är en demokrati där människor har
              möjlighet att vara delaktiga och också direkt påverka de beslut
              som fattas. Vår grundsyn är att alla beslut som du påverkas av
              ska du också ha möjlighet att påverka själv. Det är långt dit,
              men det blir inte närmare för att vi aldrig börjar gå.
            </seg>
            <seg n="8dd2b46b">
              Det har förflutit tid sedan den liberale riksdagsmannen David
              Bergström lade fram sitt revolutionerande förslag om allmän och
              lika rösträtt. Vi fick igenom den allmänna och lika rösträtten.
              Människors kamp ledde till det. Sedan fick kvinnor också rösträtt.
              Kvinnornas och männens kamp, de män som var med dem, ledde till
              det.
            </seg>
            <seg n="d94ac135">
              Efter det har demokratins former med vissa förändringar sett
              ungefär likadana ut, trots att medborgarna i vårt land har förändrats.
              Man går i skola längre, man utbildar sig mer, man reser mer, och
              man har troligen större förståelse för komplexa orsakssammanhang
              och kan se större bilder. Vi har fungerande medier och en granskning
              av makten. Även om den ibland kan kritiseras vet vi att människor
              i dag är betydligt mer insatta än vad de hade möjlighet att vara
              för 100 år sedan. Trots det har demokratins former inte utvecklats
              på samma sätt. Det vill vi ändra på, bland annat genom införande
              av folkinitiativ, möjligheten att kräva folkomröstningar.
            </seg>
            <seg n="c31a4b5d">
              Det som vi i Sverige samlar under begreppet folkomröstningar
              är i själva verket, åtminstone i en internationell kontext, flera
              saker.
            </seg>
            <seg n="ad0575bb">
              Sedan 1977 har vi den lag som säger att kommunfullmäktige ute
              i landet kan utlysa en kommunal folkomröstning, vilket har skett
              ett 70-tal gånger. Vi har också den lag om folkinitiativ från
              1994 som innebär att fullmäktige kan besluta om en folkomröstning
              om minst 5 % av kommunens röstberättigade invånare kräver det.
              Det är just det här att själva beslutet att hålla en folkomröstning
              eller ej fortfarande ligger på de folkvalda politikerna när man
              utnyttjar initiativrätten som har gjort lagen om folkinitiativ
              till tandlös och urholkad snarare än att den har stärkt den lokala
              demokratin.
            </seg>
            <seg n="ea7ca5a2">
              Av de över 80 initiativ som kunde ha lett till en lokal folkomröstning
              har bara fem genomförts. Fullmäktigeförsamlingarna har haft några
              ständigt återkommande skäl att avslå begäran: att det inte ligger
              inom den kommunala kompetensen, att frågan ligger fel i tiden,
              att det blir svårt att formulera alternativen och så vidare.
            </seg>
            <seg n="9a419caa">
              Ni kan själva tänka er vilket antiklimax för det lokala engagemanget
              det är om man har samlat namn, fått stöd av 5 % av kommunens invånare
              och sedan på några minuter på ett fullmäktigemöte får sin begäran
              om en folkomröstning avslagen. Detta sker trots att det finns
              så många goda skäl för folkomröstningar och lokala folkinitiativ.
              De principiella skälen de som lämnar makt till representanter
              ska också ha möjlighet att ta tillbaka den makten. Vi är inte
              något frälse som har kommit från ovan. Vi är valda av väljare
              som har satt oss här och därmed också har rätt och möjlighet att
              överpröva våra beslut. Det sker genom allmänna val till de här
              församlingarna men också, tycker jag, genom möjlighet att kräva
              en folkomröstning i en enskild fråga där de inte känner att vi
              representerar dem på det sätt som de önskar. Det gäller de demokratiska
              skälen.
            </seg>
            <seg n="e2cbd1fb">
              När jag gick hit till riksdagen i dag såg jag en liten skylt
              där det står: Demokrati betyder folkstyre. Varför är det då inte
              folket som styr? Det är en provocerande fråga som är menad att
              få folk att tänka till. Men den pekar på det avstånd som många
              människor upplever till den politiska makten och på den känsla
              av maktlöshet som finns i samhället. Det finns en känsla av att
              man inte kan påverka de beslut som fattas här inne eller i kommunfullmäktigeförsamlingarna
              runtom i landet.
            </seg>
            <seg n="9c016bbe">
              En möjlighet att kräva och få igenom folkomröstningar skulle
              kunna vara ett sätt att överbrygga den klyftan. Dessutom finns
              de rent praktiska argumenten. Initiativ- och folkomröstningsinstitutet
              i Europa har bevisat att de områden som tillämpar folkinitiativ
              och medborgarförslag har bättre ordning på sin ekonomi och en
              bättre förvaltning än de områden som inte gör det. Inför risken
              att bli överprövade av våra medborgare håller vi helt enkelt mer
              ordning både på papper och pengar.
            </seg>
            <seg n="76c1468a">
              Herr talman! Redan två år efter införandet av lagen om folkinitiativ
              reagerade Demokratiutvecklingskommittén på det faktum att inte
              ett enda av de då 40 initiativen år 1996 hade kommit längre än
              till fullmäktige, där de hade avslagits. Sedan föreslog Demokratiutredningen
              att man skulle göra det obligatoriskt att hålla en folkomröstning
              om minst 10 % av medborgarna krävde det. 10 % är en hög tröskel.
              Vi skulle vilja ha den lägre. Men det var rätt steg att gå. Det
              skulle bli obligatoriskt, och man skulle få en möjlighet att tvinga
              fram en folkomröstning. Denna hållning fick stöd av konstitutionsutskottet
              och därefter av riksdagen vid upprepade tillfällen.
            </seg>
            <seg n="e39f9fae">
              Tyvärr arbetade regeringen inte fram ett förslag utan försökte
              i stället mer eller mindre fumla fram ett förslag i en departementsskrivelse
              om att man skulle hålla samråd. Det kunde vara en folkomröstning,
              men det kunde också vara en utställning på biblioteket eller någonting
              däremellan om minst 10 % och en tredjedel av kommunfullmäktige
              krävde det. Trösklarna blev dubbla.
            </seg>
            <seg n="8722b237">
              Ett sådant förslag kunde givetvis inte accepteras, och vi satte
              oss i samtal för att försöka få fram det ursprungliga förslaget.
              Döm om min förvåning när förslaget helt plötsligt skulle begravas
              i den grundlagskommitté som av naturliga skäl nu ska arbeta under
              lång tid! Vi var emot att det skulle hamna där. Vi tycker fortfarande
              att frågan ska behandlas i ett snabbspår eller lyftas ur kommittén
              och behandlas på ett särskilt sätt.
            </seg>
            <seg n="09701646">
              Det är en fråga som har ett riksdagstillkännagivande bakom sig
              och som i den ordning som man har i dag riskerar att urholka det
              lokala engagemanget genom att folk som samlar namn inte får igenom
              det krav på folkomröstning som de ställer. Den borde därför behandlas
              snabbare. Ett tillkännagivande skulle innebära att regeringen
              kan lägga sådana direktiv till Grundlagsutredningen. Ett sådant
              tillkännagivande begär vi i reservation nr 4, som jag härmed yrkar
              bifall till.
            </seg>
            <seg n="b505023c">
              Det finns några andra partier som har ställt upp på folkinitiativ.
              Det hade som sagt en gång en riksdagsmajoritet bakom sig. Några
              partier har ett särskilt yttrande där de säger att de i och för
              sig inte skulle vilja ha frågan i Grundlagsutredningen, men eftersom
              den nu ligger där så behandlar vi den där. Det är Vänsterpartiet,
              Kristdemokraterna och Centerpartiet gott så! Vi har lite olika
              uppfattningar om formen, men i sak är vi fortfarande överens.
            </seg>
            <seg n="37eea7a9">
              Två partier som tidigare har varit med på ställningstagandet
              säger dock ingenting i betänkandet. Det är Folkpartiet och Moderaterna.
              Därför har jag en tydlig fråga: Är ni med på kravet om lokala
              folkinitiativ? Vidhåller ni den uppfattning ni har haft tidigare
              om att stärka medborgarnas inflytande eller har ni svikit den
              uppfattningen och alla de som kräver ökat medborgerligt deltagande
              i besluten och ökade inslag av direkt delaktighet i demokratin?
            </seg>
            <seg n="94ce55d9">
              Herr talman! I betänkandet behandlas flera andra frågor. Jag
              kommer inte att hinna gå in på någon av dem, men vi står givetvis
              bakom även övriga reservationer som bär grön partibeteckning.
            </seg>
            <seg n="b91d807b">
              Låt mig bara säga att jag finner reservation 1 om demokratiexperimentet
              intressant. Bland annat har Ängelholms kommun ansökt om att få
              ha ett försök med valdag på en annan dag än den officiella valdagen
              i Sverige. Den typen av experiment borde kunna tillåtas, speciellt
              nu när vi har en grundlagskommitté och en utredning om hur man
              stärker demokratin i landet.
            </seg>
          </u>
          <note type="speaker" n="83528877">
            Anf. 41 INGVAR SVENSSON (kd) replik:
          </note>
          <u who="ingvar_svensson_8b2598" xml:id="i-62c35bb892bad6f8-1" n="27211e3d">
            <seg n="e346f811">
              Herr talman! Det är en intressant diskussion som Gustav Fridolin
              tar upp här i början om förhållandet mellan direkt och indirekt
              demokrati eller representativ demokrati. Det låter ju fint att
              Miljöpartiet har en speciell demokratisyn, där det ska finnas
              ett inslag av direktdemokrati i den representativa demokratin.
              Det kan man fundera på.
            </seg>
            <seg n="4b9fcd68">
              Det är ingen enkel fråga hur man ska konstruera detta. Men ibland
              får man en känsla av att man använder det här som argument när
              det passar Miljöpartiet. Det gäller i vissa frågor, medan Miljöpartiet
              i andra frågor inte är så intresserat av folkomröstningar.
            </seg>
            <seg n="230dc76e">
              Min anledning att begära replik är just det som står i reservationen,
              nämligen att det finns tillräcklig utredning gjord på området.
              Jag undrar bara var den utredningen finns någonstans. Jag har
              nämligen inte sett den. Det gjordes en utredning utifrån vårt
              tillkännagivande som var oerhört usel. Den kan inte vara underlag
              för beslutsfattande i den här kammaren, som jag ser det, åtminstone
              inte med den inställning som Gustav Fridolin och jag har i grunden
              på området. Var finns den utredningen, Gustav Fridolin?
            </seg>
          </u>
          <note type="speaker" n="5d05530e">
            Anf. 42 GUSTAV FRIDOLIN (mp) replik:
          </note>
          <u who="gustav_fridolin_991ef7" xml:id="i-5aa38ea80cf35af0-6" n="7ff45edd">
            <seg n="bfd5c4c7">
              Herr talman! Låt mig först konstatera att det är spännande att
              de två partier som begär replik på mitt anförande är två partier
              som säger att de fortfarande håller med i sak även om vi är lite
              oense om formen och takten. Men de två partier som jag ställde
              en rak fråga till Moderaterna och Folkpartiet mörkar fortsatt
              om sin inställning till folkinitiativet. Det tycker jag är tragiskt.
            </seg>
            <seg n="f33cc934">
              Ingvar Svensson! Den fråga som redan är utredd är den om ifall
              vi ska införa ett folkinitiativ eller inte. Det är utrett genom
              Demokratiutredningen och genom de tillkännagivanden som riksdagen
              har levererat.
            </seg>
            <seg n="9712c8e8">
              När det gäller hur det sedan ska utformas finns flera frågor.
              Hur gör man med det som handlar om frågor utanför den kommunala
              kompetensen? Hur gör man med frågan om vem som formulerar frågeställningen?
              Hur gör man med frågan om hur man går vidare efter folkomröstningen
              och hur man ser till att processen försiggår och så vidare? Där
              finns frågeställningar kvar som måste utredas. Men frågeställningen
              om ifall det ska införas eller inte är färdigutredd. Det som behövs
              nu är ett verkligt arbete om hur det ska införas.
            </seg>
          </u>
          <note type="speaker" n="d06f4a7f">
            Anf. 43 INGVAR SVENSSON (kd) replik:
          </note>
          <u who="ingvar_svensson_8b2598" xml:id="i-62c35bb892bad6f8-2" n="27211e3d">
            <seg n="fd8a5550">
              Herr talman! Om Gustav Fridolin har den inställningen borde han
              ha skrivit något helt annat i reservationen. Han säger nämligen
              att ytterligare utredning inte är nödvändig. Vi brukar ju få till
              stånd utredningar därför att vi inte vet hur saker och ting ska
              genomföras.
            </seg>
          </u>
          <note type="speaker" n="d8acb582">
            Anf. 44 GUSTAV FRIDOLIN (mp) replik:
          </note>
          <u who="gustav_fridolin_991ef7" xml:id="i-5aa38ea80cf35af0-7" n="7ff45edd">
            <seg n="e3a955be">
              Herr talman! Jag tyckte att det blev ganska tydligt. Ytterligare
              utredning om huruvida frågan om folkinitiativ ska införas eller
              inte är inte nödvändig. Det är avklarat. Hur folkinitiativet ska
              införas borde vi få ett seriöst regeringsarbete om. Den DS som
              presenterades var, precis som Ingvar Svensson själv sade, fullständigt
              värdelös i de här sammanhangen. Den fråga som riksdagen hade begärt
              utreddes över huvud taget inte.
            </seg>
            <seg n="93547fa2">
              Det behövs ett vidare tankearbete, dock inte om huruvida arbetet
              ska utföras.
            </seg>
          </u>
          <note type="speaker" n="82109f25">
            Anf. 45 KERSTIN LUNDGREN (c) replik:
          </note>
          <u who="kerstin_lundgren_078b71" xml:id="i-0556eb9da138695a-1" n="583edbfb">
            <seg n="f5bd1591">
              Herr talman! Jag vill också kommentera frågan om folkinitiativ.
              Vi är överens om kritiken och vi har i olika sammanhang uttalat
              mycket tydlig kritik mot regeringens sätt att hantera det tillkännagivande
              som riksdagen återkommande har gjort i frågan. Mot den bakgrunden
              känns det något tveksamt att ånyo göra ett tillkännagivande till
              regeringen och tro att det skulle förändra världen.
            </seg>
            <seg n="66fb872c">
              Jag övervägde om jag skulle lämna en reservation i den här frågan,
              men jag bedömde inte att ett nytt tillkännagivande enligt Gustav
              Fridolins modell skulle föra frågan framåt. Därför valde jag att
              i ett särskilt yttrande föra fram att Centern självfallet står
              fast vid det vi tidigare har sagt i den här delen.
            </seg>
            <seg n="2f597b56">
              Gustav Fridolin säger att det ska vara ett snabbspår i Grundlagsutredningen,
              men det sägs inte heller. Det sägs att den inte hör hemma i Grundlagsutredningen
              utan ska regleras i kommunallagen. Men jag är inte helt säker
              på att det är kommunallagen, som snabbt kan ändras, som ska reglera
              den här frågan.
            </seg>
            <seg n="01830084">
              Jag delar inte heller den uppfattning som Ingvar Svensson framförde
              i replikskiftet om att frågan inte ytterligare behöver utredas,
              för så är det. Av den reservation som finns under punkt 4 framgår
              det inte att det finns en kritik mot det nuvarande underlaget
              för beslut. Det finns helt enkelt inte ett tillräckligt underlag
              för ett ställningstagande här och nu. Det krävs ytterligare utredning.
              Jag utgår ifrån att vi som vill kommer att kunna hantera det på
              ett skyndsamt sätt också i Grundlagsutredningen.
            </seg>
          </u>
          <note type="speaker" n="52092368">
            Anf. 46 GUSTAV FRIDOLIN (mp) replik:
          </note>
          <u who="gustav_fridolin_991ef7" xml:id="i-5aa38ea80cf35af0-8" n="7ff45edd">
            <seg n="a38de1f0">
              Herr talman! Riksdagen måste ju genom ett tillkännagivande, som
              är det verktyg vi har, kunna begära att en fråga som regeringen,
              genom sin makt att ge direktiv till utredningar, placerat på en
              plats där det kommer att ta ytterligare tid att bli färdig med
              den ska behandlas snabbt eller, vilket jag helst vill och för
              fram i min reservation, lyftas ur denna utredning för att behandlas
              på särskilt sätt.
            </seg>
            <seg n="ee256acc">
              Jag vidhåller att frågan om lokala folkinitiativ, som inte är
              en grundlagsfråga, därmed inte hör hemma i Grundlagsutredningen.
              Den borde behandlas på annat sätt. Jag kan tänka mig att när nu
              Grundlagsutredningen fått den, kan de väl få behandla den, men
              då ska den behandlas snabbt. Det ska inte vara så att den ska
              vara färdig samtidigt som det stora grundlagsarbete som Grundlagsutredningen
              gör ska vara färdigt, vilket är om lång tid. Den bör behandlas
              snabbt, och ett betänkande bör i så fall presenteras under detta
              år.
            </seg>
          </u>
          <note type="speaker" n="e276c809">
            Anf. 47 KERSTIN LUNDGREN (c) replik:
          </note>
          <u who="kerstin_lundgren_078b71" xml:id="i-0556eb9da138695a-2" n="583edbfb">
            <seg n="08f9c0ea">
              Herr talman! Av den reservation som finns framgår det inte att
              det handlar om ett tilläggsdirektiv eller en förändring i Grundlagsutredningen.
              Om man läser reservationen får man den uppfattningen att den framför
              allt är tillkommen för att uttrycka kritik mot att Grundlagsutredningen
              fick detta uppdrag. Det anser jag är mer en fråga för ett särskilt
              yttrande än en reservation. Därför valde jag att inte stötta den
              här frågan, även om vi i grunden är överens om att vi ska ha ett
              folkinitiativ på 10 %.
            </seg>
            <seg n="9d5461e7">
              Herr talman! Jag tycker också att det kan vara intressant att
              föra ett resonemang i Grundlagsutredningen om folkomröstningar
              i stort, och också om folkomröstningar i den lokala demokratin.
              Att skydda medborgarnas rätt i den delen i grundlagen behöver
              ju inte per definition vara fel. Här vill Gustav Fridolin låsa
              fast frågan till att det ska ligga i kommunallagen, vilket ger
              ett sämre skydd för folkomröstning i kommuner än vad vi kanske
              skulle ha när det gäller riksdagen. Jag tycker inte att det är
              en självklarhet, herr talman, vilket jag beklagar att Gustav Fridolin
              uppenbarligen anser.
            </seg>
          </u>
          <note type="speaker" n="7844cb76">
            Anf. 48 GUSTAV FRIDOLIN (mp) replik:
          </note>
          <u who="gustav_fridolin_991ef7" xml:id="i-5aa38ea80cf35af0-9" n="7ff45edd">
            <seg n="3da77501">
              Herr talman! Jag tycker att det är en självklarhet att vi inte
              kan ha en ordning där människor runtom i landet förlitar sig på
              lagen om folkinitiativ, engagerar sig i den lokala demokratin
              och det lokala beslutsfattandet, samlar in namn på ett genuint
              engagemang, går till kommunfullmäktige med de namnen och sedan
              får det avslaget som ett rutinärende. Det är ett slag mot det
              lokala engagemanget snarare än ett steg som stärker det lokala
              engagemanget. Vi måste så snabbt som möjligt komma ifrån den ordningen.
              Det har Demokratiutredningen konstaterat. Det har vi i riksdagen
              genom en majoritet, där jag och Kerstin Lundgren har varit eniga
              tillsammans med de övriga borgerliga partierna och ibland Vänsterpartiet,
              konstaterat.
            </seg>
            <seg n="66a93878">
              Problemet är bara att nu har man begravt den här frågan i Grundlagsutredningen,
              och det vill jag att riksdagen ska uttrycka kritik mot. Sådan
              kritik skulle, åtminstone om regeringen har den minsta lyhördhet
              kvar, innebära att regeringen plockar ut frågan ur Grundlagsutredningen
              och behandlar den på särskilt sätt eller ger Grundlagsutredningen
              direktiv om att behandla den här frågan i ett snabbspår då den
              måste avklaras mycket snabbare och inte nödvändigtvis behöver
              vara en fråga för Grundlagsutredningen och inte heller logiskt
              sett är tänkt att vara en grundlagsfråga.
            </seg>
          </u>
          <note type="speaker" n="899689af">
            Anf. 49 HELENE PETERSSON (s):
          </note>
          <u who="helene_petersson_24cd69" xml:id="i-daff4098536de2e8-1" n="52c9e5ba" next="i-ce440f30a00232aa-1">
            <seg n="c23c6f8c">
              Herr talman! I detta betänkande behandlar vi frågor kring demokratiprocesser
              i kommuner och också bland annat kommuners kompetens, möjligheter,
              styrning och verkställighet.
            </seg>
            <seg n="6a7ff9ed">
              Som jag sade i det andra anförandet har vi också ett förenklat
              betänkande där vi tar upp andra frågor som vi behandlat tidigare
              under mandatperioden.
            </seg>
            <seg n="d52ba638">
              Jag vill framför allt lyfta fram de frågor som rör demokratin.
              I regeringsformens portalparagraf står det att all offentlig makt
              i Sverige utgår från folket. Demokratin måste alltid återvinnas
              för varje generation. Den får aldrig tas för given. Demokrati
              tar, och måste få ta, tid.
            </seg>
            <seg n="262e9f60">
              Jag tror att vi är överens om de här sakerna. Jag tror också
              att vi i grund och botten är överens om att vi även i fortsättningen
              ska ha en representativ demokrati där vi på ett tydligt sätt kan
              utläsa vem som har beslutanderätt och av vem medborgaren kan utkräva
              ett ansvar.
            </seg>
            <seg n="db5e9a0a">
              Vi behöver stärka förutsättningarna för deltagande i den politiska
              verksamheten genom att förbättra arbetsvillkoren för många förtroendevalda.
              Vi behöver också undanröja hinder för deltagande. Det kan vara
              ekonomiska eller kunskapsmässiga. Men ibland kan våra egna organisationsformer
              och arbetssätt också vara hinder. Attityder, hot, trakasserier,
              social bakgrund eller funktionshinder är andra saker som kan hindra
              en medborgare från att få eller vilja ta på sig ett förtroendeuppdrag.
            </seg>
          </u>
          <note n="25e78fc2">
            I maj 2001 överlämnade Kommundemokratikommittén sitt betänkande.
            En proposition följde. År 2004 kom en uppföljning från Justitiedepartementet
            tillsammans med Kommun- och Landstingsförbunden. Den 11 mars 2004
            överlämnades regeringens skrivelse, som innehåller en redovisning
            och en analys av den svenska demokratins utveckling efter 2002,
            till riksdagen.
          </note>
          <u who="helene_petersson_24cd69" xml:id="i-ce440f30a00232aa-1" n="52c9e5ba" prev="i-daff4098536de2e8-1">
            <seg n="dfedef27">
              Det finns oerhört mycket att göra när det gäller demokratiutveckling
              och de förtroendevaldas situation, men majoriteten i utskottet
              ser i nuläget inget behov av ytterligare utredning i denna fråga.
            </seg>
            <seg n="9e992510">
              En form av utveckling kan vara den IT-användning som har diskuterats
              i många sammanhang i demokratiska beslutsprocesser. Denna fråga
              har regeringen i december 2004 gett Örebro universitet i uppdrag
              att utreda. I uppdraget ingår också att lämna förslag på hur kommunala
              initiativ för att öka deltagande i demokratiska processer kan
              uppmuntras. Uppdraget ska redovisas till Justitiedepartementet
              senast juni 2005.
            </seg>
            <seg n="08751e69">
              Kommunerna har i dag stor frihet att organisera sig. Det går
              att göra mycket som inte behöver kosta extra resurser. Det har
              också förekommit flera satsningar på demokratiutveckling, och
              regeringen har aviserat 10 miljoner till en ny demokratisatsning
              inför valet 2006, bland annat för att stimulera ökat valdeltagande.
              Det finns alltså stora möjligheter att experimentera inom ramen
              för den gällande lagstiftningen.
            </seg>
            <seg n="d175ca1b">
              Den svenska demokratin ska också kännetecknas av ett brett medborgerligt
              deltagande inom ramen för den representativa demokratin. Det finns
              många sätt att stimulera medborgarna till ökat deltagande och
              inflytande. Kommunala folkomröstningar är bara ett sätt, andra
              är samråd, information, debattkvällar och utställningar.
            </seg>
            <seg n="02a60dde">
              Grundlagsutredningen har i sina direktiv fått uppdraget att förutsättningslöst
              se över bestämmelserna om kommunala folkomröstningar. Låt utredningen
              ta det här helhetsgreppet över demokratins möjligheter!
            </seg>
            <seg n="dda08c18">
              Jag vill också ta upp frågan om återremiss. Det måste förutsättas
              att det finns en respekt för de demokratiska spelreglerna i kommuner
              och landsting. Och det måste faktiskt gälla både minoritet och
              majoritet. Om någondera missbrukar sitt förtroende och sin makt
              riskerar man att mista väljarnas förtroende. Ett politiskt mandat
              har man inte för evigt.
            </seg>
            <seg n="6b3ecf06">
              Det är bra att det finns en möjlighet till minoritetsåterremiss.
              Det kan bidra till att fördjupa demokratin och skapa större utrymme
              för debatt och diskussioner. Att majoriteten formulerar och beslutar
              om andra motiv än de som minoriteten anför bör vara ett undantag,
              och det ska också motiveras av starka skäl. Det bör också nyttjas
              med stor försiktighet. Någon ändring av gällande bestämmelser
              anser vi dock inte vara nödvändig.
            </seg>
            <seg n="7e1b1115">
              Till slut vill jag beröra folkrörelsepolitiken. Det är ett viktigt
              område som Kerstin Lundgren tar upp i sin motion. Det är också
              ett område som betonas av regeringen. Det är viktigt med en kontinuerlig
              dialog mellan föreningslivet och staten. Det är också viktigt
              med en verksamhet som har allmännyttan eller medlemsnyttan, inte
              vinstintresse, som främsta drivkraft.
            </seg>
            <seg n="5f6b8798">
              Jag tror att detta är ett område som starkt förenar Centerpartiet
              och oss socialdemokrater. Våra partier är ju sprungna ur folkrörelsetanken
              och det engagemang det medför.
            </seg>
            <seg n="2cae4e35">
              Det pågår en hel del arbete bland annat för att stimulera och
              stödja människornas organisering i föreningar, och den arbetsgrupp
              som har arbetat sedan 2001 har konstaterat att det finns ett behov
              av att göra en översyn av den statliga folkrörelsepolitiken och
              de olika insatser som görs riktade mot föreningslivet och den
              sociala ekonomin.
            </seg>
            <seg n="38612926">
              Detta har regeringen tagit till sig och aviserat att en utredning
              ska tillsättas. Departementet arbetar på direktiv, och dessa kan
              förväntas runt sommaren. Allt tyder på att det blir en bred översyn
              som omfattar både hela folkrörelsepolitiken och att man tar ett
              grepp om den sociala ekonomin.
            </seg>
          </u>
          <note n="b7f09808">
            Med detta, herr talman, vill jag yrka bifall till förslaget i
            betänkandet och avslag på samtliga motioner.
          </note>
          <note type="speaker" n="50c2827d">
            Anf. 50 LISELOTT HAGBERG (fp) replik:
          </note>
          <u who="liselott_hagberg_0b2a5f" xml:id="i-e1f4594d146285c1-3" n="47e3e78f">
            <seg n="a811b01f">
              Herr talman! Anser Helene Petersson att det är tillfredsställande
              att lagstiftningen haltar på så vis att ett minoritetsskydd när
              det gäller återremiss visar sig bli det precis rakt motsatta?
            </seg>
          </u>
          <note type="speaker" n="398a5824">
            Anf. 51 HELENE PETERSSON (s) replik:
          </note>
          <u who="helene_petersson_24cd69" xml:id="i-2206ba885c6734e7-3" n="52c9e5ba">
            <seg n="265df24c">
              Herr talman! Som jag sade måste man använda det här instrumentet
              väldigt försiktigt, både från majoritet och minoritet. Jag kommer
              själv från en kommun där vi sitter i minoritet. Vi har begärt
              återremiss. Vi har fått upp frågan för att man har kallat till
              ett extra fullmäktigemöte ett par dagar efter ett möte, och frågan
              har alltså inte utretts. Det kan jag inte känna är tillfredsställande.
              Men samtidigt finns det också möjlighet att, när man inte tycker
              om innehållet i en sakfråga, förlänga processen och driva sin
              tes om man nu säger att det är opportunistiskt, eller vad man
              använder för ord här. Det tror jag inte är det största skälet
              till det, men man vill förlänga eller utreda och kan begära orimliga
              utredningar.
            </seg>
            <seg n="f9d27186">
              Då tror jag ändå att de som har ansvaret det finns ju ett ansvar
              hos dem som sitter i majoritet i kommunen får ta det ansvaret.
              Är vi inte nöjda med det får vi hoppas att väljarna heller inte
              är nöjda med det och gör en annan bedömning i nästa val.
            </seg>
          </u>
          <note type="speaker" n="88bcca14">
            Anf. 52 LISELOTT HAGBERG (fp) replik:
          </note>
          <u who="liselott_hagberg_0b2a5f" xml:id="i-e1f4594d146285c1-4" n="47e3e78f">
            <seg n="9a2307bf">
              Herr talman! Helene Petersson känner till något exempel, och
              jag har ytterligare en bunt med exempel som jag gärna delar med
              mig av. Men för mig är det så att blotta vetskapen om att lagstiftningen
              haltar och att ändringen i kommunallagen fått motsatt verkan mot
              syftet räcker för mig.
            </seg>
            <seg n="93a8507b">
              Man kan göra två val, tycker jag. Man kan erkänna att ett problem
              finns, eller så kan man välja att blunda för det. I utskottets
              motivering står det: Det bör endast vara i undantagsfall som det
              finns skäl för majoriteten att besluta om andra motiv än de som
              minoriteten har anfört. Då undrar jag: Hur många fall av det här
              slaget tycker Helene Petersson att det krävs innan man uppmärksammar
              regeringen på problemet?
            </seg>
          </u>
          <note type="speaker" n="2ab14bbd">
            Anf. 53 HELENE PETERSSON (s) replik:
          </note>
          <u who="helene_petersson_24cd69" xml:id="i-2206ba885c6734e7-4" n="52c9e5ba">
            <seg n="37a324fd">
              Herr talman! Det går inte att svara på en sådan fråga. Jag vill
              inte säga att vi blundar för problemet. Däremot kan man se olika
              hantering av det. Jag hade ett samtal med ett kommunalråd som
              råkade ut för det här, om man säger så, ett flertal gånger. Hon
              sade: Det finns faktiskt andra sätt. Det är inte bara återremissmöjligheten
              som vi har, utan vi har ju också möjlighet att avisera i ett tidigt
              skede att det här är saker vi inte är nöjda med. Vi tycker inte
              att det är utrett tillräckligt. Vi vill se mer motiv för det,
              och vi vill ha en annan utredning. Aviserar vi det i ett tidigt
              skede så har faktiskt majoriteten också tagit hänsyn till det,
              och vi har inte ens fått upp frågan på fullmäktiges bord, utan
              vi har kunnat bromsa upp det i ett tidigare skede.
            </seg>
            <seg n="d58a88fd">
              Jag tror alltså att man kan hantera frågan på andra sätt. Jag
              vet att det finns de som inte är nöjda, men vi är inte beredda
              att gå in med en förändring i lagstiftningen nu.
            </seg>
          </u>
          <note type="speaker" n="82723c62">
            Anf. 54 KERSTIN LUNDGREN (c) replik:
          </note>
          <u who="kerstin_lundgren_078b71" xml:id="i-0556eb9da138695a-3" n="583edbfb">
            <seg n="890be521">
              Herr talman! Helene Petersson väljer att behandla Sveriges demokrati
              i stort i detta betänkande. Den demokratiska utvecklingen, Demokratiutredningen
              och de skrivelser som tidigare har behandlats i den här kammaren
              visar ju i sig att tillståndet inte är bra. Inte minst visar det
              att man på den lokala och regionala nivån får ett allt lägre deltagande.
              80 % av det som beslutas i det lokala självstyrets rum är styrt
              av regler från denna kammare eller från regering och myndigheter.
              Otydligheten är uppenbar i dagens system mellan vem som har ansvar
              och vem som har makt.
            </seg>
            <seg n="e9702573">
              Är Helene Petersson tillfreds med den ordning som i dag gäller,
              eller är Helene Petersson beredd att tillsammans med Centerpartiet
              och andra skapa tydligare regelverk där makt och ansvar följs
              åt och där vi får en tydligare struktur än att allt blandas samman
              och ingen vet vem som egentligen makten haver förutom möjligen
              statsministern?
            </seg>
            <seg n="84c5c669">
              En annan fråga som Helene Petersson berör är intressant. Minoritetsåterremissen,
              synen på den och folkinitiativet, hänger för Socialdemokraterna
              ihop, herr talman. Minoritetsåterremiss är en möjlighet. Man ger
              möjlighet för minoriteten att begära ytterligare utredningar och
              få makt att höras på samma sätt som medborgarna skulle få makt
              i folkinitiativet. Men i båda fallen ska tolkningen finnas hos
              dem som makten haver. Majoriteten ska bestämma alltjämt. Det var
              inte syftet med minoritetsåterremissmöjligheten när kammaren tog
              ställning, men så har det blivit, och det borde Helene Petersson
              vilja ändra.
            </seg>
          </u>
          <note type="speaker" n="f586470c">
            Anf. 55 HELENE PETERSSON (s) replik:
          </note>
          <u who="helene_petersson_24cd69" xml:id="i-2206ba885c6734e7-5" n="52c9e5ba">
            <seg n="23e1ce4e">
              Herr talman! Den första frågan som Kerstin Lundgren berör är
              vi ju inte tillfreds med eftersom vi gemensamt har tillsatt en
              utredning, Ansvarsutredningen, som sitter och jobbar med de här
              frågorna. Vi har ju också Grundlagsutredningen, som har tagit
              tag i författningsfrågorna. Alltså kommer vi med all säkerhet
              att debattera de här frågorna under lång tid framöver. Framför
              allt är ju Ansvarsutredningen ute och diskuterar i kommuner och
              bland medborgarna, hur vi vill ha det med fördelningen av den
              här makten. Det finns väl ingen möjlighet att säga att man är
              tillfreds med den ordning som råder nu, för då skulle vi ju inte
              ha tillsatt en utredning.
            </seg>
            <seg n="9ccb8310">
              Återremissen har jag tagit upp i replikskifte med Liselott Hagberg.
            </seg>
          </u>
          <note type="speaker" n="953095cb">
            Anf. 56 KERSTIN LUNDGREN (c) replik:
          </note>
          <u who="kerstin_lundgren_078b71" xml:id="i-0556eb9da138695a-4" n="583edbfb">
            <seg n="268dc96f">
              Herr talman! Utredningar är tillsatta. Problemet är att man skapar
              ett moment 22, å ena sidan därför att man i Ansvarsutredningen
              ska följa dagens ordning. Grundlagsutredningen får å andra sidan
              inte utreda dagens ordning, därför att den ska bygga på den nuvarande
              strukturen att all offentlig makt går till denna kammare och delegeras
              härifrån med den modell som sedan följer och som vi har i dag,
              där ansvar, makt och befogenheter inte följs åt. Det vore väl
              bättre, herr talman, att öppna upp Grundlagsutredningen och öppna
              för att få en annan struktur i vårt land, som är mera anpassad
              till att vi lever i en demokrati i flera nivåer, vilket vi faktiskt
              gör, herr talman.
            </seg>
          </u>
          <note type="speaker" n="114c5049">
            Anf. 57 HELENE PETERSSON (s) replik:
          </note>
          <u who="helene_petersson_24cd69" xml:id="i-2206ba885c6734e7-6" n="52c9e5ba">
            <seg n="1f072b12">
              Herr talman! Utredningarna har fått sina direktiv, och jag anser
              att de ska fortsätta att jobba.
            </seg>
            <seg n="cfcac129">
              När det gäller demokratin har vi ett stort ansvar i våra politiska
              partier och i de församlingar där vi sitter. Det handlar om att
              låta medborgarna ta del, få upplysningar, information och ha möjlighet
              att få komma och diskutera frågorna. Där har vi ett ansvar.
            </seg>
            <seg n="1545137a">
              Jag är också övertygad om att det kommer att bli en diskussion
              utifrån Ansvarsutredningen om på vilken nivå detta ska ske och
              vilka ansvar och befogenheter man ska ha på respektive nivå. Låt
              oss vänta på utredningarna.
            </seg>
          </u>
          <note type="speaker" n="6ccf4384">
            Anf. 58 CARL-ERIK SKÅRMAN (m) replik:
          </note>
          <u who="carl-erik_skarman_2d81d8" xml:id="i-4912a8a59c3a2954-1" n="addca670">
            <seg n="40a5f494">
              Herr talman! Jag vill helt kort säga något om detta om återremiss.
              Det kan väl inte vara fel att man följer upp syftet med återremissen
              genom de förslagna förändringarna? Majoriteten i fullmäktige eller
              i kommunstyrelsen har ju ändå möjligheter att påverka skeendet
              på ett sådant sätt att det inte behöver förhindra ärendets fortgång
              särskilt mycket om man får fram nya fakta i målet.
            </seg>
          </u>
          <note type="speaker" n="c28dc0a1">
            Anf. 59 HELENE PETERSSON (s) replik:
          </note>
          <u who="helene_petersson_24cd69" xml:id="i-2206ba885c6734e7-7" n="52c9e5ba">
            <seg n="45e9201a">
              Herr talman! Var sätter vi gränsen då? Sätter vi gränsen genom
              att säga att skälet för återremissen inte får vara ett orimligt
              krav? Man kan ju begära utredningar på väldigt många områden,
              med en väldig tidsutdräkt som följd.
            </seg>
            <seg n="af7bd550">
              Många kommuner är i dag i tät samverkan med andra kommuner. Där
              fordras att beslut fattas inom en bestämd tidsgräns. Ska vi av
              sådana skäl kunna säga nej till en återremiss?
            </seg>
            <seg n="cc1226df">
              Majoriteten har ansvar för hur kommunen styrs. Det bygger på
              en tydlig signal från väljarna. Det har bildats en majoritet på
              basis av valresultat. Den majoriteten får ta ansvaret. Jag tycker
              inte att man ska frångå minoritetens skäl, men jag tycker inte
              att vi ska låsa oss så att det alltid blir minoritetens skäl som
              de facto ska gälla. Majoriteten måste ha en möjlighet att ta ansvar
              för kommunen.
            </seg>
          </u>
          <note type="speaker" n="0c22e1bf">
            Anf. 60 CARL-ERIK SKÅRMAN (m) replik:
          </note>
          <u who="carl-erik_skarman_2d81d8" xml:id="i-4912a8a59c3a2954-2" n="addca670">
            <seg n="8807416c">
              Herr talman! Det förekommer missbruk i dag, har vi hört här.
              Den föreslagna förändringen skulle undanröja det missbruket. Det
              finns möjligheter för majoriteten att ändå parera en eventuell
              snedvridning av de nya bestämmelserna. Jag förstår inte varför
              Socialdemokraterna inte kan acceptera det.
            </seg>
          </u>
          <note type="speaker" n="658ca4c9">
            Anf. 61 HELENE PETERSSON (s) replik:
          </note>
          <u who="helene_petersson_24cd69" xml:id="i-2206ba885c6734e7-8" n="52c9e5ba">
            <seg n="71be34ff">
              Herr talman! Jag tror att det också förekommer missbruk från
              andra hållet. Jag avstår från vidare kommentarer.
            </seg>
          </u>
          <note type="speaker" n="258e1593">
            Anf. 62 GUSTAV FRIDOLIN (mp) replik:
          </note>
          <u who="gustav_fridolin_991ef7" xml:id="i-5aa38ea80cf35af0-10" n="7ff45edd">
            <seg n="1860c0b7">
              Herr talman! Låt mig konstatera att Helene Petersson i sitt anförande
              först sade något i stil med att vi måste förutsätta att de lokala
              politikerna hyser tilltro till demokratin och använder systemet
              som det är tänkt och att vi måste ha respekt för deras arbete
              och sedan visar att hon tror att om man ger möjlighet för minoriteten
              att begära återremiss så kommer de bara att sitta och obstruera
              som tjuriga lekskoleungar! Den respekt man känner för den lokala
              demokratin ska ju inte bara gälla majoriteten i de olika församlingarna,
              utan också minoriteterna. Jag tror att de är mogna att använda
              det här verktyget på ett bra sätt.
            </seg>
            <seg n="a570641e">
              Herr talman! Jag har två andra frågor till Helene Petersson.
            </seg>
            <seg n="4594b0bb">
              Är det acceptabelt att riksdagen vid ett flertal tillfällen gör
              en beställning om en särskild sak, en beställning om att regeringen
              ska återkomma med förslag på hur man kan införa lokala folkinitiativ
              där 10 % av kommuninvånarna kan tvinga igenom en folkomröstning,
              och man sedan sätter sig ned och utreder någonting helt annat?
              Ett förslag om små diskussionsklubbar och utställningar på biblioteken
              som kan komma till stånd om 10 % av kommuninvånarna och en tredjedel
              av fullmäktigeledamöterna kräver det torde väl vara något helt
              annat än det riksdagen ville. Är det acceptabelt att regeringen
              hanterar riksdagens beslut och tillkännagivanden på det sättet?
            </seg>
            <seg n="10a1757a">
              Den andra frågan är: Tycker Helene Petersson som demokrat att
              det är okej och tillfredsställande att vi har en ordning som undergräver
              det medborgerliga engagemanget på det sätt som jag tog upp i mitt
              anförande? När människor engagerar sig och samlar in namn kan
              de få sina krav direkt avslagna av fullmäktige. Demokratiutredningen
              har pekat på vilket problem detta är. Anser Helene Petersson att
              det är tillfredsställande att det ska gå tiotals år innan en förändring
              görs trots att utredningen har pekat på problemet?
            </seg>
          </u>
          <note type="speaker" n="3f430a43">
            Anf. 63 HELENE PETERSSON (s) replik:
          </note>
          <u who="helene_petersson_24cd69" xml:id="i-2206ba885c6734e7-9" n="52c9e5ba">
            <seg n="ce2574d6">
              Herr talman! Även här har jag en personlig erfarenhet. Jag har
              stått ute på barrikaderna, samlat namn och stridit för att vi
              skulle få en kommunal folkomröstning, och mitt fullmäktige sade
              nej. Jag är medveten om frustrationen.
            </seg>
            <seg n="c6b23640">
              Men jag ser det också som att majoriteten tog det ansvar man
              tyckte var nödvändigt när man sade nej till denna folkomröstning.
            </seg>
            <seg n="59f8af15">
              Vilken legitimitet kan vi kräva av en folkomröstning? Hur många
              procent av medborgarna i en kommun ska rösta för att vi ska säga
              att alla medborgare har fått säga sitt är det 50, 60 eller 70
              %? Vilket ansvar kan vi sedan kräva av medborgarna i kommunen
              om folkomröstningen visar något som fullmäktiges majoritet inte
              kan ta ansvar för?
            </seg>
            <seg n="bd512d15">
              Jag tror att vi får ställa dessa saker emot oss. Det innebär
              ju också att vi får direkt beslutande folkomröstningar. Det har
              vi ju inte i det folkomröstningsinstitut vi har i dag.
            </seg>
          </u>
          <note type="speaker" n="fca0441e">
            Anf. 64 GUSTAV FRIDOLIN (mp) replik:
          </note>
          <u who="gustav_fridolin_991ef7" xml:id="i-5aa38ea80cf35af0-11" n="7ff45edd">
            <seg n="8bac8474">
              Herr talman! Låt mig understryka det modesta i det krav som jag
              och riksdagen flera gånger har uttalat. 10 % är en hög tröskel.
              Den är mycket högre än i de flesta andra länder. Om 10 % av invånarna
              i en kommun kräver folkomröstning så ska det bli en sådan, men
              den ska inte bli beslutande. Men givetvis blir den ett tungt argument
              om man vill frångå det folket har beslutat. Det är ingen som har
              krävt beslutande folkomröstningar, kom ihåg det. Sedan tycker
              jag i och för sig att det vore rimligare, men det är inte vad
              riksdagen har uttalat.
            </seg>
            <seg n="9047dc7b">
              Jag konstaterar att Helene Petersson inte svarade på mina två
              frågor. Är det acceptabelt att regeringen utreder något helt annat
              man borde ju titta på de legitimitetsproblem som Helene tar upp,
              men i stället utreder man ett helt annat förslag som man själv
              har kommit på? Hon svarade inte heller på om det är demokratiskt
              tillfredsställande att ha en ordning som kan leda just till den
              frustration som hon själv nämner? I stället sade hon att det är
              bättre att majoriteten tar ansvar.
            </seg>
            <seg n="201fd645">
              Jag tycker och tror att kommuninvånare som engagerar sig också
              är ansvarsfulla medborgare som vill det allra bästa för sin lokala
              miljö och sin lokala demokrati. Kommuninvånare är ju ansvarsfulla
              nog att rösta fram oss eller andra till kommunfullmäktige eller
              riksdagen. De är ansvarsfulla nog att fatta direkta beslut i frågor
              där de önskar det. De är ansvarsfulla nog att begära en folkomröstning
              och ansvarsfulla nog att besluta om en folkomröstning.
            </seg>
            <seg n="75558b35">
              Jag känner igen de argument mot folkomröstning som har förts
              fram det är samma argument som en gång har förts fram mot allmän
              och lika rösträtt och andra demokratireformer. Det är dags att
              demokratin tar ett steg till och att det direkta inslaget utökas.
            </seg>
            <seg n="3e987a92">
              Kofi Annan avfärdade en gång argumenten mot ökade direkta inslag
              i demokratin i såväl rika som fattiga länder genom att säga: Hindren
              på väg mot mer demokrati har endast lite att göra med kultur,
              historia eller religion, men mycket mer att göra med de mäktigas
              vilja att till varje pris försvara sina egna positioner. Så tror
              jag att det är, och det utläste jag i det svar Helene Petersson
              gav.
            </seg>
            <seg n="e799f607">
              Jag tror att kommuninvånare är ansvarsfulla minst lika ansvarsfulla
              som lokala politiker.
            </seg>
          </u>
          <note type="speaker" n="a109238d">
            Anf. 65 HELENE PETERSSON (s) replik:
          </note>
          <u who="helene_petersson_24cd69" xml:id="i-2206ba885c6734e7-10" n="52c9e5ba">
            <seg n="a26ced40">
              Herr talman! Kommuninvånare är ansvarsfulla, men de har inte
              ansvaret för de enskilda sakfrågorna. Vi har en representativ
              demokrati, och det är de som är förtroendevalda som har fått folkets
              förtroende.
            </seg>
            <seg n="60b815fc">
              Sedan har vi detta med regeringens utredning som många har framfört
              här. Man är alltså inte nöjd med den utredning som har gjorts.
              Det har regeringen de facto tagit till sig när man nu lyfter in
              den i grundlagsutredningen.
            </seg>
            <seg n="8ae1d331">
              Regeringen har velat se en utveckling av demokrati på fler sätt
              än bara genom folkomröstning. De sakerna har både Gustav Fridolin
              och jag nämnt i våra anföranden. Man kan arbeta med demokrati
              och medborgarinflytande på många olika sätt. Man behöver inte
              låsa sig fast i en folkomröstningsdiskussion. En sådan bredd såg
              regeringen i sin utredning, men den har väckt kritik och den kritiken
              har regeringen tagit till sig när man nu lyfter in frågan i grundlagsutredningen.
            </seg>
            <seg n="5cb14820">
              Den ingår i utredningen. Vi får se om den kommer som ett delbetänkande
              i ett tidigare skede. Annars får vi det i slutbetänkandet.
            </seg>
          </u>
          <note type="speaker" n="2fbdfc1c">
            Anf. 66 CARL-ERIK SKÅRMAN (m):
          </note>
          <u who="carl-erik_skarman_2d81d8" xml:id="i-4912a8a59c3a2954-3" n="addca670">
            <seg n="565db891">
              Herr talman! Folkomröstningar är i stor utsträckning en fråga
              om representativitet. Folkomröstningar är en tillgång när folkomröstningsresultatet
              blir mer representativt än vad fullmäktige- eller riksdagssammansättningen
              kan åstadkomma i representativitet. Det är detta som har föranlett
              oss att ofta klaga på den gemensamma valdagen, därför att valen
              till lokala fullmäktige har alltför mycket blivit påverkade av
              ett för det lokala samhället icke-representativt ställningstagande
              i riksfrågorna.
            </seg>
            <seg n="efa2a066">
              Det vore till och med bra om man kunde ha löpande val till fullmäktige,
              för att helt frigöra dem från riksval eller andra val, så att
              man hade olika valdagar i olika kommuner och kanske skilda mandatperioder.
              Då skulle man få en bättre representativitet.
            </seg>
            <seg n="a743d726">
              Med en dålig representativitet i folkomröstningen har man bara
              förvirrat och försämrat demokratin. Detta kommer att innebära
              negativa bedömningar för demokratin, och därför är det viktigt
              att den sittande Grundlagsutredningen får möjlighet att fundera
              på hur man ska kunna få fram folkomröstningar med bättre representativitet
              än fullmäktige, eller åtminstone lika bra som fullmäktige.
            </seg>
          </u>
          <note type="speaker" n="af0b0eec">
            Anf. 67 GUSTAV FRIDOLIN (mp) replik:
          </note>
          <u who="gustav_fridolin_991ef7" xml:id="i-5aa38ea80cf35af0-12" n="7ff45edd">
            <seg n="18e852d5">
              Herr talman! Jag håller helt med om Skårmans argument för skilda
              valdagar. Jag tycker att det vore rimligt. Det är också mitt partis
              hållning. Reservation 1 handlar just om att ha möjligheten som
              till exempel Ängelholms kommun anser att man får göra att prova
              lokala valdagar. Skårman skulle gärna få rösta för det. Jag ska
              ge honom en möjlighet till det genom att jag yrkar bifall till
              reservation 1, så får vi se om Skårman följer upp det.
            </seg>
            <seg n="6baf89c5">
              Den fråga som jag ställde tidigare, som Skårman började svara
              på, handlar om lokala folkinitiativ. Där har Moderaterna och Miljöpartiet
              tidigare haft samma inställning och röstat lika i riksdagen, att
              man ska ha lokala folkomröstningar om 10 % av invånarna kräver
              det.
            </seg>
            <seg n="2cf226a1">
              Sedan finns det, precis som jag sade, en del frågor kvar att
              lösa. Om Grundlagsutredningen ska lösa dem skulle jag vilja se
              en snabbare utredning.
            </seg>
            <seg n="baeaaf47">
              Jag vill i alla fall fråga: Instämmer ni principiellt i den hållning
              ni haft tidigare, att om 10 % av kommuninvånarna kräver det ska
              det bli en folkomröstning?
            </seg>
          </u>
          <note type="speaker" n="9b611f37">
            Anf. 68 CARL-ERIK SKÅRMAN (m) replik:
          </note>
          <u who="carl-erik_skarman_2d81d8" xml:id="i-4912a8a59c3a2954-4" n="addca670">
            <seg n="7d3e232e">
              Herr talman! Det är fortfarande en fråga om representativitet.
              Om det är en folkomröstning som man får till stånd med ett aktivt
              arbete men där inte ett tillräckligt antal människor deltar i
              folkomröstningen eller kanske är helt ointresserade därför att
              det är en komplicerad fråga där man inte tar ställning till kärnpunkterna,
              kommer folkomröstningsresultatet bara att förvirra.
            </seg>
            <seg n="fc4e552c">
              Därför gäller det att hitta sådana former för folkomröstningar
              att de verkligen blir representativa. Jag tror att det är en viktig
              del. Därvidlag kan folkomröstningar spela en väldigt stor roll
              för att förbättra demokratin.
            </seg>
            <seg n="46359b79">
              Sedan är det kanske, herr talman, mindre en fråga om hur många
              procent man sätter om det är 4, 8, 10, 12 eller 25 %. Det är inte
              det som är principfrågan.
            </seg>
          </u>
          <note type="speaker" n="3e179b72">
            Anf. 69 GUSTAV FRIDOLIN (mp) replik:
          </note>
          <u who="gustav_fridolin_991ef7" xml:id="i-5aa38ea80cf35af0-13" n="7ff45edd">
            <seg n="cca45f64">
              Herr talman! Formen av begränsningar vad gäller hur högt valdeltagandet
              ska vara, vilka frågor som kan omfattas, vem som ska formulera
              frågeställningen, hur lång tid som ska förflyta till dess folkomröstningen
              hålls den typen av begränsningar måste man titta närmare på och
              utforma ett regelverk för. Där är jag och Skårman fullständigt
              ense.
            </seg>
            <seg n="e483026e">
              Men ska jag tolka det Skårman sade som att han instämmer i principen
              att man ska ha tvingande folkinitiativ, alltså om en viss del
              vi sätter en procentsats här i riksdagen kräver en folkomröstning
              ska det bli en folkomröstning, såsom Moderaterna tidigare har
              uttryckt det?
            </seg>
          </u>
          <note type="speaker" n="90644f53">
            Anf. 70 CARL-ERIK SKÅRMAN (m) replik:
          </note>
          <u who="carl-erik_skarman_2d81d8" xml:id="i-4912a8a59c3a2954-5" n="addca670">
            <seg n="284c1baa">
              Herr talman! Fortfarande: Det är inte hur man sätter i gång eller
              vilka procentsatser man har som är det avgörande, utan det avgörande
              är representativiteten. Vi är inte betjänta av folkomröstningar
              som är orepresentativa och kommer i konflikt med det parlamentariska
              systemet.
            </seg>
          </u>
          <note type="speaker" n="ac167a4d">
            Anf. 71 LISELOTT HAGBERG (fp):
          </note>
          <u who="liselott_hagberg_0b2a5f" xml:id="i-e1f4594d146285c1-5" n="47e3e78f">
            <seg n="c4c5a5fc">
              Herr talman! Jag är också här på extratid för att räta ut frågetecken.
            </seg>
            <seg n="6e827c53">
              Det fungerar så, vilket är bekant för de flesta, att om man inte
              reserverar sig instämmer man med utskottets ställningstagande.
              Därför ansåg jag tidigare att jag inte behövde göra något klargörande.
              Men nu gör jag det i alla fall. Det gäller folkinitiativ och den
              fråga som Gustav Fridolin tidigare ställde.
            </seg>
            <seg n="6ef827d6">
              Jo, det finns två tillkännagivanden tidigare här i riksdagen
              i just den frågan, och de tillkännagivandena står vi bakom. Efter
              det senaste tillkännagivandet uppstod en rejäl offentlig debatt,
              och sedan har förslag lagts om att utreda den här frågan i Grundlagsutredningen.
              Vi tycker att det är en bra ordning. Det är också därför vi har
              ställt oss bakom en sådan tanke. Vi tycker att den här frågan
              är så viktig och att det är så viktigt att den utreds ordentligt.
              Och vi har accepterat att den är föremål för utredning i Grundlagsutredningen.
            </seg>
          </u>
          <note type="speaker" n="df5fe299">
            Anf. 72 GUSTAV FRIDOLIN (mp) replik:
          </note>
          <u who="gustav_fridolin_991ef7" xml:id="i-5aa38ea80cf35af0-14" n="7ff45edd">
            <seg n="862cb2f7">
              Herr talman! Då är våra partier oense i form och takt. Men är
              vi också oense i sak? Tycker Folkpartiet alltjämt att ett antal
              kommuninvånare ska kunna tvinga fram en folkomröstning genom folkinitiativ?
            </seg>
          </u>
          <note type="speaker" n="f84e306b">
            Anf. 73 LISELOTT HAGBERG (fp) replik:
          </note>
          <u who="liselott_hagberg_0b2a5f" xml:id="i-e1f4594d146285c1-6" n="47e3e78f">
            <seg n="2b57061d">
              Herr talman! Som jag tidigare sade har vi, precis som sex andra
              partier, accepterat att den här frågan är föremål för utredning
              i Grundlagsutredningen. Jag kan samtidigt konstatera att Gustav
              Fridolin är ensam om att reservera sig.
            </seg>
            <seg n="8b2fbecf">
              Man kan tänka på en historia som jag hörde för några år sedan,
              om mannen som kör mot färdriktningen på motorvägen. Han slår på
              radion och hör att det är en galning som kör mot färdriktningen
              på motorvägen. Då säger han: En? Det är ju flera tusen!
            </seg>
          </u>
          <note type="speaker" n="a631de77">
            Anf. 74 GUSTAV FRIDOLIN (mp) replik:
          </note>
          <u who="gustav_fridolin_991ef7" xml:id="i-5aa38ea80cf35af0-15" n="7ff45edd">
            <seg n="591569a4">
              Herr talman! Roande historier är alltid roande och goda att få
              upp i kammaren.
            </seg>
            <seg n="9b27f600">
              Trots att det sitter en grundlagsutredning har Folkpartiet en
              mängd ställningstaganden i de frågor som utredningen utreder.
              Folkpartiet vill väl fortfarande ha skilda valdagar, vad jag förstår.
              Folkpartiet har väl en del åsikter om vad grundlagen reglerar
              gällande kommunala bolag, vad jag förstår. Man har en del åsikter
              om det som Grundlagsutredningen tittar på.
            </seg>
            <seg n="0321c8ee">
              En fråga som utredningen nu tyvärr, tycker jag, för den borde
              behandlas i en annan ordning ska titta på är frågan om lokala
              folkinitiativ. Då är väl frågan: Vad tycker Folkpartiet om dem?
              Håller man med om det man tidigare tyckt och tidigare varit med
              om att göra ställningstaganden om här i riksdagen, att sådana
              folkinitiativ ska finnas om en viss andel av medborgarna kräver
              det och att de då ska få en lokal folkomröstning? Eller håller
              man det öppet? Då är det ett besked som borde komma tydligt, om
              man sviker sitt tidigare ställningstagande eller icke.
            </seg>
          </u>
          <note type="speaker" n="326fbb06">
            Anf. 75 LISELOTT HAGBERG (fp) replik:
          </note>
          <u who="liselott_hagberg_0b2a5f" xml:id="i-e1f4594d146285c1-7" n="47e3e78f">
            <seg n="e51eaf82">
              Herr talman! Vi står bakom de tidigare tillkännagivandena, och
              vi har accepterat att frågan nu är föremål för utredning i Grundlagsutredningen,
              eftersom vi anser att frågan är så viktig att diskutera och utreda
              ordentligt.
            </seg>
          </u>
          <note type="speaker" n="fcc08538">
            Anf. 76 CARL-ERIK SKÅRMAN (m):
          </note>
          <u who="carl-erik_skarman_2d81d8" xml:id="i-4912a8a59c3a2954-6" n="addca670">
            <seg n="78a3ef59">
              Herr talman! Låt mig som avslutning på denna debatt bara erinra
              om den timade verkligheten, de folkomröstningar som bland annat
              på moderat initiativ drivits fram i vissa kommuner kring Helsingfors,
              i frågor som varit lätta att förstå för allmänheten, som haft
              ett högt valdeltagande och därför blivit representativa. Detta
              tycker jag är ett bra exempel både på moderat politik och på kommunal
              demokrati. Det är möjligen någonting för bland annat miljöpartister
              att fundera på.
            </seg>
          </u>
          <note type="speaker" n="bbd82e2f">
            Anf. 77 GUSTAV FRIDOLIN (mp) replik:
          </note>
          <u who="gustav_fridolin_991ef7" xml:id="i-3042016868e02d0f-2" n="7ff45edd" next="i-7ab51f45321e9aad-2">
            <seg n="f1bb43a9">
              Herr talman! Vi tar det till oss. Det blir ju en folkomröstning
              om trängselskatten också i Helsingfors. Men det är roligt att
              när vi tidigare har diskuterat folkinitiativen har de som varit
              tydligast med att folkinitiativen ska begränsas i de frågor som
              håller sig inom den kommunala kompetensen varit Moderaterna. Sedan
              har de drivit fram folkomröstningar i en del kommuner i frågor
              som absolut inte har med deras kommunala kompetens att göra. Men
              så är den politiska verkligheten. Ibland tycker man en sak, och
              när man sedan har en fråga som går lite utanför den lägger man
              formen åt sidan och tar politiken först. Så gör alla våra partier.
              Så kommer det att fungera.
            </seg>
          </u>
          <note n="e76e5dec">
            Överläggningen var härmed avslutad.
          </note>
          <note n="fae2be98">
            8 § Kommunal demokrati och kompetens förenklad ordning
          </note>
          <note n="dc6389ca">
            Föredrogs
          </note>
          <note n="c199d1bd">
            Förste vice talmannen konstaterade att ingen talare var anmäld.
          </note>
          <note n="7526bef5">
            9 § Hänvisning av ärenden till utskott
          </note>
          <note n="8f75e8d5">
            Föredrogs och hänvisades
          </note>
          <note n="a9a433eb">
            Ajournering
          </note>
          <note n="80cc76da">
            Kammaren beslutade kl. 11.31 på förslag av förste vice talmannen
            att ajournera förhandlingarna till kl. 13.00, då de för dagens
            bordläggning aviserade ärendena väntades föreligga.
          </note>
          <u who="gustav_fridolin_991ef7" xml:id="i-7ab51f45321e9aad-2" n="7ff45edd" prev="i-3042016868e02d0f-2">
            <seg n="e84c3898">
              Återupptagna förhandlingar
            </seg>
          </u>
          <note n="0efe18d1">
            Förhandlingarna återupptogs kl. 13.00.
          </note>
          <note n="662108a8">
            10 § Bordläggning
          </note>
          <note n="ad723ffa">
            Anmäldes och bordlades
          </note>
          <note n="ce302574">
            11 § Anmälan om frågor för skriftliga svar
          </note>
          <note n="e9c02ad7">
            Anmäldes att följande frågor för skriftliga svar framställts
          </note>
          <note n="ab133397">
            den 8 april
          </note>
          <note n="1ed89db6">
            Tina Acketoft
          </note>
          <note n="4d4774dd">
            Cecilia Wigström
          </note>
          <note n="f0903b6e">
            Claes Västerteg
          </note>
          <note n="bc75ed48">
            Lars-Ivar Ericson
          </note>
          <note n="4d4774dd">
            Cecilia Wigström
          </note>
          <note n="c593f10b">
            Frågorna redovisas i bilaga som fogats till riksdagens snabbprotokoll
            tisdagen den 12 april.
          </note>
          <note n="855fd7cd">
            12 § Kammaren åtskildes kl. 13.01.
          </note>
          <note n="ec59d3e1">
            Förhandlingarna leddes
          </note>
          <note n="d1a069bd">
            /Monica Gustafson
          </note>
        </div>
      </body>
    </text>
  </TEI>
</teiCorpus>
