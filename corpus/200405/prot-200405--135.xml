<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2004</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2004</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200405--135</head>
          <docDate when="2004-06-08">2004-06-08</docDate>
        </div>
      </front>
      <body>
        <div>
          <note n="d97d8b57">
            ﻿
          </note>
          <note n="05563c59">
            Riksdagens protokoll
          </note>
          <note n="891d93b0">
            2004/05:135
          </note>
          <note type="date" n="c766e9c4">
            Onsdagen den 8 juni
          </note>
          <note n="a1c0164a">
            Kl. 09:00 - 22:21
          </note>
          <note n="bcf94830">
            1 § Justering av protokoll
          </note>
          <note n="3fdc44e7">
            Justerades protokollet för den 2 juni.
          </note>
          <note n="15126d3f">
            2 § Meddelande om partiledardebatt
          </note>
          <note n="e18ad656">
            Andre vice talmannen meddelade att partiledardebatt skulle äga
            rum onsdagen den 15 juni kl. 9.00 . Debattregler hade delats ut
            till kammarens ledamöter.
          </note>
          <note n="43ecdc65">
            3 § Meddelande om svar på skriftliga frågor under sommaruppehållet
          </note>
          <note n="1f0fc9cf">
            Andre vice talmannen meddelade att skriftliga frågor som lämnats
            in under tiden fredagen den 10 juni kl. 10.00 fredagen den 2 september
            skulle besvaras av statsråd inom fjorton dagar efter det att frågan
            framställts.
          </note>
          <note n="ee415404">
            4 § Svar på interpellation 2004/05:622 om VFU-lärares villkor
          </note>
          <note type="speaker" n="a8d4db0c">
            Anf. 1 Utbildnings- och kulturminister LEIF PAGROTSKY (s):
          </note>
          <u who="leif_pagrotsky_933584" xml:id="i-da7cfec80ad6fc36-0" n="976e26ed">
            <seg n="611fab53">
              Fru talman! Torsten Lindström har frågat skolministern om åtgärder
              för att VFU-lärarskap ska få en likvärdig ersättning över hela
              landet så att detta kan utvecklas till ett karriärsteg, och ökad
              professionalisering i hela landet. Vidare har Torsten Lindström
              frågat om skolministern kan ställa sig bakom att VFU-lärare bildar
              en egen yrkesgrupp och vad ministern avser att göra för att inkludera
              förskollärarna i VFU på samma villkor som andra lärargrupper.
            </seg>
            <seg n="0bfc4cb6">
              Ansvarsfördelningen i regeringen är sådan att det faller på mig
              att besvara interpellationen.
            </seg>
            <seg n="f8b546f9">
              Låt mig inleda med att påpeka att införandet av den verksamhetsförlagda
              delen av lärarutbildningen, den som brukar kallas VFU, är en mycket
              viktig del av den lärarutbildningsreform som påbörjades i högskolan
              år 2001. En bärande tanke i reformen är det helhetsperspektiv
              som tar sig uttryck i kopplingen mellan grundutbildning, forskning
              och den verksamhetsförlagda delen av utbildningen.
            </seg>
            <seg n="881cc891">
              I den nya lärarutbildningen har den verksamhetsförlagda delen
              bytt omfattning och innehåll jämfört med den tidigare praktiken.
              Det innebär bland annat att den verksamhetsförlagda delen av utbildningen
              i större utsträckning än tidigare är till ömsesidig nytta för
              skola och högskola. Denna nytta fördjupas av att lärarstudenterna
              förmodas göra sina examensarbeten med utgångspunkt i den verksamhetsförlagda
              delen av lärarutbildningen.
            </seg>
            <seg n="7e2b584e">
              För lärarna i ett arbetslag, som möter lärarstudenternas frågor
              och engagemang, är denna nya arbetsform en utmaning som kräver
              tid och energi. Samtidigt ger den nya arbetsformen den enskilde
              läraren, arbetslaget och skolan värdefulla erfarenheter och kunskaper
              som är viktiga för skolans eget kvalitets- och utvecklingsarbete.
              Denna ömsesidiga process har många skolor, kommuner och högskolor
              insett värdet av och utvecklat på ett positivt sätt.
            </seg>
            <seg n="de693619">
              Regeringen utsåg i augusti 2002 en förhandlare med uppdraget
              att åstadkomma en överenskommelse beträffande den statliga ersättningen
              för vissa kostnader i samband med den verksamhetsförlagda delen
              av den nya lärarutbildningen. Parterna kunde dock inte enas om
              ett nytt centralt avtal utan konstaterade gemensamt att lokala
              överenskommelser är den mest ändamålsenliga formen för samverkan.
              I augusti 2004 slöt parterna en överenskommelse om att 1993 års
              överenskommelse skulle gälla enbart praktik i den äldre utbildningen,
              vilket tillkännagavs i 2005 års budgetproposition.
            </seg>
            <seg n="577d9ce2">
              Högskoleverket har utvärderat den nya lärarutbildningen (Rapport
              2005:17 R). Av utvärderingen framgår att 287 kommuner av totalt
              290 samverkar med ett eller flera lärosäten om lärarutbildningen.
              Kommunerna ser samarbetet som viktigt för möjligheten att påverka
              utbildningens innehåll och sin framtida personalförsörjning. Hela
              87 % av kommunerna uppger att den nya lärarutbildningen innebär
              bättre samverkan med universitet och högskolor än tidigare. Vid
              de lärosäten som i utvärderingen framhålls som framgångsrika i
              sitt VFU-samarbete har frågan om de ekonomiska förutsättningarna
              inte haft något stort utrymme.
            </seg>
            <seg n="db9997d3">
              Verket framhåller dock att för vissa studenter, i synnerhet för
              de med inriktning mot gymnasieskolan, kan det vara svårt att få
              den verksamhetsförlagda delen i relevant skolform. Ibland är den
              tidsmässiga kopplingen mellan ämnesstudier och den verksamhetsförlagda
              delen inte den bästa för ett optimalt utbyte. Vid mina egna kontakter
              med studenter på lärarutbildningarna framkommer att det finns
              problem med kommunikationen mellan skola och högskola under denna
              del av utbildningen. Av utvärderingen framgår att den verksamhetsförlagda
              delen av lärarutbildningen, trots problemen, är den del av utbildningen
              som uppskattas mest av studenterna.
            </seg>
            <seg n="224ef28d">
              Jag kan bara konstatera att hur lärosätena och kommunerna reglerar
              sitt samarbete beträffande den verksamhetsförlagda delen av lärarutbildningen
              är en fråga för de lokala parterna. Interpellantens frågor om
              villkoren för de lärare som medverkar i den verksamhetsförlagda
              delen av lärarutbildningen faller därmed också tillbaka på de
              lokala företrädarna. Enligt min uppfattning vore det olämpligt
              att staten på central nivå reglerar den exakta ersättning som
              ska utgå till enskilda lärare. Jag tänker därför inte arbeta för
              en sådan förändring.
            </seg>
          </u>
          <note type="speaker" n="9219d0ba">
            Anf. 2 TORSTEN LINDSTRÖM (kd):
          </note>
          <u who="torsten_lindstrom_120c0b" xml:id="i-10b5753a3cb7f02c-0" n="3def061c">
            <seg n="41755f80">
              Fru talman! Inledningsvis vill jag tacka utbildningsministern
              för svaret på min interpellation.
            </seg>
            <seg n="e88d0d4f">
              Denna debatt verkar på ytan vara en favorit i repris. Jag har
              under åren debatterat ett antal gånger med ministerns företrädare,
              hans olika socialdemokratiska kolleger, om problemen med lärarutbildningen,
              inte minst vad gäller den nya verksamhetsförlagda utbildningen,
              VFU, som ersatte praktiken när lärarutbildningen för några år
              sedan förändrades.
            </seg>
            <seg n="6a48f8dd">
              Vi ska vänta, har det låtit från ministertaburetterna. Den oro
              som många av oss fångat upp och försökt förmedla vidare i debatter
              har viftats bort från talarstolen. Vi ska se på. Vi ska intet
              göra. Ärligt talat: Budskapet från dagens minister är ungefär
              detsamma och till mycket lite förpliktande. De utvärderingar och
              rapporter som kommit har satt mycket små spår i regeringens politik.
            </seg>
            <seg n="40b13128">
              Fru talman! Lärare är viktiga. Detta förtjänar att sägas om den
              yrkesgrupp som under många år fått se sin status och kompetens
              rustas ned. Den allra viktigaste faktorn om en elev lyckas är
              lärarens kompetens. Det handlar om lärare som vågar vara vuxna
              lärare, som ser till att eleverna får kunskaper och färdigheter
              som varar och vägleder ett helt liv. Lärare är också oftast hängivet
              lojala mot sina elever och gör sitt yttersta för att hjälpa dem
              genom att ge dem de bästa möjliga förutsättningarna.
            </seg>
            <seg n="caf2311f">
              Därför är också lärarutbildningen viktig. Den ska ge våra lärare
              bästa möjliga förutsättningar. Kunskaper i etik, ämnen, didaktik
              och pedagogik ska ge grunden för en professionell och skicklig
              yrkesutövning. En central del av lärarutbildningen är just den
              verksamhetsförlagda utbildningen, VFU.
            </seg>
            <seg n="1a111361">
              Under flera år saknades en överenskommelse mellan staten och
              kommunerna, vilket gjorde det svårt att få fram tillräckligt många
              VFU-platser ett problem som fortfarande består. I stället gällde
              den gamla från 1993, som var formad utifrån den gamla lärarutbildningens
              krav, mål och förväntningar. Efter debatter i riksdagen satte
              till slut den förre utbildningsministern ned foten genom att hänvisa
              till att lokala avtal skulle tas fram. Risken var uppenbar att
              det inte skulle bli en vettig och hållbar lösning.
            </seg>
            <seg n="6af1ea6c">
              När statsrådet i dag säger att parterna inte kunde enas är det
              i själva verket ett konstaterande av att studenterna och de verksamma
              lärarna riskerade att komma i kläm och skulle få betala priset
              för att det saknades en kompromissvilja från regeringens och statens
              sida.
            </seg>
            <seg n="086837aa">
              I stället borde staten självklart ta sitt ansvar för en statlig
              lärarutbildning och se till att det finns en fungerande nationell
              överenskommelse som borgar för kvalitet, bra utbildning och goda
              villkor.
            </seg>
            <seg n="e46317b0">
              Nu visar det sig också att det har blivit rena rama vilda västern
              i VFU. Studenter får inte den VFU som de ska ha, det medger till
              och med ministern. Ministern konstaterar också i sitt svar att
              arbetet med VFU inte är optimalt i dag. Mycket handlar om statens
              underlåtelse att ta sitt ansvar.
            </seg>
            <seg n="f8f92286">
              Sedan staten lämnat över till kommunerna har det enligt en ny
              enkät bara slutits avtal om hur VFU ska regleras och hur merarbetet
              för lärarhandledarna ska ersättas i knappt hälften av kommunerna,
              och de ser olika ut. Inte undra på att studenter blir utan praktik!
            </seg>
            <seg n="ef7d3b54">
              Det här visar på behovet av åtgärder och förändring. Det räcker
              inte med fagert tal. Leif Pagrotsky och jag kan vara överens om
              goda intentioner i VFU:n och lärarutbildningen. Men när det kommer
              till kritan måste de vackra orden också avlösas av konkret handling.
            </seg>
            <seg n="acb05622">
              Fru talman! Har verkligen utbildningsministern ingenting mer
              att komma med förutom den passivitet som hans regering så länge
              har utstrålat?
            </seg>
          </u>
          <note type="speaker" n="d7698df6">
            Anf. 3 Utbildnings- och kulturminister LEIF PAGROTSKY (s):
          </note>
          <u who="leif_pagrotsky_933584" xml:id="i-da7cfec80ad6fc36-1" n="976e26ed">
            <seg n="1e83e365">
              Fru talman! Jag är lite förvånad över Torstens Lindströms beskrivning
              av lärarutbildningen och lärarnas kompetens. Han säger att deras
              status och kompetens gradvis har rustats ned under många år. Torsten
              Lindström har kanske glömt att den lärarutbildning som vi har
              nu har ju kd och vi utarbetat tillsammans. Kd tyckte då och det
              hoppas jag att man tycker fortfarande som Högskoleverket, som
              kommunerna, som lärosätena, som studenterna att dagens lärarutbildning
              innebär en klar förbättring jämfört med den gamla, omoderna utbildningen.
            </seg>
            <seg n="e064d893">
              Jag tycker också att tonen i interpellationen speglar att Torsten
              Lindström tycker att VFU den verksamhetsförlagda delen av utbildningen
              är viktig och angelägen. Den fanns ju inte i den gamla utbildningen
              över huvud taget, den som Torsten Lindström verkar hylla enligt
              principen att allt var bättre förr.
            </seg>
            <seg n="3549769c">
              Det är inte så att lärarnas status och kompetens gradvis har
              rustats ned. Det är en svartmålning som jag tycker att Torsten
              Lindström ska ta tillbaka.
            </seg>
            <seg n="86538f7e">
              När det gäller ersättningen till de lärare som deltar i den verksamhetsförlagda
              utbildningen har det varit diskussioner mellan regeringen och
              kommunernas organisationer om detta. De har kommit fram till att
              eftersom kommunerna är decentraliserade, skolan är decentraliserad,
              lärarutbildningen bedrivs på lärosäten som är starkt decentraliserade
              med ett starkt decentraliserat beslutsansvar fanns det ingen vilja
              till exempel hos kommunerna att göra upp om en lika modell för
              hela Sverige bestämd i Helsingfors. Det fanns en enighet om att
              detta är någonting som ska göras upp lokalt mellan lärosätena,
              skolorna och kommunerna beroende på hur det ser ut i det enskilda
              fallet.
            </seg>
            <seg n="74d18d68">
              Jag tycker att Torsten Lindström har en skrämmande och lite konstig
              syn. Den är verklighetsfrämmade för mig som har ägnat mig åt ekonomisk
              politik under många år att höra en representant för ett borgerligt
              parti kräva en central, statlig lönepolitik som innebär att jag
              som minister ska stå här på Helgeandsholmen, i kammaren, och bestämma
              exakta spelregler och villkor för alla lärare det rör sig om många
              tusen i hela Sverige som deltar i den verksamhetsförlagda utbildningen
              och att jag ska skapa en likvärdig ersättning för VFU-ledarskap
              i hela landet.
            </seg>
            <seg n="d6f5d7b0">
              Jag ska alltså agera för att samtliga i en hel yrkeskår ska få
              exakt samma lön för en viss arbetsuppgift som därmed rimligen
              också måste vara organiserad på exakt samma sätt. Det ska inte
              vara lärarlag på vissa håll och individuellt ansvar på andra håll,
              utan det ska jag stå här och bestämma. Det är ju regeringens handlingsförlamning
              det handlar om, inte riksdagens.
            </seg>
            <seg n="0925c538">
              Nej, Torsten Lindström det här är ingen väg framåt. Vi ska inte
              ha central statlig lönepolitik. Detta ska göras upp av de parter
              som har beslutsansvaret av lärosätet som har pengar för att utbilda
              studenterna och kommunen som har intresse av att rekrytera framtida
              arbetskraft och av utveckling av skolan genom det tillskott som
              man får genom studenternas examensarbeten som i de allra flesta
              fall handlar om saker som de har upplevt i sin verksamhetsförlagda
              del i utbildningen.
            </seg>
            <seg n="6f1aebe3">
              Jag vill bara ställa en enkel fråga: Har Torsten Lindström diskuterat
              med sina kamrater i till exempel finansutskottet den revolution
              av svensk lönebildning som det här skulle innebära? Finns det
              någon partimotion från kd om övergång till statlig lönepolitik
              som jag kan läsa på för att förstå hur det här ska fungera i det
              Sverige som vi i dag lever i?
            </seg>
          </u>
          <note type="speaker" n="fd10eb13">
            Anf. 4 TORSTEN LINDSTRÖM (kd):
          </note>
          <u who="torsten_lindstrom_120c0b" xml:id="i-10b5753a3cb7f02c-1" n="3def061c">
            <seg n="06565a9e">
              Fru talman! Jag tror att Leif Pagrotsky är mycket ensam om att
              påstå att lärarnas status inte har rustats ned. Fyra av tio verksamma
              lärare funderar på att sluta. Andelen utbildade lärare som är
              arbetslösa eller flyr till andra yrken ökar. Var femte lärare
              i skolan saknar kompetens för yrket, eller behörighet, om man
              nu väljer att använda det ordet. På punkt efter punkt visar detta
              att den socialdemokratiska skolpolitiken och lärarpolitiken har
              havererat intill vägs ände. När, fru talman, ska regeringen se
              det och börja agera? Eller är det så illa att vi måste byta regering
              för att någonting ska hända. Det tror jag.
            </seg>
            <seg n="a8764a38">
              Fru talman! När det gäller lärarutbildningens utformning är det
              korrekt att vi deltog i en bred överenskommelse om att skapa en
              bra lärarutbildning. Men problemet är att det inte bara räcker
              med överenskommelser. Man måste också följa hur det går i verkligheten
              och i praktiken. Då har vi från kristdemokratiskt håll gång på
              gång pekat på problemen med VFU. Det finns inga platser. Lärarna
              går in i väggen. Det uppstår problem efter problem, även om det
              på en del håll stegvis har löst sig, tack vare näst intill heroiska
              insatser av lokala lärare och lärarutbildare som har gjort ett
              enastående jobb. Ibland har till och med studenterna själva fått
              gå in och fixa sin egen VFU.
            </seg>
            <seg n="b3f5b4d0">
              Den här typen av problematik slår till syvende och sist tillbaka
              på politiken. Politiken måste skapa de bästa möjliga förutsättningarna
              för en bra lärarutbildning, eftersom den är en statlig angelägenhet.
              Leif Pagrotsky kan väl ändå inte mena att man har delegerat hela
              lärarutbildningen till någon annan.
            </seg>
            <seg n="b069f806">
              Den allra bästa förutsättningen för att det ska bli en bra VFU
              är att det finns stadiga kontakter mellan lärosätena och skolorna.
              Det var också en av poängerna med den nya lärarutbildningen, att
              man skulle ha partnerskolor som ständigt finns med i arbetet.
              Det är en väldigt god och bra tanke.
            </seg>
            <seg n="a1b72c67">
              Problemet är bara att det inte har blivit så. Tanken att de erfarna,
              duktiga lärare som jag skulle vilja se som naturliga VFU-lärare
              och som ständigt är kopplade till lärarutbildningen och på så
              sätt kan ta emot lärarstudenter och dela med sig av sin kompetens,
              vara kompetensbärare gentemot både högskolan och den egna skolan
              eller det egna arbetslaget har ju inte blivit av.
            </seg>
            <seg n="11184400">
              I den senaste undersökningen när det gäller VFU-villkoren saknas
              fortfarande avtal i många kommuner, och det är ett problem för
              att få VFU att fungera, ett problem som också i princip alla pekar
              på i dag.
            </seg>
            <seg n="66a9b381">
              Där det ändå finns avtal uppger en tredjedel av lärarna att uppdraget
              att vara VFU-lärare är en karriärväg. För oss som vill höja läraryrkets
              status och som tycker att lärarna är viktiga är det angeläget
              att det finns villkor som gör att det här uppdraget uppfattas
              som en utveckling, som en möjlighet att växa i yrket, som någonting
              bra. Så är det inte på alla håll i dag utan det kan pågå diskussioner
              om hundralappar apropå lönepolitik. Men det är inte nödvändigtvis
              det som det måste handla om, fru talman.
            </seg>
            <seg n="227cc1e3">
              Det borde kanske vara så att de som tar på sig uppdraget att
              ta emot lärarstudenter har förutsättningar att få detta att rymmas
              inom sin tjänst inom den arbetsvecka som de har. Från Leif Pagrotsky
              verkar de i alla fall inte kunna vänta sig mycket hopp.
            </seg>
          </u>
          <note type="speaker" n="b7a8e3cb">
            Anf. 5 Utbildnings- och kulturminister LEIF PAGROTSKY (s):
          </note>
          <u who="leif_pagrotsky_933584" xml:id="i-da7cfec80ad6fc36-2" n="976e26ed">
            <seg n="30be38be">
              Fru talman! Torsten Lindström fortsätter sin svartmålning av
              lärarnas arbetssituation. Han fortsätter att sprida bilden att
              lärarnas status vad nu det är som Torsten Lindström syftar på
              sjunker och sjunker, att allmänheten uppfattar dem som sämre och
              sämre och att deras insatser är värda mindre och mindre respekt.
            </seg>
            <seg n="62ec1428">
              Jag kan berätta för Torsten Lindström och andra att på tio år
              har vi med ett systematiskt arbete lyckats höja lärarnas reallöner
              med 30 %. Vi ser ett ökat söktryck till lärarutbildningarna. Det
              är nu två sökande till varje plats på lärarutbildningarna. Det
              tycker jag är ett tecken på att läraryrket har fått en ökad attraktionskraft.
              Den retorik som Torsten Lindström använder sig av här är lätt
              att genomskåda.
            </seg>
            <seg n="8b427beb">
              Till de av Sveriges lärare som till äventyrs lyssnar på det här
              och som kanske tycker att Torsten Lindströms darrande stämma låter
              imponerande skulle jag vilja säga en sak. Kristdemokraterna pratar
              mycket om hur VFU:n ska bli så mycket bättre och hur det ska bli
              så mycket bättre villkor. Detta andas att det ska bli generösare
              och att det ska trilla in pengar från Schlaraffenland för alla
              som deltar. Men jag kan berätta att Kristdemokraterna inte har
              satt av ett korvöre för detta i sin budget. Det stannar vid det
              här pratet.
            </seg>
            <seg n="14d8f7cf">
              Staten ska sluta ett avtal, och det ska bestämma hur det ska
              gå till på varje lärosäte och på varje skola. Vi ska ha partnerskap
              mellan lärosätena och de enskilda skolorna, men de ska inte få
              bestämma om innehållet, för det ska vi göra här i riksdagen, eller
              möjligen ska jag göra det på mitt tjänsterum i Regeringskansliet.
              De ska inte själva få bestämma något om hur det ska organiseras,
              hur det ska gå till, och hur det ska utformas. Den makten ska
              vi ha här, men några pengar för att utföra detta ska inte sättas
              av, utan det ska ske på en gratisbudget. Så fungerar Torsten Lindströms
              retorik i praktiken när den möter vardagen i skolan.
            </seg>
            <seg n="df1c8b3b">
              Vi har tillsammans genomfört en mycket viktig reformering av
              lärarutbildningen som flyttar fram positionerna och syftar till
              att höja kraven på lärarna och lärarutbildningen, professionalisera
              utbildningen och den vägen höja statusen för läraryrket. Det har
              vi gjort tillsammans. Det är en lång process. Den fortsätter.
              Den ska vidareutvecklas i takt med tiden. Det kan vi gärna göra
              tillsammans, men det kräver ett konkret, realistiskt och seriöst
              arbete, inte luftpastejer om pengar som kommer från ingenstans
              och ska smörja saker och ting samtidigt som man inte har en aning
              om hur det ska gå till. Det hänger inte ihop med politiken i övrigt.
            </seg>
            <seg n="e38f7d9e">
              VFU:n är den kanske viktigaste delen av lärarutbildningen. Den
              är värd mer engagemang och ett bättre öde än det här tomma pratet.
            </seg>
          </u>
          <note type="speaker" n="5fd09b55">
            Anf. 6 TORSTEN LINDSTRÖM (kd):
          </note>
          <u who="torsten_lindstrom_120c0b" xml:id="i-10b5753a3cb7f02c-2" n="3def061c">
            <seg n="75cb4a95">
              Fru talman! Jag måste tillstå att detta nästan är plågsamt. Jag
              känner en allt större sympati för alla som följer riksdagens debatter
              och läser våra protokoll, inte minst i dag, ute på lärarutbildningarna
              och skolorna. De ser att här kommer en interpellation, sedan kommer
              ministern, och det svischas förbi lite grann. Det kastas ord,
              det blir retorik, men det sägs ingenting om innehållet. Det sägs
              ingenting om interpellationens egentliga innehåll, ingenting om
              dess syfte och inget konstruktivt. Leif Pagrotsky verkar söka
              efter något att göra på tjänsterummet. En möjlig idé skulle kunna
              vara att börja angripa frågorna lite mer innehållsrikt och substantiellt.
            </seg>
            <seg n="9b2be874">
              Fru talman! Det är angeläget att slå fast att lärare är viktiga
              och att lärarutbildningen är viktig. Därför räcker det inte att
              söktrycket ökar till lärarutbildningen. De som går där måste bli
              färdiga också. De siffrorna ser ut på ett helt annat sätt än vad
              Leif Pagrotsky målar upp. De som är lärare måste vilja vara kvar
              i läraryrket. Om utbildningsministern inte har något annat för
              sig i kväll kan han följa debatten med skolministern då just den
              frågan kommer att diskuteras närmare. Vad vet jag, ministern kanske
              kan få en idé då också.
            </seg>
            <seg n="e27b90d0">
              Fru talman! I dag har det blivit ett laglöst land. Det har blivit
              vilda västern när det gäller VFU:n, den verksamhetsförlagda utbildningen,
              som är en så viktig del av den nya lärarutbildningen. Detta måste
              lösas. Det duger inte att minister efter minister målar breda
              drag om att detta ska göras någon annanstans när det faktiskt
              inte löser sig och när det inte blir bra. Studenter får inte praktik,
              och lärare går in i väggen, blir sjukskrivna och så vidare därför
              att det inte är vettiga villkor. Lärare som tar emot studenter
              ska kompenseras. De ska få bra mycket mer stöd, tid och möjligheter
              än vad den nuvarande regeringen tycks kunna klara av att leverera.
            </seg>
          </u>
          <note type="speaker" n="08b68628">
            Anf. 7 Utbildnings- och kulturminister LEIF PAGROTSKY (s):
          </note>
          <u who="leif_pagrotsky_933584" xml:id="i-da7cfec80ad6fc36-3" n="976e26ed">
            <seg n="71b8afd1">
              Fru talman! Jag tycker att skam går på torra land, Torsten Lindström.
              Lärare ska ha betalt för sina insatser, och allt ska bli bättre
              bara vi byter regering. Kristdemokraterna har inte satt av ett
              korvöre till dessa insatser. Det är tomma ord och luftpastejer.
              Jag tycker att det är skamligt att på det här viset om och om
              igen vilseleda dem som till äventyrs läser protokollet från den
              här debatten.
            </seg>
            <seg n="79b9cdd0">
              Torsten Lindström kallar lokala lösningar för vilda västern.
              Vad tycker Centerpartiet om det? Ni ska ju regera ihop? Ni ska
              ju göra detta tillsammans. De vill ju föra in i grundlagen att
              saker och ting ska decentraliseras.
            </seg>
            <seg n="f207fb2d">
              87 % av kommunerna är nöjda med förändringen av den verksamhetsförlagda
              utbildningen. De tycker att det är bättre än vad det var tidigare.
              Torsten Lindström kallar det för vilda västern. Jag ska bestämma
              om en likriktad lösning som ska gälla samtliga skolor, samtliga
              lärarstudenter, samtliga kommuner och samtliga lärosäten. Det
              ska vara en och samma centralplanerade lösning. Det är simsalabimlösningen
              för Torsten Lindström. Den får inte kosta ett öre, för någon peng
              har inte satts av. Det är inte seriöst. Lärarutbildningen är för
              viktig, lärarstudenterna är för viktiga, och framtidens skolelever
              är för viktiga för att drabbas av den typ av tom politik som Torsten
              Lindström pratar om här.
            </seg>
            <seg n="4938975a">
              Jag beklagar om jag blir lite upprörd, men den här debattekniken
              borde man inte behöva se i den här kammaren i en så viktig fråga.
            </seg>
          </u>
          <note n="4c7dc313">
            Överläggningen var härmed avslutad.
          </note>
          <note n="1c6ff232">
            5 § Svar på interpellation 2004/05:623 om sekretesslagstiftning
            och forskning
          </note>
          <note type="speaker" n="1c224f9c">
            Anf. 8 Utbildnings- och kulturminister LEIF PAGROTSKY (s):
          </note>
          <u who="leif_pagrotsky_933584" xml:id="i-93f6615218c68edd-0" n="976e26ed" next="i-a66d5b4a0e62030a-0">
            <seg n="1e7a403b">
              Fru talman! Mia Franzén har ställt två frågor till Thomas Bodström.
              Eftersom innehållet i huvudsak rör forskning är det jag som kommer
              att svara på dessa frågor. Jag hoppas att inte Mia Franzén är
              ledsen för det. Mia Franzén har frågat vilka åtgärder som statsrådet
              Bodström tänker vidta för att säkra möjligheten till framtida
              medicinsk forskning med frivilligt deltagande undersökningspersoner
              samt öka undersökningspersonernas integritetsskydd och förtroende
              för forskarnas garantier om sekretess.
            </seg>
            <seg n="09f79efb">
              Mia Franzén har också frågat vilka åtgärder statsrådet Bodström
              avser att vidta för att den som riskerar lida ideell skada vid
              utlämnande av sekretessbelagda uppgifter får en egen talerätt
              vid kammarrätten.
            </seg>
            <seg n="8c6826c3">
              Jag börjar med att kort besvara den andra frågan, som ligger
              under statsrådet Bodströms ansvarsområde. En myndighets beslut
              att inte lämna ut en allmän handling under åberopande av sekretess
              är överklagbart. Däremot är det inte möjligt att överklaga ett
              beslut att inte lämna ut en allmän handling. Frågan om den som
              anser sig bli lidande av att en handling lämnas ut ska ha rätt
              att överklaga ett sådant beslut har varit föremål för diskussion
              i förarbetena till lagen. Lagstiftaren har dock stannat för att
              en sådan ordning inte är lämplig. En sådan rätt skulle riskera
              att äventyra vad som ofta är av avgörande betydelse när offentlighetsprincipen
              tillämpas, nämligen att prövningen sker snabbt. Vid avvägningen
              mellan de motstående intressena insyn och sekretess har offentlighetsprincipen
              med dess grundläggande betydelse för demokratin ansetts väga tyngst.
            </seg>
            <seg n="beaa9ea8">
              När det gäller Mia Franzéns första fråga vill jag göra klart
              att människor som medverkar i forskning behöver skyddas mot risken
              att skadas fysiskt, psykiskt eller integritetsmässigt. För att
              uppnå detta har regeringen tagit initiativ till en rättslig reglering
              av etikprövning av forskning där människor medverkar. I fokus
              för regeringens ståndpunkt står vikten av att mänskliga rättigheter
              och grundläggande friheter alltid beaktas, samtidigt som hänsyn
              tas till möjligheten för forskning att utveckla ny kunskap.
            </seg>
            <seg n="fa700a62">
              Den rättsliga regleringen av etikprövning av forskning där människor
              medverkar som forskningspersoner trädde i kraft den 1 januari
              2004. Regleringen finns i huvudsak i lagen om etikprövning av
              forskning som avser människor, men det finns även vissa förordningar
              som bland annat lägger fast ramarna för hur prövningen ska gå
              till och som innehåller instruktioner för de nämnder som har ansvar
              för att genomföra prövningen.
            </seg>
            <seg n="086ad354">
              Av etikprövningslagen framgår att forskning som omfattas av denna
              lag endast får utföras om den har godkänts vid en etikprövning.
              Utgångspunkterna för prövningen har till stor del hämtats från
              Europarådets konvention om mänskliga rättigheter och biomedicin.
              Av lagen framgår att forskning bara får godkännas om den kan utföras
              med respekt för människovärdet. Vid prövningen ska mänskliga rättigheter
              och grundläggande friheter alltid beaktas, samtidigt som hänsyn
              ska tas till intresset av att ny kunskap kan utvecklas genom forskning.
              Människors välfärd ska ges företräde framför samhällets och vetenskapens
              behov. Forskningen får bara godkännas om de risker som den kan
              medföra för den medverkande personens hälsa, säkerhet och personliga
              integritet uppvägs av dess vetenskapliga värde. Forskningen får
              inte godkännas om det förväntade resultatet kan uppnås på ett
              annat sätt som innebär mindre risker för den medverkande. Lagen
              ställer också krav på vetenskaplig kompetens hos den forskare
              som utför forskningen eller har överinseende över dess genomförande.
            </seg>
          </u>
          <note n="ac0f61fd">
            Etikprövningslagen har utförliga bestämmelser kring information
            och samtycke.
          </note>
          <u who="leif_pagrotsky_933584" xml:id="i-a66d5b4a0e62030a-0" n="976e26ed" prev="i-93f6615218c68edd-0">
            <seg n="761a00dc">
              Jag ser med tillfredställelse på att den rättsliga regleringen
              av etikprövningen nu tillämpas sedan ett och ett halvt år tillbaka
              och att det finns en fungerande och kompetent organisation som
              genomför prövningarna. I Sverige har vi nu ett skydd för den enskilda
              människan som medverkar i forskning, och vi har stadfäst respekten
              för människovärdet vid forskning. Dessa åtgärder har goda förutsättningar
              att stärka allmänhetens förtroende för forskningen. Åtgärderna
              är också viktiga för att trygga människors vilja att medverka
              i forskningsprojekt som ger viktig kunskap inför framtiden.
            </seg>
            <seg n="5bdb8f96">
              Fru talman! Åhörare! Ministern! Jag vill börja med att tacka
              minister Leif Pagrotsky för ett väldigt väl genomarbetat svar.
              Och jag är inte ledsen för att det just blev Leif Pagrotsky som
              svarade på detta, men jag har en känsla av att det kan vara lite
              svårt med talerättsdelen, som tydligen ska ligga på Bodströms
              bord.
            </seg>
            <seg n="9321fd6a">
              Jag vill börja med att förklara bakgrunden till den här interpellationen.
              Jag anser att människovärdet måste få större betydelse när vi
              som lagstiftare skapar nya lagar som kan förstärka eller försvaga
              den lilla människan i förhållande till olika myndigheter.
            </seg>
            <seg n="ff1b0933">
              Vanmakt är en farlig känsla som alltför många i dag upplever
              när de hamnar i händerna på en myndighet. Ministern har i sitt
              svar riktat in sig på just myndigheternas roll och beslutanderätt,
              även om respekten för människovärdet också nämns.
            </seg>
            <seg n="fbdc93c4">
              Leif Pagrotsky hänvisar bland annat till etikprövningslagen,
              som infördes 2004, som ska pröva etiken i blivande, framtida forskningsprojekt.
              Detta är i dag det första steget innan projekt sjösätts. Det är
              väldigt viktigt och positivt att den här lagen har kommit till
              stånd. Minister Leif Pagrotsky har alltså skött sitt område ganska
              väl. Men i slutändan, den dag då försöks- eller undersökningspersonen
              känner sin personliga integritet hotad, då är denna bortkopplad
              helt och alltså i händerna på myndigheten som äger besluta om
              utlämnandet av handlingar.
            </seg>
            <seg n="0953dcac">
              Delar ministern den uppfattning som framkommer i svaret att det
              inte vore rätt att låta den som anser sig hotad till sin personliga
              integritet få talerätt i mål om utlämnande av forskningsmaterial?
              Anser ministern att snabbheten i prövningen av utlämnande av handlingar
              är viktigare än en människas värde? Har ministern sett en sviken
              man gråta som ett barn, försvarslös, utan mur och vapen, ensam
              i en strid med tårar?
            </seg>
          </u>
          <note n="868fb294">
            Anf. 9 MIA FRANZÉN (fp):
          </note>
          <note type="speaker" n="d04f98b3">
            Anf. 10 Utbildnings- och kulturminister LEIF PAGROTSKY (s):
          </note>
          <u who="leif_pagrotsky_933584" xml:id="i-93f6615218c68edd-1" n="976e26ed" next="i-a66d5b4a0e62030a-1">
            <seg n="f65ccc18">
              Fru talman! Det här är svåra och allvarliga frågor. Regeringen
              har tagit dem på stort allvar genom ett ambitiöst och omfattande
              etikprövningsarbete som resulterat i en helt ny organisation,
              en helt ny lagstiftning och en helt ny verksamhet kring detta
              som började förra året. Alla forskningsprojekt som berör människor
              på det här viset måste genomgå en sådan här prövning. Vi har en
              omfattande process med kvalificerade nämnder med egen personal.
              Det är en stor mängd människor som har förtroendet att sköta den
              här granskningen.
            </seg>
            <seg n="9b3617f6">
              Jag tycker att det är tidigt att säga att det här är otillräckligt.
              Erfarenheten av detta har inte kommit så långt, precis som Mia
              Franzén påpekar. Det är de projekt som inleddes efter den 1 januari
              förra året som har prövats. De fall som är aktuella i den allmänna
              debatten är exempel från tidigare, och ofta exempel på just det
              som den här reformen syftade till att förändra.
            </seg>
            <seg n="463cb007">
              När det gäller den generella frågan om offentlighetsprincipen
              och sekretesslagen har jag två roller här. Jag är forskningsminister,
              men jag är också minister för mediefrågor. Mediernas rätt till
              insyn och mediernas rätt att få ut handlingar är någonting som
              jag tycker är viktigt och som inte bör inskränkas i onödan. Sedan
              är mediernas frihet att publicera en annan sak. Det är deras pressetiska
              regler som gör att de inte ska lämna ut saker som är sekretessbelagda.
            </seg>
            <seg n="5cd0cfee">
              Men om man ska inskränka offentlighetsprincipen på ett sådant
              sätt att man ska kunna överklaga också beslut att lämna ut så
              tror jag att det generellt och systematiskt skulle göra att utbekommandet
              av offentliga handlingar skulle bli trögt. Det skulle bli föremål
              för överklaganden i många fall. Det skulle krångla till sig med
              överklaganden, kanske i flera instanser, och jag tror att offentlighetsprincipen
              skulle mista mycket av sin mening.
            </seg>
            <seg n="b5925d1c">
              Detta är en svår avvägning, men jag är inte medveten om att Folkpartiet
              till exempel har gjort en annan avvägning i den frågan än vad
              som kommer till uttryck i den lagstiftning som gäller i dag. Men
              om Mia Franzén kan ange att Folkpartiet gör en annan avvägning
              i det här fallet och vill ta upp den här typen av förändringar
              i lagstiftningen så är det klart att det är intressant att höra.
            </seg>
            <seg n="44d99889">
              Men det här är avvägningar som man ska ha stor respekt för. Samtidigt
              tycker jag att det är viktigt att den forskning som bedrivs kan
              granskas av andra forskare, att de experiment som görs kan upprepas
              av andra forskare och att det primärmaterial som samlas in kan
              granskas och bearbetas av fler forskare för att säkerställa tilltron
              till forskningens resultat. Det är fundamentalt för all forskning
              i hela världen, och det ser jag väldigt stora svårigheter att
              komma runt. Experiment som inte kan upprepas av andra, oberoende
              forskare kommer inte att få tilltro i forskarsamhället, och sådan
              forskning kommer därför inte att vara riktigt meningsfull. Här
              måste sekretessen omfatta också de forskare som i så fall får
              tillgång till primärmaterialet, naturligtvis. Det tycker jag är
              helt nödvändigt, och det utgår jag från ingår i den prövning som
              etikprövningsnämnderna gör.
            </seg>
          </u>
          <note n="0d44dea5">
            Anf. 11 MIA FRANZÉN (fp):
          </note>
          <u who="leif_pagrotsky_933584" xml:id="i-a66d5b4a0e62030a-1" n="976e26ed" prev="i-93f6615218c68edd-1">
            <seg n="b2125ef6">
              Fru talman! Tack, ministern. Jag vill börja med att säga att
              jag delar ministerns uppfattning vad gäller vikten av forskning,
              och det gör också Folkpartiet. Vi har inte alls tagit någon annan
              ställning i den delen.
            </seg>
            <seg n="9f0c6c82">
              Men jag vill gå ännu djupare. Jag vill gå till din och min uppgift
              som politiker men också som medmänniskor: att se bortom myndigheter
              och se till den lilla utsatta människan. Det handlar om det här
              med talerätten det kan jag säga direkt.
            </seg>
            <seg n="35c6c341">
              Jag tänkte att vi skulle stiga in i samma hiss, ministern och
              jag. Ministern kan trycka på nedre botten nej, ta källarplanet,
              förresten! Det skakar lite det är en gammal hiss. Det gnisslar
              också. När vi stiger ut står det en liten medborgare där. Han
              undrar om vi sett hans livssituation tidigare.
            </seg>
            <seg n="b455fdb5">
              Johan ett namn, vilket som helst har diagnosen adhd. Hans föräldrar
              utlovades sekretess när Johan skulle delta i forskningsprojekt
              för flera år sedan med stort vetenskapligt värde. I dag är Johan
              förtvivlad. Han har lyckats få ett bra jobb. Nu äventyras allt,
              och ingen verkar vilja lyssna. Det kommer till ordet lyssna.
            </seg>
            <seg n="c3c2a4e0">
              Hela hans tillvaro håller på att rasa, men han har ingen möjlighet
              att hävda sin rätt att bli hörd. Han har ingen talerätt när domstolen
              ska avgöra om det omfattande forskningsmaterial som ej lyckats
              avidentifierats ska lämnas ut. Kan ministern möta hans blick?
              Ska ministern upprepa fördelen med snabbheten i prövningen före
              Johans möjlighet att försvara sitt liv? Så upplever han det. Hur
              upplever ministern det? Han kanske ändå inte skulle få rätt i
              domstolen, men han skulle bli hörd. Sedd, hörd och bekräftad är
              människovärdets grund.
            </seg>
          </u>
          <note type="speaker" n="3b16793e">
            Anf. 12 Utbildnings- och kulturminister LEIF PAGROTSKY (s):
          </note>
          <u who="leif_pagrotsky_933584" xml:id="i-93f6615218c68edd-2" n="976e26ed" next="i-a66d5b4a0e62030a-2">
            <seg n="936b42c3">
              Fru talman! Mia Franzén, jag har ingen annan åsikt om detta.
              Jag tycker att vi ska kunna titta den personen i ögonen och säga
              precis på det viset. Jag påstår att för sådana projekt som startas
              nu ger den lagstiftning vi kan påverka här i riksdagen och som
              gäller nu den rätten. Ingen forskare kan i dag ställa ut vaga
              odefinierade löften. De löften som forskaren ger ska säkerställas.
              Sedan får den person det gäller själv bestämma om han vill vara
              med eller inte, eller i det här fallet föräldrarna. Dessutom ska
              han kunna känna trygghet i att ingen ska få tillgång till materialet
              som inte omfattas av sekretess. Han ska känna trygghet i att ingenting
              kan komma ut, till exempel i medierna. Det jag sade förut om medierna
              gäller ju inte den här typen av integritetskränkande uppgifter,
              enligt min mening. Där har Mia Franzén och jag ingen annan åsikt.
            </seg>
            <seg n="764ff80e">
              Jag antar att Mia Franzéns exempel är konstruerat efter den debatt
              som har varit kring ett aktuellt rättsfall som pågår i Göteborg.
              Jag såg tv-programmet i går. Jag förstår den oro som många föräldrar
              och barn känner, men någon utlämning kommer ju nu inte att komma
              till stånd eftersom materialet är förstört. Det existerar inget
              material att lämnas ut. Det existerar därmed inte heller något
              material som kan verifiera den forskning som har ifrågasatts.
              Det här tycker jag är ett tydligt exempel på otydligheter och
              oklarheter i den gamla lagstiftningen som har skapat den här typen
              av rädsla, oro och forskningsmässiga problem. Det är precis sådana
              otydligheter och oklarheter som de förändringar som genomfördes
              förra året syftar till att ta bort. Ingenting har framkommit sedan
              dess som tyder på att de förändringar som gjordes inte har varit
              effektiva i det avseendet.
            </seg>
            <seg n="4b79c328">
              Jag kan säga att jag delar åsikten och att jag därmed är ganska
              trygg i att vi nu har åstadkommit förbättringar gentemot de missförhållanden
              som förelåg. Om det kommer fram nya problem som visar att det
              nya regelverket har brister man inte förutsåg när det skapades
              får vi väl vara lyhörda och ödmjuka och försöka vidareutveckla,
              uppdatera och modernisera det regelverket också.
            </seg>
            <seg n="d670a031">
              Det här är svåra avvägningar. Dem måste man närma sig med ödmjukhet
              och respekt. De människor som deltar i sådana här forskningsprojekt
              det har vi ju var och en gjort måste känna trygghet i att de inte
              kommer att hamna i kvällstidningarna. Annars kommer det inte att
              gå att bedriva forskning av det här slaget i Sverige. Det vore
              en kolossal förlust för människorna i Sverige, för hälsans utveckling,
              för medicinsk forsknings utveckling i Sverige och en tragedi för
              väldigt många människor.
            </seg>
          </u>
          <note n="d13a8d5b">
            Anf. 13 MIA FRANZÉN (fp):
          </note>
          <u who="leif_pagrotsky_933584" xml:id="i-a66d5b4a0e62030a-2" n="976e26ed" prev="i-93f6615218c68edd-2">
            <seg n="45b8e2a3">
              Fru talman! Ministern! Jag är väldigt glad att ministern kommer
              att vara uppmärksam på de eventuella brister som kommer att finnas
              framöver. Jag är väldigt glad att vi också delar synen på människovärdet
              och vikten av att människor känner sig trygga och vågar ställa
              upp i olika forskningsprojekt.
            </seg>
            <seg n="99a762bf">
              Men jag anser generellt att frågan om sekretess och människovärde
              borde vara en mycket centralare del i samhällets uppbyggnad än
              vad den är i dag. Demokratins verkliga hot utgörs av myndigheters
              lag- och regleringsstödda maktfullkomlighet i förhållande till
              den lilla människans försvarslösa ställning. Detta är en mer generell
              syn.
            </seg>
            <seg n="e0e546d7">
              Vi kan i dag se en utveckling på flera områden där inga vittnen
              ställer upp, ingen vill offras för samhällets och vetenskapens
              behov, de vågar inte ingå i forskning, den svårt sjuke eller utsatte
              söker inte hjälp, och medborgargarden och personligt civilkurage
              blir miljonvinstlotten för den utsatte. Vart tog likabehandlingsprinciper,
              människovärde och demokrati vägen då? Är verkligen ministern säker
              på att etikprövningslagen räcker? Borde inte ändå talerätten ses
              över i detta avseende också?
            </seg>
          </u>
          <note type="speaker" n="7c3939ea">
            Anf. 14 Utbildnings- och kulturminister LEIF PAGROTSKY (s):
          </note>
          <u who="leif_pagrotsky_933584" xml:id="i-da7cfec80ad6fc36-4" n="976e26ed">
            <seg n="fc271327">
              Fru talman! Jag är glad att vi har en sådan samsyn som det låter
              i de här svåra, känsliga men också väldigt viktiga frågorna. Jag
              är glad att vi ser ut att ha en samsyn om betydelsen och värdet
              av den reform som trädde i kraft förra året på etikprövningens
              område vad gäller forskningen, en reform som både säkrar den enskildes
              intresse och forskningens intressen. Jag vill understryka att
              forskningens intressen inte är ett egenvärde. Det är ju intresset
              att få fram ny kunskap, till exempel för att råda bot på svåra
              problem, svåra sjukdomar och missförhållanden i samhället, sociala
              miljöer och annat. När jag pratar om forskningens intressen handlar
              det i väldigt hög grad också om viktiga mänskliga intressen för
              enskilda individer. Jag är glad över den enigheten.
            </seg>
            <seg n="67a95d35">
              Men jag skulle också ha uppskattat om de allmänna ord om missförhållanden
              som Mia Franzén använder kunde omsättas i konkreta förslag från
              Mia Franzéns parti som vi kunde ta ställning till, diskutera och
              analysera, om man ska göra förändringar i sekretesslagstiftningen,
              om man ska inskränka och försvåra offentlighetsprincipen. Det
              hade varit intressant att veta var Folkpartiet står i denna svåra
              avvägning som också jag tycker att vi ska närma oss med ödmjukhet.
            </seg>
          </u>
          <note n="4c7dc313">
            Överläggningen var härmed avslutad.
          </note>
          <note n="ffc1704a">
            6 § Svar på interpellation 2004/05:658 om europeiskt forskningsuniversitet
          </note>
          <note type="speaker" n="6759af75">
            Anf. 15 Utbildnings- och kulturminister LEIF PAGROTSKY (s):
          </note>
          <u who="leif_pagrotsky_933584" xml:id="i-93f6615218c68edd-3" n="976e26ed" next="i-a66d5b4a0e62030a-3">
            <seg n="2fbcb2f9">
              Fru talman! Axel Darvik har frågat mig om jag kommer att arbeta
              för att göra om Europaparlamentets byggnad i Strasbourg till ett
              forskningsuniversitet av högsta klass som en markering för minskad
              byråkrati och omställning mot en konkurrenskraftig kunskapsekonomi.
            </seg>
            <seg n="39d2b05b">
              Låt mig börja med att säga att jag är fullständigt enig med Axel
              Darvik om att onödig byråkrati och därtill hörande administrativa
              kostnader inom EU ska minimeras. Ett utmärkt sätt, eller till
              och med ett jättebra sätt, att åstadkomma detta vore att Europaparlamentet
              samlar sin verksamhet till en enda plats i stället för som i dag
              tre.
            </seg>
            <seg n="079cec12">
              Jag anser också att det är mycket angeläget att EU visar att
              man menar allvar med Lissabonstrategin för att göra Europa till
              världens mest konkurrenskraftiga kunskapsekonomi. I dag är Sverige
              ett av de få länder som lever upp till sina åtaganden i den processen,
              och mycket återstår att göra i många av medlemsländerna.
            </seg>
          </u>
          <note n="c3ea5873">
            Att inrätta ett universitet i toppklass föreslogs av EU-kommissionens
            ordförande Barroso i samband med att EU-kommissionen den 2 februari
            i år presenterade sina rekommendationer vid halvtidsöversynen
            av Lissabonagendan.
          </note>
          <u who="leif_pagrotsky_933584" xml:id="i-a66d5b4a0e62030a-3" n="976e26ed" prev="i-93f6615218c68edd-3">
            <seg n="b3a3d43f">
              Som forskningsminister är jag mycket angelägen om att EU:s medlemsländer
              blir betydligt bättre på att satsa på forskning för att stärka
              EU:s konkurrenskraft. Jag kan däremot på detta stadium inte bedöma
              lämpligheten av att, som Darvik föreslår, bygga om just EU-parlamentets
              Strasbourgbyggnad till universitet i stället för att utnyttja
              de redan etablerade universiteten i Europa.
            </seg>
            <seg n="9fff9068">
              Jag tror inte heller att det är möjligt att från politiskt håll
              bygga upp ett universitet på toppnivå. Att utforma en struktur
              och skapa optimala lokaler för ett sådant universitet är en uppgift
              för vetenskapssamhället, och det finns redan i dag ett antal universitet
              i absolut toppklass i Europa som jag gärna ser att EU satsar större
              resurser på.
            </seg>
            <seg n="3220d974">
              Att minska byråkratin inom EU och att stärka forskningen på vår
              kontinent är två viktiga frågor för EU:s framtid. Det är dock
              två separata frågor där besluten måste värderas utifrån de förutsättningar
              som finns inom respektive område.
            </seg>
            <seg n="af33c0fd">
              Att inom EU satsa stora resurser på ett enda universitet i just
              parlamentsbyggnaden i Strasbourg, som en symbol för minskad EU-byråkrati,
              förefaller för mig knappast vara det mest angelägna för europeisk
              forskning just nu.
            </seg>
          </u>
          <note type="speaker" n="a23d0cd6">
            Anf. 16 AXEL DARVIK (fp):
          </note>
          <u who="axel_darvik_51b0b0" xml:id="i-d28cac1e4d125756-0" n="10d7efea">
            <seg n="43fe0f5a">
              Fru talman! Jag vill börja med att tacka så mycket för svaret
              från utbildnings- och forskningsministern. Det verkar som att
              vi i alla fall kan vara överens om delmängderna i den här debatten.
              Förhoppningsvis kanske vi om sisådär en kvart även kan vara eniga
              om en del slutsatser. Vi får väl se vad som händer.
            </seg>
            <seg n="eb2d9611">
              Förra veckans två nej i folkomröstningarna, först i Frankrike
              och sedan i Nederländerna, sände chockvågor genom den europeiska
              unionen. Länge har det varit uppenbart att legitimiteten för vad
              EU sysslar med måste stärkas. Nu blev det verkligen självklart.
            </seg>
            <seg n="c7572655">
              Jag träffar många skolelever, väljare och blivande väljare, och
              en fråga som alltid kommer upp när man pratar om EU är just varför
              EU-parlamentarikerna pendlar till Strasbourg. Även de som inte
              kan så mycket om EU har ofta kunskaper om detta löjliga pendlande,
              att 732 ledamöter och några tusen tjänstemän tolv gånger om året
              behöver åka från Belgien till Frankrike och lastbilskaravaner
              med handlingar till en total kostnad av 200 miljoner euro.
            </seg>
            <seg n="e5167602">
              Jag tycker att det i dag borde vara fullt möjligt att undanröja
              en del av de värsta avarterna inom EU. Men om det ska vara möjligt
              tror jag att det också kan behövas konkreta alternativ.
            </seg>
            <seg n="2fcfdf78">
              Barosso tog, precis som Leif Pagrotsky sade, upp frågan om att
              inrätta ett europeiskt forskningsuniversitet som en del av Lissabonagendan
              ett ledande forskningsuniversitet som skulle vara en europeisk
              motsvarighet till Massachussets Institute of Technology i Boston,
              det som kanske är världens främsta forskningsuniversitet i dag.
            </seg>
            <seg n="36b44d66">
              Mitt förslag är just att vi skulle kunna lösa båda dessa problem
              genom att inrätta ett forskningsuniversitet i Strasbourg, ett
              SIT.
            </seg>
            <seg n="255b15af">
              Byråkratin har länge plågat EU. Lissabonstrategins mål för forskning
              har inte infriats, även om vi nu har kommit halvvägs till den
              deadline som är satt för Lissabonstrategin, då Europa ska ha den
              mest konkurrenskraftiga ekonomin.
            </seg>
            <seg n="d1fee238">
              Symboliskt men kanske framför allt reellt finns det nu en möjlighet
              att få ett slut på den gamla tidens handlingsförlamning och slöseri,
              ett slut på onödig byråkrati och ett slut på obeslutsamhet inför
              att satsa på forskning, för Europa måste verkligen kunna bli mer
              konkurrenskraftigt i den globaliseringens tid som vi lever i.
            </seg>
          </u>
          <note type="speaker" n="0c8dd2d2">
            Anf. 17 Utbildnings- och kulturminister LEIF PAGROTSKY (s):
          </note>
          <u who="leif_pagrotsky_933584" xml:id="i-da7cfec80ad6fc36-5" n="976e26ed">
            <seg n="0501f000">
              Fru talman! Jag håller med om det mesta. Vi är överens, och det
              tycker jag är roligt att konstatera.
            </seg>
            <seg n="a4eddf7b">
              När det gäller flyttcirkusen vill jag understryka att det inte
              är två orter utan tre. Det är inte bara det att parlamentet har
              sitt säte i Strasbourg men gör det mesta jobbet i Bryssel. Det
              är dessutom så att parlamentets hela administration ligger i Luxemburg.
              Till råga på allt är detta bestämt i fördraget, så det kan inte
              ändras utan enhällighet.
            </seg>
            <seg n="71b93be3">
              Axel Darvik beskriver de chockvågor som har gått genom Europa
              efter att Frankrike har sagt nej och som gör att Frankrikes folk
              nu vill att fördraget omförhandlas. Det kan vara ett bra tillfälle
              att ta upp den här frågan. Men jag är inte säker på att en flytt
              av parlamentet från Strasbourg skulle öka sannolikheten för ett
              ja just i Frankrike.
            </seg>
            <seg n="cd1145a9">
              Vi kan väl diskutera realismen i det här, även om vi är överens
              om önskvärdheten. Vi har inte olika åsikter om detta. Vi har inte
              heller olika åsikter vad gäller betydelsen av den här frågan för
              människors uppfattning om hela Europasamarbetet, för detta är,
              precis som Axel Darvik säger, en del av samarbetet som faktiskt
              syns och är känt. Detta känner folk till. Vad EU gör för freden
              i Afrika, i Mellanöstern eller i Centralasien vet väldigt få medborgare,
              men det här känner alla till. Det är klart att det är förödande
              för folks respekt för hela projektet.
            </seg>
            <seg n="ea60f63d">
              Men jag är forskningsminister. Jag vill ha mer forskning, och
              jag vill ha det snabbt, så att vi kommer ifatt USA någon gång.
              Att vi börjar närma oss 2010 gör att frågan blir mer akut. Jag
              vill inte koppla ihop frågan om satsning på forskning med den
              här frågan, som jag vet är en långtidsfråga, om parlamentets flyttning.
              Även om alla skulle vara överens i dag skulle det ta ett antal
              år innan en fördragsändring skulle kunna vara genomförd med ratificering
              i alla parlament och beslut om genomförandetider och varseltider
              och annat. År 2010 måste vi nog ge upp allting som har att göra
              med Strasbourg. Sedan kan vi väl diskutera vad som på längre sikt
              kan vara lämpligt där.
            </seg>
            <seg n="a95ee1cb">
              Vad gäller forskningsmiljöer att vi ska bestämma att i just Strasbourg
              ska vi etablera en sorts Forsknings-Brasilia, där man från ingenting
              ska bygga upp världens bästa forskningsmiljö tycker jag att man
              ska bygga dem i bättre samklang med de vetenskapliga traditionerna.
              Jag tycker att Göteborg vore en mycket bättre plats än Strasbourg.
              Där finns redan enastående miljöer som väntar på EU:s satsningar,
              för att ta ett exempel. Byggnaden i Strasbourg skulle kunna användas
              som en symbolisk manifestation av en effektivisering när det gäller
              hur EU använder sin budget. Men om priset är att vi inte får attraktionskraft
              på de bästa forskarna, om priset är att det tar väldigt lång tid
              att bygga det, då tycker jag att det är en dålig idé. Då vill
              jag hellre att vi lägger ned den här flyttkarusellen utan någon
              motsvarande koppling till forskningen.
            </seg>
            <seg n="051c9ebb">
              Låt oss enas om att driva opinion i de länder som bromsar. Forskning
              är vad EU bör satsa mer på det ger en framtidsinriktning och ett
              bättre liv för Europas medborgare i stället för att, som nu, satsa
              huvuddelen av EU:s budget på tillbakablickande näringar och verksamheter
              som handlar mer om nostalgi än om att bygga en bättre framtid
              för Europas folk.
            </seg>
          </u>
          <note type="speaker" n="28f24baf">
            Anf. 18 AXEL DARVIK (fp):
          </note>
          <u who="axel_darvik_51b0b0" xml:id="i-d28cac1e4d125756-1" n="10d7efea">
            <seg n="ececfd16">
              Fru talman! Jag vill bara inledningsvis säga att jag definitivt
              måste hålla med Leif Pagrotsky om att Göteborg skulle vara ett
              mycket gott alternativ till placering av ett europeiskt forskningsuniversitet,
              om vi nu inte lyckas att bygga om EU-parlamentets byggnad i Strasbourg.
            </seg>
            <seg n="45d3c5c7">
              Frankrikes politiker borde verkligen lyssna på Leif Pagrotsky
              om han lyfter upp den här frågan, för det är just franska politiker
              som har skapat en del av de här avarterna. Det är ju på Frankrikes
              initiativ som det står i fördragstexten att man måste sammanträda
              i Strasbourg. Det är också Frankrike som nu sitter med ett nej
              i knäet, ett bakslag, kanske på grund av att EU har tappat en
              del av legitimiteten beroende på vad man egentligen sysslar med.
            </seg>
            <seg n="ca5d618b">
              Jag tänker mig definitivt inte att vi ska börja bygga ett forskningsuniversitet
              från scratch. Det tror jag inte heller att kommissionens ordförande
              Barosso är ute efter.
            </seg>
            <seg n="e80c66f3">
              Europa har mycket starka forskningstraditioner. Det finns många
              etablerade universitet som naturligtvis ska vara grunden för en
              gemensam satsning på ett starkt forskningsuniversitet.
            </seg>
            <seg n="3265a112">
              På den europeiska listan över de mest framgångsrika specialiserade
              universiteten finns faktiskt två svenska med. Där finns både Karolinska
              Institutet i Solna och Chalmers tekniska högskola i Göteborg.
              Sverige borde alltså även i den här frågan kunna vara drivande.
              Vi borde kunna vara en naturlig aktör i att gemensamt med de starkaste
              universiteten i Europa gå in för att skapa ett starkt forskningsuniversitet
              i Strasbourg och därmed också lösa den besvärande frågan med den
              flyttkarusell och flyttcirkus som ingen av oss här vill se.
            </seg>
            <seg n="10d289a5">
              Jag hoppas alltså att Leif Pagrotsky går tillbaka till departementet,
              sätter sig med tjänstemännen, utarbetar ett förslag och ringer
              och anmäler till dagordningen för nästa ministermöte frågan om
              att bygga ett forskningsuniversitet i Strasbourgbyggnaden i stället
              och därmed avsluta flyttcirkusen.
            </seg>
          </u>
          <note n="4c7dc313">
            Överläggningen var härmed avslutad.
          </note>
          <note n="4fd46b7a">
            7 § Svar på interpellation 2004/05:663 om starka forskningsmiljöer
          </note>
          <note type="speaker" n="52fff8a0">
            Anf. 19 Utbildnings- och kulturminister LEIF PAGROTSKY (s):
          </note>
          <u who="leif_pagrotsky_933584" xml:id="i-93f6615218c68edd-4" n="976e26ed" next="i-a66d5b4a0e62030a-4">
            <seg n="eb8c1965">
              Fru talman! Gabriel Romanus har frågat mig om jag kommer att
              medverka till att basfinansiering förs över från Forskningsrådet
              för arbetsliv och socialvetenskap, Fas, till fyra centrumbildningar
              vid Helsingforss och Linköpings universitet respektive Karolinska
              Institutet.
            </seg>
          </u>
          <note n="00829a94">
            Bakgrunden till Romanus fråga är att det dåvarande Socialvetenskapliga
            forskningsrådet, SFR, år 2000 ingick avtal med de berörda lärosätena
            om finansiellt stöd till de fyra centrumbildningarna under perioden
            den 30 juni 2000 till och med den 31 december 2005.
          </note>
          <u who="leif_pagrotsky_933584" xml:id="i-a66d5b4a0e62030a-4" n="976e26ed" prev="i-93f6615218c68edd-4">
            <seg n="9cbb9970">
              Avtalen som ingicks reglerar organisatoriska, rättsliga och ekonomiska
              villkor, bland annat att SFR eller dess efterföljare ska medverka
              till att forskningsrådets finansiella bidrag förs över till respektive
              lärosäte på permanent basis. Men det är regering och riksdag som
              fattar den typen av beslut, och en enskild myndighet kan därför
              inte göra sådana utfästelser.
            </seg>
            <seg n="7d5a4924">
              År 2001 inrättades en ny organisation för Sveriges forskningsfinansiering.
              Syftet med omorganisationen var att ge möjlighet till kraftfulla
              satsningar inom viktiga vetenskapsområden samt att främja samarbete
              mellan forskningsområden och samarbetet mellan forskning och utveckling.
              Sju forskningsråd omvandlades till tre, och Verket för innovationssystem,
              Vinnova, inrättades.
            </seg>
            <seg n="5386b19d">
              Dessa finansiärer fattar beslut om medelstilldelning efter att
              ha prövat inkomna ansökningar utifrån vetenskaplig kvalitet, samhällsrelevans
              respektive betydelse för svensk innovation.
            </seg>
            <seg n="ce0cbdb4">
              Genom omorganisationen fördes verksamheten vid SFR över till
              Fas, som i enlighet med det nämnda avtalet övertog finansieringsansvaret
              för de fyra centrumbildningarna. Den information som jag har i
              ärendet är att Fas kommer att ge full finansiering till de fyra
              till och med utgången av år 2006. Därefter fasar myndigheten ut
              sitt stöd genom att årligen minska beloppet med 25 % fram till
              år 2009.
            </seg>
            <seg n="8f363f2b">
              En av de viktigaste satsningarna i regeringens nya forskningsproposition
              är på så kallade starka forskningsmiljöer. Starka forskningsmiljöer
              är sådana miljöer som har högklassig forskningsverksamhet med
              god internationell konkurrenskraft. Under perioden 20062008 föreslår
              regeringen att de tre forskningsråden och Vinnova tillförs 300
              miljoner kronor för stöd till starka forskningsmiljöer.
            </seg>
            <seg n="27bb8ba0">
              För att satsningen ska bli framgångsrik krävs att olika aktörer
              inom forskningssystemet, såsom finansiärer, lärosäten och institut,
              kan prioritera sina resurser och samverka. För mig som forskningsminister
              är principen om myndighetens självständiga kvalitetsgranskning
              av forskning och dess oberoende beslutsfattande om medelstilldelning
              central.
            </seg>
            <seg n="5b46ac22">
              Sverige har en kompetent organisation för forskningsfinansiering
              som självständigt fattar beslut om tilldelning av medel utifrån
              konkurrens och expertgranskning. Jag kommer därmed inte att verka
              för en överföring av medel från Fas till de berörda lärosätena.
            </seg>
            <seg n="d4d5ab2b">
              Regeringen vill tilldela Fas 10 miljoner kronor för satsningar
              på starka forskningsmiljöer. Denna satsning ger alla lika möjligheter
              att ansöka om forskningsmedel i konkurrens. De aktuella centrumbildningarna
              borde efter närmare tio års fast basfinansiering ha goda möjligheter
              att stå sig i denna konkurrens.
            </seg>
          </u>
          <note type="speaker" n="fa485b7c">
            Anf. 20 GABRIEL ROMANUS (fp):
          </note>
          <u who="gabriel_romanus_d7a92e" xml:id="i-0c30e3fa1ddc4d09-0" n="5460203d">
            <seg n="b639fae5">
              Fru talman! Den socialdemokratiska regeringen har under hela
              sin existens de senaste tio åren talat för ökad satsning på tvärvetenskap.
              Man har även förfäktat den, som jag tycker, rimliga principen
              att regering och riksdag kan peka ut områden för forskning som
              är viktiga för samhället och som har varit försummade.
            </seg>
            <seg n="9caecf4a">
              I årets forskningsproposition talas, som ministern nämnde, om
              vikten av att skapa starka forskningsmiljöer. De fyra institutioner
              som jag har nämnt i interpellationen är goda exempel på sådana
              satsningar. Dessa har varit politiskt prioriterade, till exempel
              äldreforskningen. Margot Wallström lade som socialminister fram
              en äldreproposition där första året 10 miljoner, andra året 20
              miljoner och tredje året och följande år 30 miljoner avsattes
              för äldreforskning. Medlen handlades av Socialvetenskapliga forskningsrådet
              som utlyste en konkurrens om bildandet av sådana här centres of
              excellence , om man så vill kalla dem. Det var internationella
              sakkunniga, och man landade på de två forskningscentrum som jag
              har nämnt här.
            </seg>
            <seg n="354378f9">
              Nu har det gjorts en utvärdering. Alla var överens om att detta
              skulle ske och att medlen för basfinansiering, om utvärderingen
              var positiv, skulle föras över till de aktuella lärosätena.
            </seg>
            <seg n="8868f1cc">
              När jag säger att alla berörda var överens betyder inte det att
              jag tror att forskningsrådet hade fullmakt att fatta sådana beslut.
              Det som sades, och som jag också återger, var att man utfäste
              sig att medverka till, det vill säga att inte motsätta sig, att
              sådana medel överfördes. Jag tror att ministern vet att jag vet
              att det är regering och riksdag som fattar beslut om överförande
              av anslag från ett departement till ett annat eller från ett utgiftsområde
              till ett annat. Detta var ingen uppfinning av forskningsrådet,
              utan det skedde naturligtvis i fullt samförstånd med dåvarande
              regering som ju även Leif Pagrotsky ingick i, även om han hade
              ett annat ansvarsområde på den tiden.
            </seg>
            <seg n="3eb75508">
              Utvärderingen är, som jag nämnde, mycket positiv. Då kan man
              fråga sig: Varför ska inte dessa institutioner få fast basfinansiering
              inom ramen för sina universitet precis som andra institutioner
              som inte har varit föremål för denna kvalificerade internationella
              utvärdering? Det ger ingen absolut trygghet, men det ger i alla
              fall större trygghet än att år från år få slåss om projektmedel
              och forskningsrådens pengar.
            </seg>
            <seg n="69d667bb">
              När ministern hänvisar till att Fas, Forskningsrådet för arbetsliv
              och socialvetenskap, får 10 miljoner för satsning på starka forskningsmiljöer
              är det lite utmanande. Det är inte 10 miljoner per år utan 23
              miljoner per år. Fas ger ju nu 20 miljoner till de här fyra institutionerna,
              vilket ministern är medveten om eftersom det framgår av forskningspropositionen.
              Min fråga är alltså: Är det rimligt att dessa framstående forskningsmiljöer
              ska finansieras ur hand i mun år från år genom att söka pengar?
              Hur tror ministern att de då ska kunna dra till sig de internationellt
              framstående forskare som det talas om i samband med propositionens
              satsning på excellenta forskningsmiljöer?
            </seg>
            <seg n="64318a95">
              Jag får naturligtvis tacka för svaret, men jag måste säga att
              jag är lite besviken. Menar regeringen allvar med att man ska
              satsa på starka forskningsmiljöer måste man ju också vårda sig
              om de miljöer som har skapats och inte hänvisa dem, som sagt,
              till att söka pengar från år till år.
            </seg>
          </u>
          <note type="speaker" n="f4551236">
            Anf. 21 Utbildnings- och kulturminister LEIF PAGROTSKY (s):
          </note>
          <u who="leif_pagrotsky_933584" xml:id="i-da7cfec80ad6fc36-6" n="976e26ed">
            <seg n="6d266221">
              Fru talman! Det är rätt som Gabriel Romanus säger att den här
              regeringen länge har pratat om gränsöverskridande forskning och
              att riva gamla murar mellan discipliner. Kunskapen är ett kontinuum
              och är inte uppdelad i revir. Den tjänar på detta. Det är bra,
              och det ska vi understödja. Forskningspropositionen tar också
              viktiga steg i frågan. Den verksamhet som Gabriel Romanus beskriver
              och månar om är ett uttryck för en aktiv politisk strävan att
              jobba i den riktningen.
            </seg>
            <seg n="3d6ce7aa">
              Läget i dag är att tack vare politiska initiativ har verksamheten
              fått växa sig stabil, utvecklas i lugn och ro, utan att behöva
              hålla på med årliga anslagsframställningar det som Gabriel Romanus
              kallar ur hand i mun. Jag tycker inte att det är rimligt att verksamheten
              ska vara sådan i evig tid. Jag tycker att efter en lång startperiod,
              etablering och ordentlig forskningsverksamhet kommer vi i ett
              normaliseringsläge där samma villkor gäller som för annan framstående
              och god forskning, nämligen att ha en återkommande konkurrensprövning
              av anslag för olika sorters forskning. För sådan forskning finns
              medel avsatta. Jag kan gärna se att de kunde vara mer generösa.
              De påslag vi gör är 10 miljoner på årsbasis, inte 10 miljoner
              ackumulerat under en längre period. Det är en gradvis nivåhöjning
              upp till 10 miljoner per år som gäller därefter. Det var en liten
              missuppfattning. 10 miljoner är för mig mycket pengar, men jag
              inser att vi har projekt nog för att effektivt använda mer pengar.
              Det finns också andra områden att ägna forskning åt.
            </seg>
            <seg n="3bc8c564">
              Till sist vill jag göra en liten utvikning. Jag får som forskningsminister
              ofta stå här i kammaren och försvara mig mot angrepp över att
              vi politiserar inflytande över forskningen och att detta inflytande
              som politiker har över forskning, forskningsområden och forskningsprojekt
              ska tas bort. Jag är medveten om att Gabriel Romanus parti föreslår
              ett antal konkreta åtgärder för att minska mina möjligheter att
              göra den typen av saker som Gabriel Romanus nu kräver att jag
              ska göra. Han vill att vi ska ta steg i motsatt riktning, nämligen
              att forskarsamhället ensamt och självt i större grad ska bestämma
              vilka forskningsområden som ska satsas på, vilka projekt som ska
              satsas på och mindre pengar fördelade via till exempel Fas än
              i dag. I stället ska pengar gå direkt till lärosätena. De ska
              själva, utan inblandning av till exempel utomstående i styrelserna,
              göra precis vad de behagar med pengarna.
            </seg>
            <seg n="bc437fdf">
              Jag har sympati för Gabriel Romanus strävan att vi ska uttrycka
              som en politisk uppfattning att till exempel äldreforskning och
              alkoholforskning är viktig och med fördel ska bedrivas vid dessa
              centrum. Jag vill påminna om att i den här frågan har Folkpartiet
              intagit en rakt motsatt uppfattning.
            </seg>
          </u>
          <note type="speaker" n="648bc080">
            Anf. 22 GABRIEL ROMANUS (fp):
          </note>
          <u who="gabriel_romanus_d7a92e" xml:id="i-0c30e3fa1ddc4d09-1" n="5460203d">
            <seg n="31bafe4c">
              Fru talman! Det behöver Leif Pagrotsky inte påminna mig om. Det
              är jag mycket väl medveten om.
            </seg>
            <seg n="cfb506f0">
              Som jag nämnde inledningsvis har jag uppfattningen att riksdag
              och regering, som företräder skattebetalarna, ska utforma en politik
              grundad på forskning. Vi måste kunna peka ut vilka områden som
              är underförsörjda med forskning och som därför behöver mer resurser.
              Det betyder inte att regering och riksdag ska välja ut vilka projekt
              eller forskare det ska vara eller vilka paradigm som ska forskas
              efter. Där kan man vara kritisk till en hel del av det som har
              gjorts, till exempel inom den i och för sig viktiga genusforskningen.
            </seg>
            <seg n="3e0a6130">
              Jag ser inget bekymmer i att regering och riksdag enigt beslöt
              att det ska satsas på äldreforskning. Jag talar i det här fallet
              för mig själv, naturligtvis i medvetande om att jag deltog i utformningen
              av instituten.
            </seg>
            <seg n="12077b65">
              Nu säger Leif Pagrotsky att man ska komma in i en normaliserad
              fas. Det är precis det jag är ute efter. Trots att instituten
              är tvärfackliga, tvärdisciplinära, i vissa fall till och med gemensamma
              för två universitet, ska de få en basfinansiering som alla andra
              institutioner som inte har varit utsatta för någon internationell
              utvärdering.
            </seg>
            <seg n="c9b17b25">
              I regeringens proposition om hur de starka forskningsmiljöerna
              ska komma till går det att läsa på s. 9697 att av överenskommelserna
              måste också framgå hur den framtida finansieringen av de aktuella
              miljöerna ska lösas när de forskningsfinansierande myndigheterna
              på sikt avvecklar sitt stöd. Det var precis det vi försökte göra
              i forskningsrådet. Eftersom rådet fick särskilda pengar för detta
              borde de pengarna föras över till universiteten när försöksperioden
              hade gått ut så att det blev en basfinansiering. Det här är inte
              all finansiering som instituten har. De är framgångsrika när det
              gäller att söka externa forskningsmedel, både projektmedel och
              programstöd och annat. Men den basfinansiering som andra institutioner
              har borde de få ha. Det fanns avsatt särskilda pengar för detta.
              Det är de pengarna som borde föras över till universiteten. Sedan
              kan universiteten naturligtvis i ett senare skede göra andra prioriteringar
              med sina resurser. Men det här var ett sätt att försöka göra precis
              det som regeringen skriver om i sin forskningsproposition, nämligen
              att försöka peka ut en långsiktig lösning. Det måste till om man
              ska kunna dra till sig internationella forskare, vilket institutionerna
              lyckas med.
            </seg>
            <seg n="962d4e83">
              Men hur ska man dra till sig internationellt ledande forskare
              om man talar om projektmedel? I USA har man femåriga så kallade
              grants , men här är det inte fråga om någon sådan långsiktig forskning.
              När åren har gått ut står man där om man inte kan medverka till
              en större trygghet för verksamheten. Jag menar inte att det ska
              vara någon absolut trygghet, men samma trygghet för dessa institutioner
              som för andra universitetsinstitutioner vore rimligt.
            </seg>
            <seg n="a6ce25c7">
              Jag upprepar än en gång att det är viktiga områden som vi behöver
              kunskap om för att kunna fatta bra beslut i riksdagen. Då är jag
              inte ett smack rädd för att man ska peka ut vilka områden som
              är viktiga och som behöver forskning. Hela propositionen går ut
              på detta. Där har vi inte några olika meningar.
            </seg>
          </u>
          <note type="speaker" n="6832ed56">
            Anf. 23 Utbildnings- och kulturminister LEIF PAGROTSKY (s):
          </note>
          <u who="leif_pagrotsky_933584" xml:id="i-da7cfec80ad6fc36-7" n="976e26ed">
            <seg n="ff0847d9">
              Fru talman! Jag är glad att Gabriel Romanus och jag är överens
              om att vi som politiker har ett ansvar för att peka ut ämnesområden
              som kan vara viktiga att forska om, även om jag tycker att vi
              inte ska vara alltför preciserade och inte heller bestämma exakt
              vilka lärosäten, orter, forskare, paradigm som stöden ska gå till.
              Här kan vi gemensamt driva opinion. Det finns de som tycker att
              vi politiker ska hålla oss borta från den typen av politisering.
            </seg>
            <seg n="1e9d1ce4">
              Sedan är det frågan om basfinansieringen av forskningsverksamheterna.
              Jag påpekade att ett avtal mellan de parter som gäller om vad
              riksdagen ska göra inte är bindande. Det kan vi se som en rekommendation
              eller en sorts anslagsframställning. Jag tycker att det ligger
              en hel del i det de har skrivit, men det avgörs här i riksdagen.
              På riksdagens bord ligger att göra den typen av avvägningar.
            </seg>
            <seg n="c0a23bd1">
              I forskningspropositionen tillfördes lärosätena 521 miljoner
              kronor. Inga pengar togs bort från Fas. I stället fick de ett
              tillskott på 10 miljoner. Det finns alltså inte något behov av
              att föra över pengar från Fas till lärosätena i någon sorts särskild
              transaktion. Det kan ses som att i propositionen tillfördes lärosätena
              så mycket pengar att om de vill ge verksamheten samma bastrygghet
              som andra institutioner har de ekonomiska resurser att göra det,
              men det måste vara deras prioritering. Gabriel Romanus sade också,
              om jag uppfattade det rätt, att det är för lärosätena själva att
              besluta om. Med de omdömen Gabriel Romanus ger om forskningskvalitet
              låter det som om att det råder ett starkt självförtroende hos
              instituten att de med vetenskapliga meriter kan hävda sig väl
              i konkurrensen om vart pengarna ska ta vägen.
            </seg>
            <seg n="f60ff6b9">
              När jag säger normalisering menar jag just att det ska ge samma
              framtidsmöjligheter och samma förutsägbarhet eller brist på förutsägbarhet
              i vissa fall, som för andra forskningsområden.
            </seg>
            <seg n="79fb5fd3">
              Stamcellsforskning, som är ett område som i hög grad finansieras
              per projekt, har en fantastisk dragningskraft på internationella
              forskare därför att forskningsmiljön är så kreativ och dynamisk,
              utvecklande och stimulerande att den drar till sig de bästa som
              finns i världen.
            </seg>
            <seg n="94b76c66">
              Varför inte samma mekanismer och principer skulle leda till samma
              resultat på det här området bara för att den underkastas samma
              konkurrensprövning om forskningsmedlen förstår jag inte riktigt.
              Jag tycker att det tyder på sämre självförtroende hos de här forskningsprojekten
              och forskarna vad gäller konkurrensförmågan. Det verkar det inte
              som om det finns någon grund för.
            </seg>
          </u>
          <note type="speaker" n="46a95c4b">
            Anf. 24 GABRIEL ROMANUS (fp):
          </note>
          <u who="gabriel_romanus_d7a92e" xml:id="i-0c30e3fa1ddc4d09-2" n="5460203d">
            <seg n="9ffc00e4">
              Fru talman! Jag ska börja med att be om ursäkt för att jag hade
              läst fel. Jag uppfattade det som att det var 10 miljoner utspridda
              på tre år. Om det är 10 miljoner i ett fortfarighetstillstånd
              är det bra. Men det täcker ju inte mer än hälften av vad de här
              institutionerna får av Fas i dag. I det här sammanhanget utmanar
              det ändå löjet, om man får säga så, att peka på det.
            </seg>
            <seg n="5284c820">
              Det finns ingen anledning för de här institutionerna att ha dåligt
              självförtroende. De drar ju till sig mycket pengar utöver basfinansieringen.
              För de flesta universitetsinstitutioner gäller ju att om de är
              framgångsrika drar de också till sig projektmedel. De har ett
              behov av en viss basfinansiering.
            </seg>
            <seg n="63643f89">
              Frågan är varför dessa fyra institutioner, när de till och med
              med internationell utvärdering har bevisat sin kvalitet, inte
              ska kunna få samma basfinansiering som andra. Leif Pagrotsky kan
              naturligtvis säga att då får universiteten fixa fram de pengarna.
            </seg>
            <seg n="8602c2aa">
              Med regeringens goda minne pekade vi på att här finns särskilda
              pengar avsatta och att vi ska verka för att de förs över till
              universiteten om utvärderingen är positiv. Det är det jag håller
              på med just nu, som Leif Pagrotsky förstår.
            </seg>
            <seg n="b7b60bbd">
              Jag tycker att det är lite synd att inte regeringen kan leva
              upp till detta och ge dem den tryggheten. Sedan kommer de säkert,
              eftersom det är mycket framstående institutioner, att generera
              mångdubbelt större resurser, även om de inte är lika glamorösa
              som en del näringslivsforskning, bioteknik och biomedicin. Det
              här handlar om sjuka och gamla och människor som har dålig hälsa
              på grund av sin sociala bakgrund. Det är inte riktigt lika fancy
              , men det är ganska viktigt, tycker jag. Jag inbillar mig att
              regeringen har tyckt det eftersom man särskilt har pekat ut de
              här områdena.
            </seg>
            <seg n="931033d0">
              Jag hoppas att ministern inte på grund av något slags principrytteri
              lämnar de här institutionerna i sticket.
            </seg>
          </u>
          <note type="speaker" n="22147edd">
            Anf. 25 Utbildnings- och kulturminister LEIF PAGROTSKY (s):
          </note>
          <u who="leif_pagrotsky_933584" xml:id="i-da7cfec80ad6fc36-8" n="976e26ed">
            <seg n="028bac2f">
              Fru talman! Jag förstår inte Gabriel Romanus kritik och invändning.
              Vi ska föra över pengar som täcker basfinansieringen för de här
              institutionerna till de miljöer där de hamnar, säger han. Det
              handlar om 20 miljoner.
            </seg>
            <seg n="6ac8f67b">
              Vi ger ju de mottagande institutionerna 520 miljoner i forskningspropositionen.
              Vi öronmärker dem inte. Vi skriver inte ut att det och det lärosätet
              ska använda dem till den och den forskningsinstitutionen. Vi utgår
              ifrån att lärosätena själva fördelar det internt.
            </seg>
            <seg n="bf0be9d0">
              Vad hade man vunnit på om man rent bokföringsmässigt hade tagit
              bort 20 miljoner av de här 521 miljonerna och sagt att vi tar
              dem från Fas och flyttar över dem hit, och så övergår huvudansvaret,
              och så gör vi en särskild ordning? Då hade jag med fog kunnat
              bli kritiserad för att ha politicerat och på ett sätt som inte
              hade varit rimligt lagt mig i hur Helsingforss universitet och
              Linköpings universitet ska fördela sina interna medel.
            </seg>
            <seg n="69e13e8a">
              Nu ger vi dem möjligheter till detta. Jag kan inte bedöma det,
              men detta är tydligen väldigt starka och framgångsrika forskningsmiljöer
              som har förmåga att dra till sig extern forskningsfinansiering.
              Då är väl saken klar. Då finns ju pengar för att ta emot dem.
              Ge dem en stabil bas för sin verksamhet, precis som andra jämförbara
              institutioner, så att den här speciella fasen som nu är ganska
              lång tio år, om jag minns rätt kan övergå i ett normaltillstånd
              och inte för evigt leva som en skyddad introduktionsverksamhet
              som behöver stöttas därför att den är ny och okonventionell. På
              tio år måste den väl ha fått en sådan stabilitet och stadga att
              den kan föras över i den ordinarie forskningsvärlden. Det tror
              jag att den kommer att klara. Det tror jag kommer att fungera
              väl. Jag är optimistisk.
            </seg>
          </u>
          <note n="4c7dc313">
            Överläggningen var härmed avslutad.
          </note>
          <note n="1f7caf35">
            8 § Svar på interpellation 2004/05:596 om skogsindustrins konkurrenskraft
          </note>
          <note type="speaker" n="0c329a92">
            Anf. 26 Näringsminister THOMAS ÖSTROS (s):
          </note>
          <u who="thomas_ostros_1881c3" xml:id="i-93f6615218c68edd-5" n="8021f1eb" next="i-a66d5b4a0e62030a-5">
            <seg n="e908e0d8">
              Fru talman! Gunnar Andrén har frågat mig vad jag avser att vidta
              för åtgärder för att säkra den svenska skogsindustrins framtida
              konkurrenskraft.
            </seg>
            <seg n="62272770">
              Det är min och regeringens övertygelse att den svenska skogsindustrin
              även framöver kommer att vara konkurrenskraftig. Svensk skogsindustri
              är långt framme med de strukturrationaliseringar som krävs för
              att kunna konkurrera internationellt. Det görs stora och långsiktiga
              investeringar i svensk skogsindustri, där de i Hallstavik och
              nu senast i Borlänge utgör goda exempel. Det är investeringar
              som visar att Sverige är ett konkurrenskraftigt land för skogsindustri.
            </seg>
            <seg n="e6fd7c2d">
              Det är självklart en viktig fråga att stärka förutsättningarna
              för våra viktiga svenska basnäringar i alla delar av landet. Regeringen
              har därför inlett ett gemensamt arbete med ett antal för Sverige
              centrala industribranscher varav skogsindustrin är en.
            </seg>
            <seg n="dc706cc3">
              Det gemensamma arbetet med skogsindustrin syftar till att genomlysa
              viktiga faktorer för konkurrenskraften. Faktorer som råvaruförsörjning,
              transporter, energi, forskning och tillgång på kvalificerad arbetskraft
              tillhör de frågor som vi belyser. Regeringen kommer tillsammans
              med företrädare för skogsindustrin och dess fackliga organisationer
              att utarbeta ett gemensamt program för att utveckla Sveriges ledande
              positioner. Programmet ska belysa de svenska förutsättningarna
              på världsmarknaden och föreslå strategier och åtgärder för att
              stärka svenska styrkepositioner. Genom denna satsning kommer både
              kompetens och produktionsmetoder att utvecklas och konkurrenskraften
              att öka. Målet är att stärka förutsättningar för den producerande
              industrin i Sverige.
            </seg>
            <seg n="21c6e818">
              När det gäller den trämekaniska delen av skogsindustrin har vi
              redan tidigare utarbetat en långsiktig strategi tillsammans med
              näringen för att främja utvecklingen, framför allt på byggsidan
              där vårt svenska virke är mycket konkurrenskraftigt.
            </seg>
            <seg n="66bed35d">
              I det nu aktuella och breda arbetet med skogsindustrin kommer
              förutom utvecklingsfrågor även frågor som transporter och infrastruktur
              att hanteras. Sverige är ett till ytan stort land, och avstånden
              inom landet motsvarar avstånd i hela centrala Europa. Regeringen
              har tillsammans med samarbetspartierna presenterat en överenskommelse
              om väg- och järnvägsinvesteringar för perioden 20042015. Totalt
              satsas 381,5 miljarder kronor på bland annat underhåll och nyinvesteringar
              i järnvägsnätet och i vägnätet. Det är en historiskt sett stor
              satsning där näringslivets behov av förbättrad infrastruktur är
              en viktig faktor. För de vägar som tas upp i interpellationen
              är våra regionala myndigheter ansvariga för planeringen av investeringar.
              Regeringen beslutade förra året att Uppsala och Helsingforss län
              sammantaget skulle få närmare 10 miljarder kronor för sina regionala
              transportinfrastrukturer för perioden 20042015. Därutöver görs
              många nationella satsningar i området, bland annat utbyggnaden
              av E 4 genom Uppland.
            </seg>
            <seg n="e0ddc41f">
              När det gäller energipolitiken har den sedan 1997 varit ett gemensamt
              ansvar för Socialdemokraterna, Centerpartiet och Vänsterpartiet.
              Inriktningen är och har varit en omställning till ett långsiktigt
              hållbart energisystem med bibehållna konkurrenskraftiga elpriser.
              Varken kärnkraft eller fossila bränslen är delar i ett långsiktigt
              hållbart energisystem. En omställning förutsätter investeringar
              i ny miljöacceptabel kraftproduktion från förnybara energikällor.
              Ett exempel på arbetet med att driva på utvecklingen är elcertifikatsystemet,
              som syftar till att främja el från förnybara energikällor. Målet
              är ambitiöst, nämligen att öka användningen av el från förnybara
              energikällor med tio terawattimmar från 2002 års nivå till år
              2010. Vi kan notera en mycket kraftig ökning av den förnybara
              elproduktionen, enligt de senaste bedömningarna från Energimyndigheten
              med uppemot fyra och en halv terawattimmar sedan 2002. Skogsindustrin
              står bakom flera av dessa investeringar, vilket är mycket positivt
              såväl för miljön som för elmarknaden. Vi arbetar nu med att göra
              systemet effektivare och mer långsiktigt för att ytterligare öka
              investeringarna i elproduktion.
            </seg>
            <seg n="21637740">
              När det gäller Finland så diskuterades just näringslivsfrågor
              vid det svensk-finska toppmötet i Eskilstuna i april. Finland
              är en av våra konkurrenter på världsmarknaden, men som två länder
              i samma hörn av världen med liknande förutsättningar har vi mycket
              att vinna på att samarbeta. Våra statsministrar beslutade också
              att fördjupa samarbetet bland annat kring utvecklingen av skogsnäringen.
            </seg>
            <seg n="93b6b056">
              Som framgår är skogsnäringens konkurrenskraft god, och regeringen
              är engagerad i att den ska vara så även i framtiden. Det gläder
              mig att fler är engagerade, och jag återkommer gärna med resultaten
              av regeringens arbete.
            </seg>
          </u>
          <note n="201aa1d9">
            Anf. 27 GUNNAR ANDRÉN (fp):
          </note>
          <u who="thomas_ostros_1881c3" xml:id="i-a66d5b4a0e62030a-5" n="8021f1eb" prev="i-93f6615218c68edd-5">
            <seg n="1dca4861">
              Fru talman! Jag ber att få tacka statsrådet för svaret. Att jag
              har valt att ställa denna ganska omfattande interpellation beror
              på att vi har tre områden i Sverige skogen, malmen och vattenkraften
              som på något sätt är basen för hela välfärden. Sedan har vi bilproduktion
              och medicinteknik och Ericsson och så vidare, men utan skogen,
              malmen och vattenkraften skulle inte Sverige vara vad det är i
              dag.
            </seg>
            <seg n="c76e2a01">
              Den här interpellationen handlar då om skogsindustrins konkurrenskraft.
              Den kan man dela upp på många sätt. Jag har försökt dela upp den
              i råvarutillförsel, vägarna, arbetskraften och kompetensen, energisituationen,
              miljön och forskningen. Allt det leder fram till Sveriges konkurrenskraft
              på det här området
            </seg>
            <seg n="96a4ebb7">
              Tiden medger, fru talman, tyvärr inte att jag tar upp alla de
              här ämnena just nu även om de, tycker jag, skulle vara värda en
              omfattande debatt.
            </seg>
            <seg n="b4a09b7b">
              Trots att jag tackar för svaret vill jag säga att jag är bekymrad
              i ett avseende. Statsrådet och jag skiljer oss åt på ett område.
              Han beskriver hur bra allting är; det finns ingen anledning till
              oro. Jag ser det på det motsatta sättet. Det finns på flera områden
              anledning till oro. Jag betvivlar inte att regeringen gör så gott
              den kan, men frågan är: Räcker det? Det är inte ironiskt sagt.
              Man skulle kunna tolka det så, men så är det inte.
            </seg>
            <seg n="1d4efca7">
              När det gäller råvarutillförseln, om man börjar i den ändan,
              har vi en god situation. Vårt lager av träd har faktiskt fördubblats
              sedan år 1920 ungefär trots stormen. Stormen tog 70 000 kubikmeter.
              Det är ungefär 1 ½2 % av de totala tillgångarna, så det är väldigt
              mycket.
            </seg>
            <seg n="ea9f2af7">
              Men sedan kommer man till den andra punkten: Hur ska vi få fram
              virket? Där är det alldeles uppenbart att man inom skogsindustrin
              hyser bekymmer på många håll. Får jag bara ta Hallstavik som exempel?
              Det är väldigt bra med alla de här investeringspengarna, 10 miljarder
              och så vidare, men tyvärr visar en kontroll att det fram till
              2015 är noll kronor som går till Hallstavik. Det är alltså det
              som är lite av problemet. Det är klart att det är väldigt bra
              med en väg utanför Uppsala upp mot Gävle, men det är inte den
              del som jag tänkte på. Det är noll kronor till de vägar som går
              till Hallstavik.
            </seg>
            <seg n="52dba2bd">
              Så här är det säkert på många andra håll också, att vi riskerar
              att få ett eftersatt vägunderhåll. Där kommer också vägtrafikbeskattningen
              och dieselbeskattningen in. Och här har man då från skogsindustrierna
              sagt att om detta skulle genomföras fullt ut, vilket väl inte
              är troligt, skulle man få en konkurrensnackdel på över 2 miljarder
              kronor i ökade kostnader på ett antal år. Det är klart att detta
              är någonting som inte skattebetalarna i Sverige kommer att betala
              utan det är fråga om vår konkurrenskraft.
            </seg>
            <seg n="61c02b1e">
              Jag skulle vilja återkomma så småningom till energin. Men när
              det gäller arbetskraftsutbudet och kompetensen tror jag att det
              är väldigt viktigt att vi ser över det här. Jag skulle vilja fråga
              statsrådet: Hur är det med kompetensförsörjningen till svensk
              skogsindustri och hela denna sektor på just arbetskraftsområdet?
              Det finns ju så många andra områden som är prioriterade, inom
              skolan och så vidare. Men på det här området skulle jag vilja
              fråga dig: Har vi tillräckligt lockande utbildningar för att få
              ungdomarna att engagera sig i denna del?
            </seg>
            <seg n="0c4b3bf6">
              Jag får återkomma, fru talman.
            </seg>
          </u>
          <note type="speaker" n="81b64764">
            Anf. 28 Näringsminister THOMAS ÖSTROS (s):
          </note>
          <u who="thomas_ostros_1881c3" xml:id="i-93f6615218c68edd-6" n="8021f1eb" next="i-a66d5b4a0e62030a-6">
            <seg n="ac1f4c52">
              Fru talman! Jag delar Gunnar Andréns uppfattning om skogsindustrins
              vikt för svensk ekonomi. Det gäller inte bara historiskt. Det
              är i högsta grad så nu, och med all sannolikhet är det så under
              mycket lång tid framöver att skogsindustrin kommer att ha en stor
              andel av vår export. Så är det i dag. En betydande andel av svenska
              exportframgångar kommer från skogsindustrin, och en betydande
              andel av den BNP som vi producerar inom landet har kopplingar
              direkt eller indirekt till skogsindustrin. Så det är bra att Gunnar
              Andrén bidrar till att hjälpa till att faktiskt ge den bild av
              skogsindustrin som är den riktiga. Det är en modern, högteknologisk,
              mycket forsknings- och utvecklingsintensiv industri som producerar
              alltmer specialiserade och avancerade produkter med allt större
              kunskapsinnehåll bakom.
            </seg>
            <seg n="583e5072">
              Ett tydligt tecken på att vi inte tycker att man kan sitta still
              och se på hur det utvecklas är väl att vi bjuder in till gemensamt
              arbete med skogsindustrin. Detta gör vi för att se till att vi
              inte bara är konkurrenskraftiga nu utan också om 10, 15 och 20
              år. Och då är frågan om kompetens- och kunskapsförsörjningen alldeles
              central.
            </seg>
            <seg n="0e1844d4">
              Låt mig peka på mycket intressanta satsningar som jag tror pekar
              åt helt rätt håll. Ta till exempel Mittuniversitet, vårt senaste
              universitet, som i Sundsvall har integrerat sin forskning och
              utveckling så att den ligger väldigt nära industrins forskning
              och utveckling. Både i den fria forskningen och i den direkt tillämpade
              industriforskningen kommer man då nära varandra så att man kan
              befrukta varandra. De frågeställningar som finns i industrin förs
              in i universitetet, och den kunskap som finns i universitetet
              förs ut till industrin. Det är ett mycket bra arbetssätt som lägger
              grunden till att man kan vara skicklig både i själva träproduktionen
              och i den viktiga pappersindustrin i Sverige.
            </seg>
            <seg n="c5a32a6a">
              Ett annat exempel är det arbete vi har gjort med att stärka industriforskningsinstituten.
              För några år sedan var de väldigt splittrade, svaga. Det var svårt
              att få gehör på ett europeiskt plan. Vi gav från regeringens sida
              ett tydligt mål vi deläger ju dem tillsammans med industrierna
              att vi vill se sammanslagningar, starkare och bredare institut
              som kan hävda sig europeiskt.
            </seg>
            <seg n="1d3a687d">
              Ett av de bästa exemplen vi har nu är STFI-Packforsk som delägs
              av industrin och som är mycket framgångsrik i det europeiska perspektivet.
              De koordinerar nu ett av de största forskningsprogram inom pappers-
              och skogsindustrin som Europa har genomfört. Där har STFI-Packforsk
              fått själva ledaransvaret. Det är ett mycket gott tecken som visar
              att vi har all anledning att fortsätta att satsa på forskning
              och utveckling kring skogsindustrin.
            </seg>
            <seg n="fe991d1b">
              Vi har också ökat antalet med hög utbildning inom det här området.
              Men jag håller med Gunnar Andrén om att det här är områden där
              vi engagerat, tillsammans med näringslivet, måste se till att
              också sprida budskapet till unga människor att det är spännande,
              intressanta framtidsindustrier med utvecklande arbeten. Där återstår
              mycket att göra.
            </seg>
            <seg n="299a7e99">
              Självklart måste vi hela tiden bevaka konkurrensförutsättningarna.
              Där ingår forskning och utveckling och utbildning som viktiga
              delar, men också beskattningsfrågorna och energitillförseln är
              centrala för skogsindustrin. Jag ser det som min uppgift att hela
              tiden vara en aktör som argumenterar för och stärker skogsindustrins
              konkurrenskraft.
            </seg>
            <seg n="a9643b3a">
              När det gäller infrastrukturinvesteringarna handlar det naturligtvis
              också om regionala prioriteringar på vägsidan. Men jag vill återigen
              peka på hur viktigt det är att vi får en E 4 genom Uppland som
              inte tidvis är denna smala, i folkmun kallad, kostig utan som
              är en modern bred motorväg som förbättrar transporterna. Det påverkar
              också skogsindustrin i denna del av landet.
            </seg>
          </u>
          <note n="ebb15593">
            Anf. 29 GUNNAR ANDRÉN (fp):
          </note>
          <u who="thomas_ostros_1881c3" xml:id="i-a66d5b4a0e62030a-6" n="8021f1eb" prev="i-93f6615218c68edd-6">
            <seg n="cd2954e1">
              Fru talman! Statsrådet! Jag håller gärna med om detta med E 4:an
              förbi Uppsala och upp till Gävle. Det kom tyvärr många år för
              sent men det är en annan sak. Nu är det på gång i alla fall, och
              det är bra.
            </seg>
            <seg n="885403d2">
              Men när det gäller just det pappersbruk som jag råkade nämna
              i det här sammanhanget är antalet kronor noll. Och det är kanske
              inte så bra när man inte har något vägunderhåll alls. Tyvärr tror
              jag inte att det är signifikativt, utan på andra håll gör man
              nog lite andra prioriteringar. I Helsingforss län kanske just
              pappersindustrin inte är så högt prioriterad. Den ligger lite
              i utkanten av vad man tänker på som en viktig industri.
            </seg>
            <seg n="be933e19">
              Sedan tog statsrådet upp forskningssidan och sammanförde den
              med kompetensutveckling. Där håller jag med om att det i grund
              och botten är två delar av samma sak. Det är ingen diskussion.
              Jag har egentligen inte så mycket att tillägga på den här punkten.
            </seg>
            <seg n="906290f7">
              Jag noterade att man från skogsindustrin den 19 oktober förra
              året presenterade ett program där man ville ha ordentliga, långsiktiga
              satsningar. Jag tycker att det är väldigt intressant att skogsindustrin
              där åtog sig att vara med och finansiera detta på ett kraftfullt
              sätt, med betydligt mer jag tror att det var 3070 som man diskuterade.
              Där är det väldigt viktigt att man får det långsiktigt.
            </seg>
            <seg n="1ec86656">
              Det är precis som statsrådet säger, att STFI-Packforsk, KTH och
              andra är viktiga delar för att vi ska kunna stärka vår konkurrenskraft
              ordentligt. Vi måste också arbeta inom Europa och Eforwood.
            </seg>
            <seg n="0875dbc1">
              Låt mig därför gå över till en annan fråga i den delen, som statsrådet
              mycket hastigt berörde, och det gäller energisituationen.
            </seg>
            <seg n="d7d3c36c">
              Sverige, Finland och Kanada är de största exportörerna i världen
              av varor som har trä som bas. Sedan gäller det att bearbeta detta
              på olika sätt, i sågverk, göra pappersmassa, finpapper eller vad
              det kan vara. Då är insatsen elektricitet en väldigt viktig del.
              Energi är en sak den kan man skapa på många olika sätt men just
              elektricitet är en väldigt viktig del.
            </seg>
            <seg n="134cec0f">
              I Finland har man tagit en helt annan utgångspunkt, nämligen
              att satsa på att bygga ut kärnkraften, finansierad med framtida
              vinster från skogsindustrin. Det är så det går till.
            </seg>
            <seg n="c990f717">
              Vi avvecklar i stället. Långsiktigt kommer detta att påverka
              vår situation för skogsindustrin. Vi riskerar inte bara att ha
              otillräckligt med effekt, som det är fråga om, utan också att
              bli beroende av import och ganska höga priser. Det planeras en
              likströmskabel från Finland, och Basel, som är en förening, ser
              detta som kanske det största hotet just nu mot en konkurrenskraftig
              svensk skogsindustri. Kunderna kan från Finland få samma kvalitet
              på ungefär samma avstånd men till lite billigare pris.
            </seg>
            <seg n="0a5cb1e1">
              Jag skulle vilja höra statsrådet kommentera energisituationen,
              och särskilt elsituationen, för just skogsindustrin. Jag tror
              att det är väldigt viktigt.
            </seg>
            <seg n="aa22f734">
              Fru talman! I mitt allra sista anförande ska jag komma in på
              miljöfrågorna. De är också viktiga, men man har inte tid till
              allting i ett anförande.
            </seg>
          </u>
          <note type="speaker" n="b45d4728">
            Anf. 30 BENGT-ANDERS JOHANSSON (m):
          </note>
          <u who="bengt-anders_johansson_8af42b" xml:id="i-ae6a6b1aaa4f6ced-0" n="a80bd5bf">
            <seg n="deaa6601">
              Fru talman! Det är en viktig interpellation som Gunnar Andrén
              har tagit fram. Det säger jag mot bakgrund av att jag tror att
              vi som är med i den här diskussionen vet att nettoexportvärdet
              för den svenska skogen är oerhört betydelsefullt. Om vi slår ihop
              Volvo Lastvagnar, Volvo Personvagnar, Saab, Scania och Ericssons
              hårdvarutillverkning kommer vi inte ens upp till hälften av den
              svenska skogens nettoexportvärde. Detta ska vi ha i minnet.
            </seg>
            <seg n="325e365e">
              Jag har koncentrerat mig på ministerns svar, och där belyses
              bland annat att konkurrenskraften är viktig och att vi är ett
              stort land. Det ger naturligtvis konkurrensnackdelar.
            </seg>
            <seg n="6c9343f0">
              Då är min fundering om det är mot den bakgrunden som regeringen
              aviserar att en kilometerskatt ska införas i detta land. Det,
              herr minister, kommer att innebära en ökning av transportkostnaderna
              med 32 % för den svenska skogsnäringen. Det kommer också att innebära
              att 30 % av den svenska skogen inte blir lönsam att driva. Är
              det mot den bakgrunden som vi har så hög dieselskatt i Sverige?
              Det vore intressant att höra ministerns belysning av de här problemområdena.
            </seg>
            <seg n="af674fd6">
              När det sedan gäller infrastrukturen, som ministern lyfte fram,
              säger han att det finns 10 miljarder 20042015. Om vi inte har
              ändrat redovisningsprinciperna i dag är detta inget anslag, utan
              det är aviseringar.
            </seg>
            <seg n="c588b1dc">
              Erfarenheterna är oerhört tydliga på den här punkten, nämligen
              att regeringen varje år prutar i gjorda utfästelser. Detta gäller
              inte minst den utlovade tjälsäkringen, bärighetssäkringen, om
              17 miljarder, som varje år prutas. Man lever alltså inte upp till
              sina löften.
            </seg>
            <seg n="afd95005">
              I dag har vi på DN Debatt, som är regeringens egen publiceringsmegafon,
              fått mycket klart för oss hur bristen på styrning påverkar verksamheten
              för människor. Jag ska tillåta mig att citera några meningar direkt
              ur riksrevisorernas artikel på DN Debatt i dag:
            </seg>
            <seg n="bcfcbe15">
              I ett antal granskningar har vi konstaterat att det saknas förutsättningar
              för en effektiv resultatstyrning. Det beror på otydliga och svårmätbara
              mål, avsaknad av mål eller bristande uppföljning. Mer än hälften
              av regleringsbreven regeringens årliga instruktioner till myndigheterna
              innehåller enligt vår bedömning mål som är otydliga och svåra
              att mäta. Målen är ofta uttryckta i sådana termer som att myndigheterna
              ska bidra till, verka för, främja, utveckla, stödja, förbättra
              etcetera.
            </seg>
            <seg n="d61537d8">
              Vi konstaterar även att sena, ryckiga och ibland otydliga regeringsbeslut,
              försvårar för myndigheterna att utföra sina uppdrag. Exempelvis
              ändrades regleringsbreven för sju av de största myndigheterna
              sammanlagt 38 gånger under 2004, vilket försvårar för myndigheterna
              att skapa långsiktighet i sin verksamhet.
            </seg>
            <seg n="d00b5c9d">
              Det är precis det som drabbar exempelvis Vägverket och de infrastruktursatsningar
              som ministern nu vill föra fram som en möjlighet.
            </seg>
            <seg n="6ef4b23c">
              Det skulle vara oerhört intressant att höra ministerns kommentar
              till detta, eftersom det plågar skogsindustrin och deras förutsättningar
              att kunna konkurrera när givna löften ständigt och jämt uteblir.
            </seg>
          </u>
          <note type="speaker" n="31ac8029">
            Anf. 31 Näringsminister THOMAS ÖSTROS (s):
          </note>
          <u who="thomas_ostros_1881c3" xml:id="i-93f6615218c68edd-7" n="8021f1eb" next="i-a66d5b4a0e62030a-7">
            <seg n="ca654d82">
              Fru talman! Gunnar Andrén väljer att lyfta fram energipolitiken
              i sitt inlägg, och den är naturligtvis oerhört viktig för skogsindustrins
              konkurrenskraft. Samtidigt målar han upp en bild som om det skulle
              vara elbrist och för liten elproduktion i Sverige. Faktum är att
              Sverige är en nettoexportör av elenergi. Förra året exporterade
              vi 2 terawattimmar.
            </seg>
            <seg n="bfa864ef">
              Vi ingår i dag i en nordisk elmarknad. Det innebär att vi de
              senaste åren alltmer har tvinnats samman till en gemensam marknad.
              Sverige exporterar 17 terawattimmar och importerar 15 terawattimmar
              på den elmarknaden.
            </seg>
            <seg n="75b55973">
              Man målar upp en bild av att det sker något slags import för
              att klara av elförsörjningen i Sverige. Det stämmer inte. Vi har
              skapat en marknad en förebild för många delar av världen där el
              förs över mellan länderna och där Sverige tillhör dem som för
              in mer el än vad de tar ut.
            </seg>
            <seg n="20d35dc1">
              Finland investerar i kärnkraft. Sverige investerar också, och
              än mer i ökad elproduktion. Jag beskrev i mitt svar en ökning
              på hittills 4,5 terawattimmar på förnybar energi. Det statliga
              bolaget Vattenfall har åtagit sig att bidra med 5 terawattimmar
              i förnybar energi fram till 2010. Det är bland annat stora satsningar
              på vindkraft, men också den förnyelsebarbaserade kraftvärmen är
              naturligtvis en väldigt viktig bit i detta.
            </seg>
            <seg n="93ddc92f">
              Dessutom har vi under den här tiden ökat effekten från kärnkraftverken
              genom att investera i trygga, effektiva, moderna beståndsdelar
              i verken, vilket gör att vi också har ökat uttaget av elenergi.
              Vi står icke i dag i ett läge med elbrist.
            </seg>
            <seg n="a8c3bd19">
              Ser man på framtidsplanerna i de bolag som verkar i Sverige är
              det under de kommande åren planer på drygt 15 terawattimmar ytterligare
              i elenergi, vilket överstiger de finska planerna under samma tidsperiod.
            </seg>
            <seg n="d41ef0fc">
              För mig är det väldigt viktigt att se till att vi har en energipolitik
              Mona Sahlin som energiminister ansvarar för den som ger konkurrenskraftiga
              villkor för svensk industri. Det ska vi säkra, och det är oerhört
              viktigt för skogs- och pappersindustrin.
            </seg>
            <seg n="6bd27ed7">
              I det sammanhanget välkomnar jag dessutom tydligt skogsindustrins
              egna investeringar i elproduktion. Det är klart att det är viktigt;
              då får vi in ytterligare el på den gemensamma marknaden. Det säkrar
              eltillförseln också på lång sikt.
            </seg>
            <seg n="fb19a444">
              Bengt-Anders Johansson har något slags allmän uppfattning om
              vägbyggandet, och säger att det i princip inte byggs några vägar
              utan att det bara finns i planerna. Det är bara att resa runt
              i landet så ser Bengt-Anders Johansson vilka stora investeringar
              som är på gång. Vi talade nu om Uppland och den stora investering
              som sker i E 4:an. Det är en sådan viktig investering. Runtom
              i landet ser vi också mycket omfattande investeringar. Självfallet
              är behovet större än så. Då blir det ofta regionala bedömningar
              som måste göras när det gäller vilka vägar som ska komma före.
            </seg>
            <seg n="46102462">
              Men vi har det största investeringsprogrammet i modern tid för
              vägtrafik och järnvägstrafik som vi nu genomför. Moderaterna påstår
              sig satsa mer, och det är ju lätt att göra i det läge som de sitter
              i. Men med de stora skattesänkningar som de planerar och svårigheterna
              att stå för besparingar inom socialförsäkringssystemen så tror
              jag inte att man dessutom kommer att kunna leverera några större
              väginvesteringar inte utan att då få mycket stora underskott.
            </seg>
            <seg n="53f0dce4">
              Om Bengt-Anders Johansson närmare vill diskutera styrningen av
              de verk som finns på området så rekommenderar jag en interpellation
              till ansvarig minister.
            </seg>
          </u>
          <note n="b5b891eb">
            Anf. 32 GUNNAR ANDRÉN (fp):
          </note>
          <u who="thomas_ostros_1881c3" xml:id="i-a66d5b4a0e62030a-7" n="8021f1eb" prev="i-93f6615218c68edd-7">
            <seg n="6b9205f5">
              Fru talman! I ett avseende vidhåller jag det som jag sade från
              början. Om jag hade varit näringsminister vilket Gud förbjude
              så skulle jag ha varit verkligt orolig över energisituationen.
              Jag skulle ha gått till Mona Sahlin och sagt: Det här är väldigt
              bekymmersamt för en stor del av den svenska industrin.
            </seg>
            <seg n="9a08ff96">
              Men tyvärr utmålas detta i någon form av partipolitiskt nit som
              är helt verklighetsfrämmande. De 66 socialdemokratiska kommunalråden
              ger i en återkommande artikel i Dagens Nyheter för ett tag sedan
              uttryck för en helt annan bild. De är oroliga för alla sina jobb
              och för att elenergin inte kommer att räcka och framför allt inte
              att vara konkurrenskraftig.
            </seg>
            <seg n="3ebde5f1">
              Jag har lite statistik med mig, och det kan vara farligt. Men
              man kan se där att massa- och pappersindustrin har ökat sin förbrukning
              från 1975 från ungefär 13 terawattimmar till ungefär 22 terawattimmar.
              Då ser man också att i innehållet i vår produktion av olika trävaror
              ökar behovet av elektricitet. Det är alltså inte bara mängden
              som ökar, utan även behovet. Därför tycker jag att statsrådet
              borde fundera på om inte något mer oro vore befogad i sammanhanget.
            </seg>
            <seg n="8006e00a">
              Jag tycker att det är uppenbart att det är dubbla budskap när
              man säger att vi ska höja effekterna i de kvarvarande reaktorerna
              när vi avvecklar andra.
            </seg>
            <seg n="3f2e3b3d">
              Fru talman! Min talartid räcker för dagen inte till miljön. Jag
              får återkomma till den; det är helt tydligt. Jag vill ändå säga
              att jag inte tror att det finns någon industri som har gjort så
              mycket för att förbättra sin miljöhantering som skogsindustrin.
              Tyvärr har den inte fått full utdelning, vare sig opinionsmässigt
              eller ekonomiskt, för de stora insatser som den har gjort till
              exempel för minskad förbrukning av olja. Utsläppen av svavel är
              därmed bara en femtedel av vad den var tidigare.
            </seg>
          </u>
          <note type="speaker" n="bb649bf9">
            Anf. 33 BENGT-ANDERS JOHANSSON (m):
          </note>
          <u who="bengt-anders_johansson_8af42b" xml:id="i-ae6a6b1aaa4f6ced-1" n="a80bd5bf">
            <seg n="fd08f1ce">
              Fru talman! För att gå vidare i det svar som ministern har lämnat
              här lyfts bland annat elcertifikaten fram som om de skulle vara
              någon form av gordisk knut för energiförsörjningen framöver. Det
              är lite synd att det är ministern som bär på den uppfattningen.
              Skogsindustrin delar definitivt inte den. Det vore glädjande om
              det skulle finnas en samsyn i den frågan. Där har ministern förmodligen
              en del att göra för att få med industrin på båten. Den uppfattningen
              delar den som bekant inte.
            </seg>
            <seg n="088debe8">
              När det gäller skogsindustrins energisatsningar, som det också
              hänvisas till i svaret, så säger man att de är av engångskaraktär.
              Detta gör att de inte går att multiplicera för framtiden, och
              därför är de ganska kortvariga i det längre perspektivet.
            </seg>
            <seg n="2bb4b287">
              Det ingår också i bilden att regeringen tvingar fullt fungerande
              kärnkraftverk att sluta producera el. Det gör att skogsindustrin
              är mycket oroad över framtiden. Vi ska inte sticka under stol
              med att energipriset i Sverige har varit en av framgångsfaktorerna.
              Där ser man nu ett starkt hot framöver.
            </seg>
            <seg n="dd325f6e">
              Det vore intressant att höra om inte ministern har något som
              helst bekymmer vad gäller energiprisets nivå för landet.
            </seg>
            <seg n="33274fec">
              Vi behöver inte träta om att Sverige är elimportberoende under
              vissa delar av året. På årsbasis är vi måhända nettoexportörer,
              men under vissa tider är vi absolut i behov av import från andra
              länder.
            </seg>
            <seg n="669fc372">
              Jag noterar att ministern inte känner något som helst ansvar
              för regeringens styrning av vare sig bolag eller verk.
            </seg>
          </u>
          <note type="speaker" n="8938c67a">
            Anf. 34 Näringsminister THOMAS ÖSTROS (s):
          </note>
          <u who="thomas_ostros_1881c3" xml:id="i-da7cfec80ad6fc36-9" n="8021f1eb">
            <seg n="6642bce2">
              Fru talman! Det är uppseendeväckande att Bengt-Anders Johansson
              introducerar en mycket stor och viktig fråga om den totala som
              han nu sade i sitt sista inlägg styrningen av statens bolag och
              verk. Han förväntar sig att jag i den interpellationsdebatt som
              jag för med Gunnar Andrén om skogsindustrin ska ägna hela tiden
              åt detta. Vad tror Bengt-Anders Johansson att Gunnar Andrén skulle
              tycka om det? Ställ en interpellation om det, så kan vi hålla
              oss till de sätt som vi brukar använda oss av för att få en ordentlig
              debatt om detta! Den tar jag gärna.
            </seg>
            <seg n="076b8d90">
              När det gäller energifrågorna är det uppenbart att varken Bengt-Anders
              Johansson eller Gunnar Andrén vilket är lite förvånansvärt riktigt
              har sett hur elmarknaden fungerar. Bengt-Anders Johansson säger
              att det under vissa tider på dygnet eller någon tid under året
              kan hända att det importeras energi till Sverige. Vi har ju en
              gemensam elmarknad. Allt det som produceras på den nordiska elmarknaden
              är tillgängligt för alla nordiska länder. Det var själva poängen.
              Men Sverige som nation är ett land som nettoexporterar elenergi
              på denna gemensamma elmarknad det senaste året med 2 terawattimmar.
            </seg>
            <seg n="4cec76d3">
              Det som Bengt-Anders Johansson föreslår är snarare att vi inte
              skulle ha det här flödet mellan länderna. Då avvecklar vi ju den
              nordiska elmarknaden, och det vore väldigt olyckligt. Den nordiska
              elmarknaden ger elpriser som är lägre än kontinentens elpriser.
              Inte heller där tror jag att Bengt-Anders Johansson riktigt har
              följt med. Det som skogsindustrin särskilt bör oroa sig för är
              alliansens totalt frånvarande energipolitik.
            </seg>
            <seg n="04ba4012">
              Energipolitik kräver fasthet och långsiktighet som när vi nu
              introducerar nya energikällor och ökar elproduktionen i Sverige.
              Men alliansen spretar åt alla håll, och har ingen gemensam energipolitik.
              Det måste oroa skogsindustrin, som vi måste förstå är beroende
              av stabilitet och långsiktighet i energipolitiken och av konkurrenskraftiga
              elpriser.
            </seg>
          </u>
          <note n="4c7dc313">
            Överläggningen var härmed avslutad.
          </note>
          <note n="9ed3cf63">
            9 § Svar på interpellationerna 2004/05:615 och 633 om kvinnligt
            företagande
          </note>
          <note type="speaker" n="9109f1fe">
            Anf. 35 Näringsminister THOMAS ÖSTROS (s):
          </note>
          <u who="thomas_ostros_1881c3" xml:id="i-da7cfec80ad6fc36-10" n="8021f1eb">
            <seg n="23523754">
              Fru talman! Magdalena Andersson och Inger René har frågat mig
              hur jag avser att agera för att stärka kvinnors nyföretagande
              samt om jag avser att komma till riksdagen med ett konkret förslag
              på skatteavdrag för hushållsnära tjänster.
            </seg>
            <seg n="df998586">
              Nyföretagandet ökar i Sverige. Under år 2004 blev det 10 000
              fler företagare i Sverige. Det är bra, men vi behöver ännu fler
              företag och företagare.
            </seg>
            <seg n="980f3553">
              Jag instämmer i att vi behöver fler kvinnor som företagare. Omkring
              en fjärdedel av det totala antalet företagare är kvinnor. Bland
              nyföretagarna är andelen kvinnor drygt 30 %.
            </seg>
            <seg n="622dc299">
              Regeringen har därför satsat särskilt på att stärka kvinnors
              nyföretagande. Regeringen satsade totalt 42 miljoner kronor åren
              20022004 för att främja företagande bland invandrare och kvinnor.
              Från 2005 permanentas satsningen med 19 miljoner kronor per år.
            </seg>
            <seg n="3e534f91">
              Kvinnor som företagare etablerar sig ofta inom småskalig näringsverksamhet,
              i många fall även i kooperativ samverkan. Under innevarande år
              stöder regeringen information och rådgivning om etablering av
              näringsverksamhet i kooperativ form med 35 miljoner kronor.
            </seg>
            <seg n="910c7b64">
              Samtliga av dessa insatser har Moderaterna motsatt sig i riksdagen.
            </seg>
            <seg n="85f5eba5">
              Inom den regionala utvecklingspolitiken avsätter regeringen därutöver
              36 miljoner kronor till Resurscentrum för kvinnor. Man arbetar
              bland annat med att främja företagandet bland kvinnor.
            </seg>
            <seg n="bce9e117">
              För att stärka de generella förutsättningarna för de små företagen
              genomför regeringen nu steg för steg ett program för fler och
              växande företag i hela landet som gynnar både kvinnor och män
              i sitt företagande.
            </seg>
            <seg n="f3c7e1fb">
              Magdalena Andersson liksom Inger René tar vidare upp frågan om
              avdrag för hushållsnära tjänster och om detta skulle kunna bidra
              till
            </seg>
            <seg n="b047328e">
              att öka kvinnors företagande.
            </seg>
            <seg n="5eae13a4">
              Den privata servicesektorn är en viktig bransch som kommer att
              växa med eller utan skattesubventioner. Att med skattemedel styra
              vilken inriktning denna expansion ska ha anser jag vara missvisande.
              Särregler för enstaka branscher eller yrkesområden kan skapa gränsdragningsproblem.
              Det är trots allt de med högre inkomster som kommer att efterfråga
              denna typ av tjänster och därmed få del av skattesubventionen.
            </seg>
            <seg n="b54b4f08">
              Sammantaget finns goda möjligheter för kvinnor att starta företag.
              Regeringen satsar både generellt på företagande och direkt på
              att underlätta för kvinnor att både starta och utveckla sina företag.
            </seg>
          </u>
          <note type="speaker" n="6c1cb283">
            Anf. 36 MAGDALENA ANDERSSON (m):
          </note>
          <u who="magdalena_andersson_acaf16" xml:id="i-c6507fda3792dd47-0" n="77609409" next="i-0e523bfd5656fcc1-0">
            <seg n="c577090f">
              Herr talman! Jag har bett riksdagens utredningstjänst att ta
              fram statistik på nyföretagande i Sverige under den senaste femårsperioden
              fördelad på män och kvinnor. Det är det som är grunden till min
              interpellation.
            </seg>
            <seg n="2cb6a69c">
              Det som slår mig först när jag tittar i denna statistik är att
              det är en väldigt stor skillnad mellan mäns och kvinnors startande
              av företag. För varje kvinna som startar ett eget företag går
              det två eller tre män. Det andra som slår mig är inom vilka branscher
              som dessa nya företag växer upp.
            </seg>
            <seg n="0a3cb791">
              Jag som kommer från det industritäta Jönköpings län ser med sorg
              att industrinäring och tillverkning är bland förlorarna. Men jag
              ser också med stort intresse att tjänstesektorn är den som växer
              och har möjligheten att växa.
            </seg>
            <seg n="a77b1ba4">
              Då måste man fundera lite grann. Vi vet att många kvinnor föredrar
              att jobba med vård, utbildning, hälso- och sjukvård och socialt
              arbete. Samtidigt vet vi att det är områden som till stor del
              är blockerade. De behärskas av den offentliga sektorn. Jag menar
              att om kvinnor ska få samma chans som män att bli företagare måste
              man öppna dörren och ge möjligheter inom de branscher där de har
              både erfarenhet och kunskap. Man måste skapa förutsättningar för
              kvinnor att starta eget inom dessa områden och tillåta kvinnliga
              företagare inom de områden där de själva känner sig trygga och
              vill verka och tillåta alternativ till den offentliga verksamheten.
            </seg>
            <seg n="64282433">
              Det finns många rapporter och beskrivningar om både kvinnligt
              företagande och ledarskap. Svenskt Näringsliv har tagit fram en
              som handlar just om kvinnligt företagande. Där beskriver man olika
              vägar för att öka det kvinnliga företagandet. En väg är skatteavdrag
              för hushållsnära tjänster. En annan väg är att luckra upp monopolen
              inom den offentliga sektorn och att kanske införa startlagar i
              stället för stopplagar.
            </seg>
            <seg n="8cb65a91">
              Kvinnor är ofta utbildade och har arbeten, precis som jag sade
              tidigare, inom just dessa områden. Och där finns möjligheterna
              till de nya företagen som skulle kunna växa fram.
            </seg>
            <seg n="147955e0">
              Det finns andra rapporter som beskriver arbetsbelastningen för
              kvinnor som har ledande befattningar. Att ha ett krävande arbete
              och att dessutom ha en familj med allt vad det innebär och dessutom
              sköta hushållsarbete är sannerligen inte befrämjande för att fler
              kvinnor ska överväga att lägga ännu mer tid på sitt arbete. Snarare
              får man den ena beskrivningen efter den andra om att kvinnor går
              in i väggen, att de arbetar för mycket och känner sig otillräckliga
              och att livspusslet inte går ihop för dem.
            </seg>
            <seg n="f35072d8">
              Har man även detta perspektiv är det lite paradoxalt att det
              finns en så stark motvilja hos regeringen mot framväxten av en
              tjänstesektor för sådant som tidigare har varit obetalt arbete
              och obeskattat arbete, främst utfört av kvinnor. Att utveckla
              den sektorn borde också ses som en jämställdhetsfråga, särskilt
              om man tycker att kvinnors ekonomiska makt och inflytande ska
              öka.
            </seg>
            <seg n="f0bb7472">
              Både uppgifterna att arbeta med hushållsnära tjänster som är
              typiskt kvinnliga och hushållsnära tjänster som är typiskt manliga
              behövs i hemmet. Det är lite underligt att det har blivit norm
              att de typiskt manliga ska ges ett skatteavdrag men inte de typiskt
              kvinnliga.
            </seg>
            <seg n="d4e117ad">
              Jag skulle vilja fråga ministern varför det är viktigt att stödja
              dessa typiskt manliga arbeten i stället för typiskt kvinnliga
              arbeten. Varför är det helt okej att ge ett skatteavdrag för att
              måla fönstren men inte för att putsa dem?
            </seg>
          </u>
          <note n="fc3dd617">
            Anf. 37 INGER RENÉ (m):
          </note>
          <u who="magdalena_andersson_acaf16" xml:id="i-0e523bfd5656fcc1-0" n="77609409" prev="i-c6507fda3792dd47-0">
            <seg n="2f5b13e4">
              Herr talman! Tack statsrådet för svaret som var ovanligt omfattande
              i dessa sammanhang. Det var bra.
            </seg>
            <seg n="efcebb2c">
              Jag ska fortsätta på temat om den segregerade arbetsmarknaden.
              Kvinnor och män arbetar inom olika delar av arbetsmarknaden. Män
              arbetar inom de områden som ger högre lön, och kvinnor arbetar
              inom de områden som ger lägre lön. Kvinnor får lägre ersättning
              från Försäkringskassan, vilket hänger ihop med lönen. Kvinnor
              arbetar deltid i större utsträckning än män. Och män har fast
              anställning i större utsträckning än kvinnor. Män startar också
              företag i större utsträckning än kvinnor. År 2003, det är den
              senaste statistiken, startades 25 000 företag av män och 12 000
              företag av kvinnor. Och om vi går några år tillbaka ser vi att
              mönstret har sett likadant ut. Dubbelt så många män, i runda tal,
              startar företag jämfört med kvinnor.
            </seg>
            <seg n="d63f4510">
              Om vi kan få kvinnor att starta företag i samma utsträckning
              som män hade ytterligare 13 000 företag startats 2003. Och det
              är en glädjande potential som väldigt väl stämmer överens med
              Nuteks önskan, nämligen att om vi ska ersätta jobb som försvinner
              behöver det startas ungefär 10 000 nya företag varje år framöver.
            </seg>
            <seg n="d6a55c49">
              Vad ska man då fokusera på för att öka det kvinnliga företagandet?
              Ett problem, som jag tidigare berörde, är att arbetsmarknaden
              är könsuppdelad. I den privata sektorn är det framför allt män
              som arbetar 63 % respektive 37 %. I landsting och kommuner arbetar
              i stället 80 % kvinnor. Könsuppdelningen är särskilt markant inom
              vissa yrkesgrupper. Den största yrkesgruppen i lönestatistiken
              är här vård- och omsorgspersonal. I den gruppen återfinns närmare
              440 000 anställda, och 80 % av dem är kvinnor.
            </seg>
            <seg n="26e03e74">
              Om till exempel en sjuksköterska har visionen att hon vill utveckla
              sitt arbete i egen verksamhet händer det inte sällan att hon nekas
              F-skattsedel. Det gör hon med motiveringen att hon inte kan visa
              att hon har många uppdragsgivare. Hur ska hon kunna visa det när
              det i hennes fall har funnits bara kommun- och landsting som uppdragsgivare?
              Det är på något sätt ett moment 22.
            </seg>
            <seg n="c8c5d7e4">
              Det är inte heller ovanligt att man främst i socialdemokratiskt
              styrda landsting säger upp de vårdavtal som faktiskt redan har
              funnits. Vi har gott om exempel på detta, inte minst i mitt hemlandsting
              Västra Götaland.
            </seg>
            <seg n="06b3067a">
              Jag ska ta ett annat exempel. För inte så länge sedan sade Malmö
              kommun nej till en dagbarnvårdare som ville starta privat verksamhet.
            </seg>
            <seg n="d262760d">
              Jag vågar påstå att det inte är ovanligt att socialdemokratiska
              kommuner och landsting diskriminerar de kvinnor som vill starta
              egna verksamheter inom traditionellt kvinnliga områden. Jag undrar
              vad statsrådet vill göra åt det.
            </seg>
            <seg n="a96fa484">
              När det gäller ROT-avdragen kan jag inte låta bli att kommentera
              det som Magdalena Andersson sade. Efter att vi hade ROT-avdrag
              senast i Sverige 1993 sade man att man skulle utvärdera hur detta
              hade blivit och att man skulle lägga jämställdhets- och genusperspektiv
              på det. När regeringen nu införde ROT-avdrag för ungefär ett och
              ett halvt år sedan frågade jag var jämställdhets- och genusperspektivet
              när det gäller dessa avdrag finns. Jag har hittills inte fått
              något svar på den frågan, men jag skulle bra gärna vilja ha det
              i dag.
            </seg>
          </u>
          <note type="speaker" n="7941018b">
            Anf. 38 LARS-IVAR ERICSON (c):
          </note>
          <u who="unknown" xml:id="i-da7cfec80ad6fc36-11" n="73058e28">
            <seg n="ab97b178">
              Herr talman! Sverige behöver fler människor i arbete, och från
              Centerpartiet är vi övertygade om att alla människor har något
              att bidra med på arbetsmarknaden. Arbete och företagsamhet är
              en förutsättning för välfärden eftersom resurserna som skapas
              av arbetet finansierar välfärden. Ja, Sverige behöver fler entreprenörer
              och fler småföretag. Villkoren för småföretagande behöver kraftigt
              förbättras. Regelverket för företagande måste förenklas. Jag kom
              in i riksdagen år 2002. Då fick jag reda på att det fanns 22 000
              sidor med regler. Under mitt första riksdagsår tillkom det tydligen
              800 sidor. Jag tycker att det är alarmerande.
            </seg>
            <seg n="d9c9e8b3">
              Vi behöver få en mer positiv inställning till kvinnligt företagande.
              Därför är det en angelägen interpellationsdebatt som jag här vill
              ansluta mig till. Normen för en företagare i dag är fortfarande
              en svensk man. Det finns enligt viss statistik tre gånger så många
              manliga företagare som kvinnliga. Det är även färre kvinnor, det
              har vi hört, som startar nya företag. På så sätt får vi ett ojämställt
              näringsliv och ett resursslöseri då kvinnors kompetens inte utnyttjas.
              Min fråga till ministern blir då: Är ministern beredd att verka
              för riktad affärsrådgivning för kvinnor som driver eller vill
              starta företag? En annan viktig fråga i detta sammanhang är forskning
              kring kvinnors företagande. Här har Centerpartiet under många
              år varit pådrivande. Jag undrar om ministern är beredd att ta
              några initiativ så att vi får mer forskning kring kvinnors företagande.
            </seg>
            <seg n="7210dd16">
              En utsatt grupp kvinnor är de som har någon form av funktionshinder.
              De har mycket kreativitet och energi som skulle kunna kanaliseras
              genom företagande. De skulle med hjälp av arbetsplatsanpassning
              och ibland personlig assistent kunna starta företag. Jag undrar
              om ministern är beredd att driva på så att inte bara löntagare
              utan även företagare kan få bidrag till anpassningsåtgärder på
              arbetsplatsen och bidrag till personlig assistent om det behövs.
            </seg>
            <seg n="68b93db3">
              Ministern har ju tidigare sysslat med frågor om utbildning. Det
              känns för mig naturligt att koppla utbildning till företagande.
              Det finns undersökningar som visar att sju av tio unga kan tänka
              sig att starta ett eget företag. Men inte ens tre av tio ser det
              som ett förstahandsval. För att det ska bli mer hoppfullt är det
              viktigt att öka kunskapen om företagande hos unga människor. Jag
              tror att det behövs tidiga och bra kontakter mellan skola och
              företagande och en förändring av läroplaner så att vikten av företagande
              och entreprenörskap framgår tydligt. Ministern utlovar i sitt
              svar 130 miljoner kronor för att öka ungdomars intresse för entreprenörskap.
              Det vore intressant att se hur de pengarna ska fördelas.
            </seg>
            <seg n="0ff21b3f">
              En viktig tanke hos oss i Centerpartiet är att hela landet ska
              leva. Det är viktigt att kunna bo och arbeta på landsbygden. Men
              tyvärr är det så att undersökningar visar att kvinnor i glesbygd
              anser att det är svårt att starta företag. Bland annat nämns svårigheten
              att låna pengar som en anledning till att de inte startar företag.
              Jag undrar till sist: Vad vill ministern göra för att underlätta
              kvinnors företagande på landsbygden?
            </seg>
          </u>
          <note type="speaker" n="e0f93dc0">
            Anf. 39 Näringsminister THOMAS ÖSTROS (s):
          </note>
          <u who="thomas_ostros_1881c3" xml:id="i-da7cfec80ad6fc36-12" n="8021f1eb">
            <seg n="b78831b5">
              Herr talman! Det är mycket viktiga frågeställningar och en viktig
              interpellationsdebatt. Låt mig säga till Lars-Ivar Ericson att
              i stort sett allt du sade var kloka synpunkter. Som jag redovisade
              i interpellationssvaret är det på precis de områdena som regeringen
              arbetar.
            </seg>
            <seg n="dc10a947">
              Magdalena Andersson och Inger René koncentrerar sig på vård-,
              utbildnings- och omsorgssektorn. Det är ingen tvekan om att tjänstesektorn
              är en väldigt viktig del av den framtida växande ekonomin. Så
              är det. Så ser det ut i Sverige. Så ser det ut i alla mogna industriländer.
              Industriproduktionen ökar, men i fråga om antal anställda är det
              i tjänstesektorn som vi ser den stora dynamiken. Det gäller i
              offentlig sektor men det gäller framför allt i privat tjänstesektor.
              Det är ju där sysselsättningen har ökat kraftigt sedan 1994, då
              vi tog över regeringsmakten.
            </seg>
            <seg n="5c63f038">
              Jag ser också vård, utbildning och omsorg som väldigt viktiga
              framtidssektorer, som en del av tjänstesektorn. Och visst finns
              det många entreprenörer inom det området. Ser vi på den senaste
              tioårsperioden har vi ju en kraftig framväxt av olika typer av
              alternativa lösningar inom det som traditionellt har varit både
              finansierat och producerat av offentlig sektor. På skolans område,
              som jag har varit mycket aktiv i, har vi många olika typer av
              privata, kooperativa skolor. Inom förskolan har vi i många kommuner
              en mycket hög andel kooperativ, föräldrakooperativ och personalkooperativ,
              eller privata lösningar. Vi ser också många entreprenörer inom
              vård- och omsorgssektorn.
            </seg>
            <seg n="18616ca1">
              Vi är väldigt noga med en sak. Vi vill dra en skarp skiljelinje
              när det gäller att vi inte vill ha en utförsäljning av de stora
              akutsjukhusen, de stora universitetssjukhusen. Det riskerar att
              dränera kompetens från den offentliga sektorn och i grunden förändra
              hur vi fördelar sjukvård i landet. För man in vinsten som mekanism
              i fördelningen av sjukvård kommer vi också att få mycket stora
              klyftor. Det är därför vi har varit väldigt noga med den så kallade
              stopplagen och att säga att där går gränsen. Vi ser gärna entreprenörer.
              Vi ser gärna alternativa metoder. Vi välkomnar människor att komma
              med sina idéer och sina förslag att arbeta. Men akutsjukhusen
              och universitetssjukhusen är offentliga viktiga institutioner
              som måste skyddas och bevaras. Minst ett offentligägt sjukhus
              i varje landsting tycker jag är en ganska rimlig begäran.
            </seg>
            <seg n="9f3fd465">
              När det gäller frågan om ROT-avdrag kontra avdrag för hushållsnära
              tjänster i övrigt, inte minst städtjänster, vill jag börja med
              att säga att för mig är det väldigt respektabla arbetsuppgifter.
              Det gäller såväl tillbyggnad och ombyggnad som städning och annan
              typ av service till hushållen. Det är människor som har goda yrkeskunskaper
              och som är värda all respekt för det arbete de utför.
            </seg>
            <seg n="cbe41028">
              Men när vi diskuterar genusperspektivet måste vi se på varför
              vi har ett ROT-avdrag. Det är för att byggbranschen är en väldigt
              konjunkturberoende bransch. Det går upp och det går ned med stor
              hastighet. Vi får perioder med hög arbetslöshet och vi får perioder
              med arbetskraftsbrist. Då finns ROT-avdraget där under lågkonjunkturer
              för att försöka hålla uppe efterfrågan inom byggnadssektorn när
              det finns väldigt mycket ledig kapacitet och många arbetslösa
              byggnadsarbetare. Städsektorn är ju inte sådan att den går upp
              och ned med konjunkturen. Därför finns det ingen anledning att
              ha en konjunkturpolitisk åtgärd inom denna sektor.
            </seg>
            <seg n="1f5f0e96">
              Tittar vi då, till slut, på vad detta ger så lyfts ju Finland
              fram som ett exempel. Konjunkturinstitutet tittade på detta och
              försökte räkna ut hur många helårsarbeten det finska avdraget
              har givit inom städsektorn. Det har givit mellan 550 och 750 helårsarbeten.
              Så visst kan man diskutera den där typen av lösningar, men någon
              lösning för sysselsättningen är det ju inte.
            </seg>
          </u>
          <note type="speaker" n="9c4a827c">
            Anf. 40 MAGDALENA ANDERSSON (m):
          </note>
          <u who="magdalena_andersson_acaf16" xml:id="i-c6507fda3792dd47-1" n="77609409" next="i-0e523bfd5656fcc1-1">
            <seg n="c3572c51">
              Herr talman! I dag finns det ett ROT-avdrag som gäller arbete
              inom byggsektorn för att, precis som ministern säger, stimulera
              ökade möjligheter för mäns arbete. Men ett avdrag för hushållsnära
              tjänster, som både skulle stimulera både kvinnligt företagande
              och ta bort svartjobb, vill man inte ta i med tång ens. Jag tycker
              att det är synd, när man vet att det finns ökade möjligheter till
              nya arbeten för en del och möjligheter att ta ökat ansvar utanför
              hemmet för andra, att man inte gör detta. Man fortsätter att säga
              nej. Man tycker att visst, okej, männens arbete är norm och det
              kan vi göra avdragsgillt. Kvinnors är det inte.
            </seg>
            <seg n="5f9621a1">
              I Finland har man gjort en utvärdering av försöket med hushållsnära
              tjänster. Jag har av riksdagens utredningstjänst även där fått
              uppgifter om detta. Jag tänkte berätta lite för ministern om vad
              man säger där. Antalet hushåll som utnyttjade det här avdraget
              har nästan fördubblats mellan 2001 och 2003. Antalet hushåll som
              är potentiella användare av hushållsavdraget under de kommande
              åren beräknas uppgå till ungefär 400 000 eller vart sjätte hushåll
              i Finland. Man säger att städtjänsterna är en speciellt bra och
              lovande form av tjänster för hushållet på grund av sysselsättningsmöjligheterna
              samt det intresse som finns för de här tjänsterna. Arbetet som
              utfördes inom ramen för hushållsavdraget uppskattas till mellan
              5 400 och 6 700 manår, det vill säga 8 000 arbetsplatser.
            </seg>
            <seg n="359e92b4">
              Man har kalkylerat att arbetsplatser till ett värde av ungefär
              2 000 manår skapades under år 2004 som en följd av rätten till
              hushållsavdrag. Arbetsplatserna är marknadsbaserade och fasta
              och tar inte arbetsplatser från sådana som redan är sysselsatta.
            </seg>
            <seg n="3d3a804c">
              Intressant att notera är att största delen av de jobb som tidigare
              utfördes svart har man med hjälp av hushållsavdraget fått inom
              ramen för den lagliga verksamheten. Företagen själva gör uppskattningen
              att den svarta delen av arbetets relativa andel har minskat från
              att ha varit 60 % hushållsarbete till en fjärdedel, ungefär 25
              %.
            </seg>
            <seg n="ac20b6b2">
              Man säger också att systemet med hushållsavdrag har visat sig
              vara ett fungerande system vars effekter har växt och att detta
              fortsättningsvis borde utvecklas. Så säger man i Finland. Jag
              tycker att det är ganska intressant att lyssna på vad de säger
              och har väldigt svårt att förstå varför inte också vi i Sverige,
              om man nu har uppfunnit ett hjul som snurrar och är bra, kan använda
              det här hjulet.
            </seg>
            <seg n="20b6e51f">
              Det finns hushållsavdrag som fungerar på olika sätt. I Belgien
              har man i stället checkar som man gör avdrag för och så vidare.
              Framför allt handlar det om att ge kvinnor chansen och möjligheten
              att starta företag inom de här branscherna. Men det handlar också
              om möjligheten för andra kvinnor att ta ledande befattningar och
              leda företag.
            </seg>
            <seg n="4413280a">
              Jag skulle vilja veta när ministern tänker likställa alla arbeten,
              både typiskt manliga och typiskt kvinnliga. När ska det vara okej
              med både ROT-avdrag och det som vi kallar för Rutavdrag? När kommer
              kvinnlig arbetsmarknad att vara lika viktig som den manliga?
            </seg>
          </u>
          <note n="8eac33a2">
            Anf. 41 INGER RENÉ (m):
          </note>
          <u who="magdalena_andersson_acaf16" xml:id="i-0e523bfd5656fcc1-1" n="77609409" prev="i-c6507fda3792dd47-1">
            <seg n="cd6435c3">
              Herr talman! Tack, ministern, för delvisa svar, får jag säga!
              Ministern anförde exempel på positiva effekter när det gäller
              näringslivsutveckling på skolans område. Det var roligt, tycker
              jag. Det har ju sin grund i den frihetsrevolution som var inom
              skolan under de borgerliga regeringsåren i början av 1990-talet.
              Jag skulle bara önska att vi hade en lika stor frihetsrevolution
              också inom vårdområdet, men det ser inte ut att bli så under den
              nuvarande regeringen.
            </seg>
            <seg n="521bc39e">
              Därför kvarstår min fråga om sjuksköterskan som jag sade befann
              sig i ett moment 22: Hur vill statsrådet hjälpa henne? Hon skulle
              ju ha erfarenhet från flera arbetsgivare, men det är lite svårt
              i denna monopoliserade situation.
            </seg>
            <seg n="6590bb5e">
              Jag frågade också vari genus- och jämställdhetsperspektivet ligger
              när det gäller ROT-avdragen det som skulle ligga till grund för
              nästa omgång med ROT-avdrag, räknat från år 1993.
            </seg>
            <seg n="1b659e17">
              Vi måste inse att vi, för att få ett dynamiskt näringsliv som
              skapar jobb och tillväxt, inte har råd att avstå från stora delar
              av befolkningens kompetens och skaparkraft.
            </seg>
            <seg n="54b30f41">
              Vad är det då som gör att så få kvinnor ger sig in i småföretagarverksamheten?
              Ja, jag tror att det är fråga om ett antal olika faktorer. Att
              de i stor utsträckning arbetar i en monopoliserad värld är en
              faktor. Väldigt många upplever också regelverken som krångliga,
              tidsödande och onödigt komplicerade, och många tycker att tiden
              inte räcker till för både hem och företagande.
            </seg>
            <seg n="b5f8fbd7">
              Där kan vi som strutsen stoppa huvudet i sanden och säga att
              det inte borde se ut som det gör när det gäller hemarbete. Män
              borde ta ett större ansvar, men så är det inte. Det är bättre
              att se världen som den är än att göra som strutsen.
            </seg>
            <seg n="3610331b">
              Det är inte sant att de så kallade Rutavdragen till största delen
              används av dem med högre inkomster, som statsrådet sade. Det var
              åtminstone inte sant när vi i Kungälv hade ett EU-försök för bra
              precis tio år sedan. Då såg man att de som var de mest frekventa
              användarna av Rutavdragen var pensionärer och barnfamiljer.
            </seg>
            <seg n="33343906">
              Statsrådet har tidigare fått en rapport från mig om detta. Tyvärr
              har jag inte kvar någon nu, men det går kanske att leta reda på
              rapporten.
            </seg>
            <seg n="3a2c08fa">
              I boken Kamikazekvinnor och pappas prinsessor har ett antal yrkesverksamma
              kvinnor i högre positioner, kvinnor som också har höga löner,
              berättat hur viktigt det varit för dem i deras karriär att ha
              möjlighet att köpa hushållsnära tjänster. Den möjligheten borde
              komma också de kvinnor till del som inte har kommit så långt i
              karriären och som inte har så höga inkomster.
            </seg>
            <seg n="af588d08">
              En annan fördel som manliga blivande företagare ofta har gentemot
              kvinnliga är det nätverksuppbyggande som, vågar jag påstå, män
              av tradition har mer av än kvinnor. Att starta företag är ingen
              one man show , utan det är en social process med många inblandade
              kunder, revisorer och marknadsförare; det gäller att hitta ett
              nätverk. Det börjar växa upp sådana också bland kvinnor, men de
              behöver få vårt stöd och vår förståelse.
            </seg>
            <seg n="05e67e19">
              I Bohuslän finns nätverket Business in West. Jag har frågat vad
              de vill ha av oss politiker. Svaren är entydiga: De vill ha enklare
              regelverk, och de vill att det ska vara lättare att få tag i riskkapital
              vi skulle kunna tala om förmögenhetsskatt här men det hinner vi
              väl inte. De säger också att det borde vara lättare att få F-skattebevis.
              Vidare vill de ha en kontaktperson på skattemyndigheten att diskutera
              med, ungefär som man har på bankerna. De vill ha möjligheter att
              lättare ansöka om EU-projekt. De vill ha ett enklare redovisningsförfarande
              när det gäller EU-projekt och att regelverket anpassas till företagets
              storlek ett enmansföretag borde inte ha samma regelverk som ett
              200-personersföretag.
            </seg>
            <seg n="53ba84b7">
              Jag skulle vilja höra statsrådets syn på detta med anledning
              av dessa synpunkter.
            </seg>
          </u>
          <note type="speaker" n="209bf16c">
            Anf. 42 LARS-IVAR ERICSON (c):
          </note>
          <u who="unknown" xml:id="i-da7cfec80ad6fc36-13" n="73058e28">
            <seg n="e528a445">
              Herr talman! Ett område som ställer till problem för kvinnors
              företagande är trygghetssystemen. Lagstiftningen där verkar bygga
              på uppfattningen att företagare inte kan bli sjuka och att de
              absolut inte vill bli föräldrar. Särskilt drabbar diskrimineringen
              i föräldraförsäkringen kvinnor som startar och driver företag.
            </seg>
            <seg n="42f67a08">
              Egenföretagare har fasta kostnader vid sjukdom eller föräldraledighet.
              Samtidigt som företaget är stängt, med inkomstbortfall som följd,
              riskerar företaget även att tappa kunder. Dessa söker sig till
              andra leverantörer. Egenföretagare drabbas också av reglerna om
              den tillfälliga föräldrapenningen. Det innebär att egenföretagaren
              får lägre ersättning än en anställd när han eller hon är hemma
              och tar hand om sjuka barn. Det gör det svårare för dem som har
              barn att starta företag.
            </seg>
            <seg n="17fe4d48">
              Centerpartiet anser att samma villkor ska gälla för företagare
              som för anställda när det gäller sjukpenning, föräldraförsäkring
              och ersättning vid arbetslöshet.
            </seg>
            <seg n="c4bd3026">
              Jag undrar om ministern anser att en förändring av trygghetssystemen
              skulle kunna underlätta kvinnligt företagande.
            </seg>
            <seg n="2c049073">
              Med fler kvinnor som startar och driver företag får vi en starkare
              ekonomisk utveckling. Men det får också andra positiva effekter.
              En sådan effekt är att fler kvinnor skapar och deltar i de informella
              nätverk från vilka styrelseledamöter, vd:ar och ordförande rekryteras.
              Fler kvinnor i näringslivet undergräver de könsroller och normer
              som exkluderar kvinnor från inflytande och delaktighet i samhället.
            </seg>
            <seg n="b0d63427">
              Jag hoppas att de vackra orden om kvinnligt företagande också
              omsätts från ministerns sida i praktisk handling.
            </seg>
          </u>
          <note type="speaker" n="4a824b9c">
            Anf. 43 Näringsminister THOMAS ÖSTROS (s):
          </note>
          <u who="thomas_ostros_1881c3" xml:id="i-da7cfec80ad6fc36-14" n="8021f1eb">
            <seg n="b27ea1b0">
              Herr talman! Låt mig vid detta tillfälle ägna några sekunder
              åt Lars-Ivar Ericson eftersom jag inte hade möjlighet att göra
              det tidigare.
            </seg>
            <seg n="03b2a725">
              När det gäller frågan om kvinnor i näringslivet delar jag helt
              din uppfattning; där behövs det krafttag. Se hur vi gör med de
              statliga bolagen! Där går vi verkligen fram och är föredömen i
              några av de i Sverige största och för svensk ekonomi viktigaste
              företagen. Nu har vi nått 42 % andel kvinnliga styrelseledamöter.
              Näringslivet i övrigt har drygt 15 % och segar sig upp mot 17
              %. Det är klart att det är alldeles otillständigt att inte nå
              högre nivåer. Det blir ett kvalitetsproblem i hela näringslivet
              om det är så liten andel kvinnor i styrelserna.
            </seg>
            <seg n="00485cbd">
              Genom att gå före och visa på, menar vi, välutvecklade och vinstgivande
              statliga bolag med en kraftigt ökad jämställdhet i bolagsstyrelserna
              sätter vi normer i samhället som jag tror att det kommer att vara
              svårt att värja sig mot i det övriga näringslivet.
            </seg>
            <seg n="ea8c1df6">
              Lars-Ivar Ericson talar också om förändringar av attityder. Jag
              tror att det är väldigt viktigt att vi tidigt påverkar unga människor
              att se företagande och entreprenörskap som en lika naturlig utveckling
              som att man blir anställd.
            </seg>
            <seg n="68761b38">
              Här gör vi nu tillsammans med näringslivet insatser. Vi avsätter
              ganska stora pengar de kommande åren för att särskilt verka för
              ett ökat samarbete mellan skola, högskola och näringsliv och få
              in kunskaper om entreprenörskap tidigt för att påverka attityder
              och beteende. Ung Företagsamhet gör exempelvis väldigt fina insatser
              här i att vara med i skolan och arbeta med konkret företagande.
              Eleverna startar företag, utvecklar sina affärsidéer och får pröva
              på under sin studietid.
            </seg>
            <seg n="3f311dce">
              Lars-Ivar Ericson efterlyser riktad affärsrådgivning och riktade
              insatser. Det är roligt att Centerpartiet gör det. Problemet är
              att Moderaterna kraftigt motsätter sig sådant och röstar nej när
              vi föreslår resurser för detta. Nu har vi majoritet i riksdagen
              så vi får igenom det. Men det är också här en splittring i högeralliansen
              som visar att man inte har någon riktigt gemensam idé om hur näringspolitiken
              ska bedrivas.
            </seg>
            <seg n="6ccf82c1">
              Lars-Ivar Ericson tar också upp frågan om regelförenkling. Det
              är någonting som jag är väldigt engagerad i. Vi har lämnat närmare
              300 konkreta förslag till riksdagen. Vi går nu vidare med en konkret
              målsättning på de olika områdena. Hur ska vi utöver de 300 förslagen
              sätta mål för minskning av regelbördan de kommande åren? Där hoppas
              jag att kunna få stöd också från Centerpartiet för att engagerat
              arbeta med att förbättra vardagen för Sveriges småföretagare.
            </seg>
            <seg n="d5860afd">
              Låt mig komma tillbaka till Magdalena Anderssons och Inger Renés
              frågor när det gäller ROT-avdragen, och Rutavdragen som de väljer
              att kalla det när det gäller övriga hushållstjänster. Ni talar
              som om att avdragsrätten för städning i hemmet ger mycket stora
              sysselsättningseffekter. Vi har ett fullfjädrat experiment i Finland.
              Där har det gett 550750 helårstjänster. När Magdalena Andersson
              räknar upp drygt 4 000 tjänster är de övriga byggnadstjänster.
              När det gäller just städtjänsterna har det gett en mycket blygsam
              sysselsättningseffekt.
            </seg>
            <seg n="f6a48fae">
              Det viktiga är inte det. Det viktiga är att vi har ROT-avdrag
              som en konjunkturpolitisk åtgärd. Ingen har i den här diskussionen
              påstått att städsektorn är av den art att vi behöver konjunkturpolitiskt
              betingande åtgärder. ROT-avdraget försvinner vid halvårsskiftet
              just på grund av att byggsektorn nu återigen är uppe i en högkonjunktur.
              Det är det genusperspektiv som är lagt på detta. Här handlar det
              om konjunkturbetingade åtgärder och inte om en permanent åtgärd.
            </seg>
            <seg n="3beea100">
              Jag menar att det ger mycket blygsamma sysselsättningseffekter,
              och det finns inte konjunkturpolitisk betingade skäl att införa
              detta. Dessutom är det en svårighet att i skattesystemet börja
              subventionera på lång sikt olika typer av branscher. Det skapar
              inlåsningseffekter och negativa tillväxteffekter. Det är de flesta
              överens om.
            </seg>
          </u>
          <note type="speaker" n="7e85d232">
            Anf. 44 MAGDALENA ANDERSSON (m):
          </note>
          <u who="magdalena_andersson_acaf16" xml:id="i-c6507fda3792dd47-2" n="77609409" next="i-0e523bfd5656fcc1-2">
            <seg n="78c49740">
              Herr talman! Organisationen Företagarna har låtit Sifo göra småföretagarbarometrar.
              Det gör den löpande. I dem kan man nu se att det har blivit en
              rejäl förskjutning av vad småföretagare upplever som tillväxthinder.
              Sedan förra året har antalet som upplever att regelverket för
              arbetsrätt och medfinansiering av sjukfrånvaro är det absolut
              viktigaste hindret ökat med 50 %.
            </seg>
            <seg n="50979db0">
              Man har gjort en undersökning hos 1 500 företagare som visar
              att fyra av fem småföretagare numera saknar förtroende för regeringens
              företagarpolitik. Alldeles särskilt alarmerande är företagens
              framtidsförväntningar. Det är bara 4 % som tror att regeringen
              kommer att föra en politik som gör det enklare för dem att växa
              under året. Nästan hälften tror att politiken kommer att minska
              möjligheterna till tillväxt. Detta är inte bra. Samtidigt vet
              vi att Svenskt Näringslivs nya vd kallar till en kris- och framtidskommission
              för att möta det han upplever som hot mot de små och medelstora
              företagen.
            </seg>
            <seg n="3de4acda">
              Herr talman! Om jag vore ansvarigt statsråd hade det varit en
              mycket oroande larmsignal för mig. Men ministern nämner inte ett
              ord om det. Han slår sig för bröstet och säger att man gör väldigt
              bra saker. Men han kommenterar inte med ett ord vad företagens
              egna organisationer säger. Hur kan regeringen vara nöjd med en
              politik som underkänns så totalt av de svenska företagen?
            </seg>
            <seg n="5d49b7b6">
              Är regeringen verkligen nöjd med, trots de åtgärder man har vidtagit,
              att kvinnor startar inte hälften utan mellan en tredjedel och
              hälften av det antal företag som männen startar?
            </seg>
          </u>
          <note n="ae87bc1f">
            Anf. 45 INGER RENÉ (m):
          </note>
          <u who="magdalena_andersson_acaf16" xml:id="i-0e523bfd5656fcc1-2" n="77609409" prev="i-c6507fda3792dd47-2">
            <seg n="2411b5fb">
              Herr talman! Rutavdragen handlar inte bara om att skapa nya företag,
              herr statsråd. Rutavdragen handlar också om att göra det möjligt
              för nya företagare att faktiskt bli företagare.
            </seg>
            <seg n="5175958b">
              Att ha ett nystartat företag innebär inte att man har en arbetstid
              som är mellan åtta till fem. Det innebär i allmänhet betydligt
              mer. Då är det omvittnat att man behöver hjälp med det som vi
              kallar för hushållsnära tjänster. Det klarar man inte att betala
              med de skatter och de arbetsgivaravgifter som vi har i dag. Det
              är därför som Rutavdragen är viktiga i det sammanhang som vi diskuterar
              just nu.
            </seg>
            <seg n="e487c69f">
              Statsrådet har inte svarat på någon av mina frågor. Han har inte
              svarat på frågan om F-skattebevis och inte på frågan om förenklingar.
              Statsrådet sade lite svepande: Vi arbetar på förenklingar. Det
              har jag hört den socialdemokratiska regeringen säga ända sedan
              år 1993. Där kan man verkligen tala om att det blivit en tummetott
              av det hela.
            </seg>
            <seg n="e8984e3b">
              Den moderata politiken kommer att ge fler kvinnliga företagare
              och fler kvinnojobb. Vi ser framför oss ett betydligt större behov
              av vård- och omsorgstjänster i framtiden. Efterfrågan på tjänster
              brukar också innebära att lönerna ökar om konkurrensen fungerar
              på marknaden. Eftersom det i hög grad är arbeten i offentlig sektor,
              där konkurrensen i dag är nära nog obefintlig, blir det inte samma
              effekt. För kvinnors skull är det därför viktigt att möjligheter
              ges till mer konkurrens inom vård- och omsorgssektorn.
            </seg>
            <seg n="319b4abd">
              Jag hinner inte tala så mycket om näringslivet i övrigt. Jag
              vill i varje fall avsluta med att säga följande. När det handlar
              om kvinnlig företagsamhet är det inte en bit här och en bit där,
              utan man måste ha en helhetssyn. Man måste låta det växa åt alla
              håll och kanter. Jag har lite svårt att citera Mao, men jag tror
              att jag gör det i det här sammanhanget. Det är viktigt att man
              i det här sammanhanget verkligen låter alla dessa tusen blommor
              blomma.
            </seg>
          </u>
          <note type="speaker" n="4be60807">
            Anf. 46 Näringsminister THOMAS ÖSTROS (s):
          </note>
          <u who="thomas_ostros_1881c3" xml:id="i-da7cfec80ad6fc36-15" n="8021f1eb">
            <seg n="4a855977">
              Herr talman! Själv brukar jag avstå från att citera Mao.
            </seg>
            <seg n="e9ed3431">
              Låt mig säga något om diskussionen om näringspolitiken. Här presenterar
              regeringen ett brett program för att öka företagandet i Sverige.
              Det är ganska radikala skatteförändringar för arvs- och gåvoskatten
              och på fåmansbolagssidan. Det görs exportfrämjande insatser för
              att man tidigare ska komma ut på exportmarknaderna.
            </seg>
            <seg n="3c85078d">
              Det är närmare 300 konkreta och inte ett dugg svepande förslag
              som hur vi ska förkorta handläggningstider, förbättra service
              och minska regelbördan för företagandet. Det är ett program för
              att påverka attityder bland unga människor till företagande, och
              så vidare.
            </seg>
            <seg n="3ca3f0a4">
              Svaret från Moderaterna är: Avdrag för hushållsnära tjänster.
              När jag beskriver att det har gett en knappt mätbar effekt på
              sysselsättningen 550750 helårsarbeten i Finland när det gäller
              just städning väljer man att inte alls kommentera det. Det förstår
              jag att man inte gör. Det går inte ihop med den bild man försöker
              skapa av att det här handlar om tusentals nya jobb.
            </seg>
            <seg n="cb6c024d">
              Jag menar att det inte är den vägen som vi ska gå. Det är ett
              enstaka förslag med mycket marginell effekt. Det är ett viktigt
              område av tjänstesektorn. Det är värt all heder och respekt, och
              det är yrkeskunniga människor som arbetar med detta. Men att ägna
              all kraft och energi åt att hitta på ett fiffigt avdrag för det
              tror jag inte är bra.
            </seg>
            <seg n="9277194f">
              När det gäller frågan om svartarbete finns det också en fråga
              om moral grundat i detta, om vi tycker att det är rimligt med
              svartarbete och vad det innebär för arbetsvillkor för dessa människor.
              Det finns också väldigt tydliga attitydskapande åtgärder, och
              alla partier bör delta i den debatten.
            </seg>
            <seg n="61060aa0">
              Vi tror på en generell stark näringspolitik. Nu ser vi också
              att tiotusen fler har valt att bli företagare. Svensk ekonomi
              står starkare än ekonomin i de flesta andra europeiska länder.
              Men vi behöver göra ytterligare insatser för att öka företagandet
              i Sverige. Det är viktigt för sysselsättningen och ekonomisk tillväxt.
            </seg>
          </u>
          <note n="4c7dc313">
            Överläggningen var härmed avslutad.
          </note>
          <note n="5500c1b3">
            10 § Svar på interpellation 2004/05:684 om nya anställningar
          </note>
          <note type="speaker" n="4e968572">
            Anf. 47 Näringsminister THOMAS ÖSTROS (s):
          </note>
          <u who="thomas_ostros_1881c3" xml:id="i-da7cfec80ad6fc36-16" n="8021f1eb">
            <seg n="990d9cb9">
              Herr talman! Ana Maria Narti har frågat mig på vilket sätt jag
              avser att stimulera rekrytering och även bildandet av nya och
              växande företag i Sverige.
            </seg>
            <seg n="704ae878">
              Sverige är ett bra land att vara företagare i. Internationella
              jämförelser har vid upprepade tillfällen visat detta, senast World
              Economic Forum i september 2004. I en jämförande studie omfattande
              104 länder är Sverige tredje bästa land att driva företag i.
            </seg>
            <seg n="2050423f">
              Men att vi har ett bra utgångsläge innebär inte att vi kan vara
              nöjda. Det finns mycket vi kan göra för att erbjuda företagarna
              ännu bättre villkor.
            </seg>
            <seg n="69f7c2be">
              Regeringen genomför därför, steg för steg, ett program för att
              ytterligare stärka förutsättningarna för företagandet.
            </seg>
            <seg n="51bdf772">
              291 åtgärder för att minska företagens regelbörda genomförs.
              Många förenklingar är redan genomförda. Även myndigheternas service
              till företagen effektiviseras. Ett gott exempel är Företagarguiden,
              en informationsplats på Internet, där information och rådgivning
              för att starta och driva företag finns samlad på ett ställe.
            </seg>
            <seg n="e7e2b0e2">
              Vi genomför en nationell satsning för att öka ungdomars intresse
              för entreprenörskap och företagande. Totalt satsas 130 miljoner
              kronor under en treårsperiod.
            </seg>
            <seg n="86e571fa">
              Arvs- och gåvoskatten har avskaffats samtidigt som ett program
              har påbörjats för att underlätta kommande generationsskiften i
              företag.
            </seg>
            <seg n="3f25e0b8">
              En särskild satsning sker för att stimulera de små och medelstora
              företagen att utnyttja sin exportpotential.
            </seg>
            <seg n="17433a99">
              2 miljarder kronor satsas för att säkerställa tillgången på kapital
              för de företag som befinner sig i skärningspunkten mellan idé
              och färdig produkt.
            </seg>
            <seg n="4ac58660">
              Skattereglerna för delägare i fåmansbolag, de så kallade 3:12-reglerna,
              håller på att reformeras. Vid årsskiftet genomfördes en del förändringar
              av 3:12-reglerna. Ytterligare förbättringar kommer att genomföras
              den 1 januari 2006. Totalt kommer förbättringarna att ge 1 miljard
              kronor i sänkt skatt till småföretagen.
            </seg>
            <seg n="dbee773a">
              Lika viktigt som att stärka förutsättningarna för små företag
              är också att värna om basindustrin. Regeringen arbetar tillsammans
              med företrädare för bas- och verkstadsindustri och dess fackliga
              organisationer för att utarbeta gemensamma program som avser att
              utveckla Sveriges ledande positioner. Tillsammans med fordonsindustrin
              har regeringen utformat en satsning på över 600 miljoner kronor
              för att stärka produktionsforskningen. Genom satsningen kommer
              både kompetens och produktionsmetoder att utvecklas och konkurrenskraften
              att öka. Målet är att skapa förutsättningar för att det långsiktigt
              ska finnas kvar en producerande industri i landet. Därutöver genomlyser
              regeringen även förutsättningarna för IT, telekom, bioteknik och
              läkemedel i Sverige.
            </seg>
            <seg n="94794969">
              För att stärka Sveriges position som en framgångsrik kunskapsnation
              föreslår regeringen i den forskningspolitiska propositionen att
              resurserna för forskning och utveckling ska öka med 2,34 miljarder
              kronor under de närmaste fyra åren. De totala utgifterna för FoU
              uppgick 2003 till drygt 97 miljarder kronor, vilket motsvarar
              ungefär 4 % av Sveriges BNP. Sverige är därmed ett av de länder
              i världen som satsar mest på FoU.
            </seg>
            <seg n="6b757a1c">
              När det gäller företagens möjligheter att rekrytera kompetent
              arbetskraft handlar regeringens ansvar främst om att tillhandahålla
              en högkvalitativ utbildning och forskning. Men det måste också
              finnas möjlighet till kompetensutveckling i arbetslivet. Företagen
              måste själva ta ansvar för att personalen har tillräckliga kunskaper.
              Då kan företagen i tid möta förändringar och därmed bedriva en
              konkurrenskraftig verksamhet.
            </seg>
            <seg n="4c4bd8bf">
              Regeringen delar Ana Maria Nartis syn på behovet av en gymnasial
              yrkesutbildning med hög kvalitet. Propositionen Kunskap och kvalitet
              elva steg för utveckling av gymnasieskolan (prop. 2003/04:140)
              syftade bland annat till att stärka kvaliteten på de yrkesinriktade
              gymnasieprogrammen.
            </seg>
            <seg n="44eb993e">
              Från den 1 juli 2007 blir lokalt samråd mellan skola och arbetsmarknadens
              parter åter obligatorisk i frågor som rör de gymnasiala yrkesutbildningarna.
              Vidare införs en gymnasial lärlingsutbildning som en valbar alternativ
              studieväg inom varje yrkesinriktat program. Ett nytt gymnasiearbete
              införs som knyter gymnasieskolans yrkesutbildning närmare arbetslivet.
              Godkänt gymnasiearbete blir ett krav för gymnasieexamen. Lokala
              kurser kvalitetssäkras genom att prövas och fastställas av Skolverket.
              Jag vill också nämna regeringens förslag i tilläggsbudgeten för
              2005 (prop. 2004/05:100) om en särskild lärarutbildning för yrkeslärare
              omfattande 1 000 utbildningsplatser med start hösten 2005.
            </seg>
            <seg n="22371158">
              När det gäller de kvalificerade yrkesutbildningarna, KY, ökar
              antalet platser. KY-myndigheten lyckades 2004 få fram 13 800 platser,
              vilket är 800 fler än året innan. Det har aldrig varit så många
              platser som nu.
            </seg>
            <seg n="4cef25e9">
              Sammanfattningsvis kan jag därför svara Ana Maria Narti att regeringen
              bedriver ett omfattande arbete inom både utbildnings- och näringspolitiken
              för att stimulera rekrytering och också bildandet av nya och växande
              företag i Sverige.
            </seg>
          </u>
          <note type="speaker" n="d8aff698">
            Anf. 48 ANA MARIA NARTI (fp):
          </note>
          <u who="ana_maria_narti_1cdb99" xml:id="i-cc9f40c665083db8-0" n="280015ee">
            <seg n="0460c060">
              Herr talman! Det är konstigt hur olika bilderna av verkligheten
              kan vara, hur olika man ser på saker från olika vinklar. Enligt
              den bild som jag får både när jag läser olika rapporter några
              av dem presenterades i föregående debatt som kommer från företagarna
              själva och när jag talar med företagare lever vi inte i det paradis
              som statsrådet just beskrev för oss. Jag vet att han är en mycket
              stor mästare på att måla fram paradis. Jag har lyssnat på många
              paradisbeskrivningar på den tiden då Östros var utbildningsminister.
              Då var skolan och utbildningen de bästa möjliga i hela världen.
              Sedan kom alla dessa rapporter, både nationella och internationella,
              som visade att det var tvärtom, att vi har enorma svårigheter
              och att vi släpar efter.
            </seg>
            <seg n="946b1e40">
              I det helt skilda perspektiv som jag har finns det doktorer i
              biokemi som dagen efter sin doktorsexamen faller i arbetslöshet
              därför att rekryteringen i det svenska arbetslivet har stannat
              upp. Antalet företagare är i dag 12 000 mindre än år 1994. Statsrådet
              slår sig för bröstet om regelförenklingar. Men när man frågar
              företagare om de regelförenklingar som redan har genomförts får
              man svaret: Små detaljjusteringar, men den stora regelförenklingen
              har inte kommit. Den har blivit utlovad gång på gång. Jag har
              hört den refrängen många gånger sedan jag kom in i riksdagen.
              Men företagarna tycker inte att det är enklare att bedriva verksamhet
              i dag än vad det var för ett eller två år sedan.
            </seg>
            <seg n="7212d05d">
              Förenklingar av 3:12-reglerna var ett stort löfte i regeringsdeklarationen
              2002. Vi har inte fått en ordentlig förenkling på den fronten.
              Däremot har man fått finansieringen av sjukersättningen, som företagarna
              betraktar som en oerhörd belastning. Vad som har hänt är att arbetslivet
              har stagnerat. Man rekryterar inte. Det förklarar den höga arbetslösheten
              bland ungdomar. Det förklarar den växande gruppen akademiker som
              i dag är arbetslösa och som hotas av diskvalificering. Den akademiska
              kvalifikationen måste hållas i gång om den ska behålla sitt värde.
              Det är färskvara. De som går ut i arbetslöshet omedelbart efter
              det att de har tagit en hög examen förlorar allt som de har satsat.
              Jag var med på en magisterpromotion för två veckor sedan vid Helsingforss
              universitet. Det var första gången som jag hörde både professorer
              och blivande magistrar bittert skämta om den arbetslöshet som
              väntar.
            </seg>
          </u>
          <note type="speaker" n="060d1060">
            Anf. 49 Näringsminister THOMAS ÖSTROS (s):
          </note>
          <u who="thomas_ostros_1881c3" xml:id="i-da7cfec80ad6fc36-17" n="8021f1eb">
            <seg n="c1cf6220">
              Herr talman! För mig är kampen mot arbetslösheten den helt avgörande
              frågan. Jag har inte spårat något initiativ från Folkpartiet som
              skulle få någon effekt i form av minskad arbetslöshet. Däremot
              arbetar regeringen brett med åtgärder när det gäller att öka antalet
              företagare. Vi har nu faktiskt fått en ökning, 10 000 fler företagare,
              och vi har sett till att ha en ekonomi med låga räntor och med
              en efterfrågan i ekonomin som gör att vi får en vändning i konjunkturen.
              Vi är väldigt beroende av den internationella konjunkturen.
            </seg>
            <seg n="b973a849">
              Om tillväxten i Centraleuropa, som nu har nästintill nolltillväxt
              medan Sverige haft en tillväxt på 3 %, stannar av påverkar det
              naturligtvis oss. Det är ingen tvekan om att Sverige i ett europeiskt
              perspektiv tillhör de länder som har de bästa förutsättningar
              att klara kampen mot arbetslösheten. Vi återkommer med ytterligare
              åtgärder för att bekämpa arbetslösheten. Men vad gör Folkpartiet?
              Jag kan inte se något fall där Folkpartiet bidrar till att öka
              näringslivets effektivitet och konkurrenskraft.
            </seg>
            <seg n="e37098a4">
              Låt mig ge Ana Maria Narti ett mycket konkret exempel. Jag är
              övertygad om att ifall näringslivet ska kunna locka till sig ytterligare
              investeringar och öka i slagkraft måste vi få ökade satsningar
              på forskning och utveckling. Det är så vi kan klara konkurrensen
              med låglöneländerna. Vad är Folkpartiets recept på detta? Jo,
              att i princip slakta de insatser som går till de program inom
              forskning och utveckling som är gemensamma med näringslivet.
            </seg>
            <seg n="e899b6f1">
              Det skulle exempelvis gälla det som vi nu gör tillsammans med
              fordonsindustrin för att stärka den tekniska utvecklingen, forskningsbakgrunden,
              för de produkter som fordonsindustrin kommer att lämna ifrån sig
              de kommande fem tio åren. Det programmet skulle ställas åt sidan.
              Det handlar om närmare 900 miljoner kronor totalt inom IT, bil,
              produktionsforskning, alltså inom sådant som är viktigt. Det vill
              vi göra inom fler branscher, men det är Folkpartiet helt emot.
            </seg>
            <seg n="62695f2c">
              Nu ökar antalet företagare med 10 000. Det är färre än 1994,
              men jag vill ge Ana Maria Narti rådet att titta bakom statistiken.
              Det beror nämligen på den stora strukturomvandlingen inom skogs-
              och jordbruk. Där har vi sett ett fall i antalet företagare, medan
              vi i den privata tjänstesektorn, både den som nu finns och den
              som kommer att driva utvecklingen framöver, ser en tydlig ökning,
              vilket är positivt.
            </seg>
            <seg n="a0265720">
              Min bedömning är dock att det inte räcker. Vi måste göra mycket
              mer. Därför redovisar jag ett antal konkreta åtgärder för att
              öka företagandet, bland annat en del mycket bestämda skatteåtgärder
              som jag märker i relation till företagarna spelar en stor roll.
              Arvs- och gåvoskattens avskaffande spelar en stor roll för den
              familjeföretagare som i dag inte betalar någon förmögenhetsskatt
              för den förmögenhet han eller hon har i sitt företag. Däremot
              har de varit tvungna att avsätta resurser för att klara generationsskiftena.
              En avskaffad arvs- och gåvoskatt gör att de kan koncentrera insatserna
              på att utveckla sina företag. Nu går vi vidare med 3:12-reglerna,
              med 1 miljard kronor i skattesänkning. Också det gör vi för att
              stimulera de små och medelstora företagen att växa.
            </seg>
            <seg n="4361c352">
              Det allra viktigaste, förutom alla de förenklingsåtgärder, skatteinsatser
              och exportfrämjande åtgärder som vi vidtar, är emellertid att
              vi har en ekonomi där människor och industri vågar efterfråga
              produkter. Där oroas jag av Folkpartiets politik, den som de för
              tillsammans med alliansen, det vill säga att de inte förmår hålla
              i den ekonomiska politiken, att räntorna sticker i väg och att
              efterfrågan på produkterna därmed stannar av. Det borde Ana Maria
              Narti fundera på.
            </seg>
            <seg n="055abc2e">
              Svara mig: Varför satsar ni inte på en näringslivsinriktad forskning
              som hjälper och stöttar näringslivet i fråga om konkurrenskraft?
              Och varför har ni inte en gemensam ekonomisk politik som ger trygghet
              för landets utveckling?
            </seg>
          </u>
          <note type="speaker" n="c1b3b3a1">
            Anf. 50 ANA MARIA NARTI (fp):
          </note>
          <u who="ana_maria_narti_1cdb99" xml:id="i-cc9f40c665083db8-1" n="280015ee">
            <seg n="3fefb8f8">
              Herr talman! Tack för svaret, statsrådet. Det är fortfarande
              två olika verkligheter vi talar om. Tillsammans med alliansen
              satsar Folkpartiet mer pengar än Socialdemokraterna på forskningen.
              När det sedan gäller hur pengarna används tror vi att forskarna
              själva är bättre skickade att avgöra hur de ska använda pengarna
              än att vi ska styra forskningen så hårt som Socialdemokraterna
              nu gör.
            </seg>
            <seg n="e8d67cb0">
              Fortfarande återstår diskussionen om den mycket långsamma förändring
              som äger rum när det till exempel gäller 3:12-reglerna, alltså
              de riktigt djupgående förenklingarna i näringslivet. Varför finns
              det så mycket tröghet på den socialdemokratiska sidan? Varför
              har de fastnat i den oerhört långsamma och långdragna processen?
              De lovar och lovar, men i praktiken händer oerhört lite.
            </seg>
            <seg n="9e1ae5db">
              Jag tror att förklaringen ligger i helt felaktiga föreställningar
              om arbetslivet. Vi fick i den föregående debatten ett mycket tydligt
              exempel på detta när man kom in på frågan om tjänstesektorn och
              vården. Då dök plötsligt det stora spöket upp. Vinst och sjukhus!
              Usch, usch, usch! Farligt!
            </seg>
            <seg n="7c6f31af">
              Jag har aldrig begripit vad Socialdemokraterna egentligen vill
              ha. Vill de ha förlustdrivande företag? Varför är ordet vinst
              ett slags svordom i den socialdemokratiska retoriken? Vad betyder
              allt detta? Ska vi gå tillbaka 200 år i utvecklingen av det moderna
              samhället för att där hitta de skrämselpropagandaspöken som Socialdemokraterna
              fortfarande bekämpar i sin retorik?
            </seg>
            <seg n="7251ab0c">
              Ja, det är svårt att vara företagare i Sverige i dag. Det är
              svårt att vara företagare även sedan arvs- och gåvoskatten slopats.
              Det är svårt att etablera ett nytt företag. Det är svårt att från
              början ha de inkomster som behövs för att verksamheten ska gå
              framåt. Det är mycket svårt att kunna samla lite mer pengar i
              verksamheten. Pengarna är för dyra i Sverige på grund av den mycket
              tunga beskattningen, och därför har vi stora svårigheter när det
              gäller tillgången till kapital.
            </seg>
            <seg n="f3361f71">
              Alla dessa svårigheter drabbar de minst gynnade grupperna i samhället
              hårdare än andra. Det är därför vi har färre kvinnliga företagare.
              Det är också därför många invandrare som borde bli företagare
              aldrig blir det. Jag vet att det finns en hel del, men de blir
              företagare i sin stora förtvivlan över att aldrig ens bli kallade
              till anställningsintervju.
            </seg>
          </u>
          <note type="speaker" n="311b84cf">
            Anf. 51 Näringsminister THOMAS ÖSTROS (s):
          </note>
          <u who="thomas_ostros_1881c3" xml:id="i-da7cfec80ad6fc36-18" n="8021f1eb">
            <seg n="10452f43">
              Herr talman! Jag är besjälad av att få en fortsatt ökning av
              antalet företagare. Jag tror att det är en mycket viktig framtidsfråga
              för Sverige. Vi behöver en ny entreprenörsanda, vi behöver fler
              som vill starta företag och vi behöver en kulturförändring. Det
              är oerhört viktigt både att ändra attityder och att undanröja
              hinder, att se till att det blir enklare och bättre, och fördelaktigt,
              att vara företagare.
            </seg>
            <seg n="a43004df">
              Vinst är naturligtvis en självklar drivkraft för ett företag.
              Märkligt vore det ju annars. Det är mycket viktigt för den svenska
              ekonomin att vi har vinstgivande företag. Om Ana Maria Narti fått
              för sig att jag på något vis skulle ha problem med detta vill
              jag genast undanröja de farhågorna.
            </seg>
            <seg n="b8959797">
              Det märkliga är att vi skulle kunna ha en intressant diskussion
              om konkreta frågor som behöver drivas. Jag har valt vilket är
              första gången i riksdagens historia att lägga fram ett stort paket
              med förenklingsåtgärder för riksdagen att bedöma. Det handlar
              om närmare 300 konkreta förslag. Det är ett bra och konkret arbetssätt,
              det vill säga inte bara prat utan också handling.
            </seg>
            <seg n="937b3ed4">
              Men när Ana Maria Narti ska försöka peka på de konkreta åtgärder
              som hon anser underlättar för det lilla företaget att komma på
              plats handlar det om att privatisera universitetssjukhusen. Jag
              förstår inte den kopplingen över huvud taget. Stopplagen handlar
              om att universitetssjukhusen inte ska ha vinstsyfte, och det är
              det som Ana Maria Narti går till storms mot.
            </seg>
            <seg n="f5bd39c3">
              Vi ska inte blanda ihop det som är den offentliga sektorn, universitetsväsendets
              inre själ, med näringslivet. Vi har universitetssjukhus som byggts
              upp under mycket lång tid och med helt andra drivkrafter än de
              i ett privat företag. De ska inte privatiseras. Däremot vill jag
              se mängder av entreprenörer som arbetar tillsammans med landstingsägda
              sjukhus och andra, privata, aktörer inom offentlig sektor som
              levererar och säljer och köper tjänster. Det är mycket bra. Men
              att lägga ned sitt engagemang på just stopplagen, som berör universitetssjukhusen
              och att minst ett akutsjukhus i varje landsting ska vara offentligägt,
              och påstå att det är något slags drivkraft för de små och medelstora
              företagen då måste jag säga att en vanlig företagare nog inte
              känner till att det skulle vara hindret.
            </seg>
            <seg n="71e85022">
              Det andra jag vill ta upp och där jag hade hoppats att Folkpartiet
              skulle vara med om att utveckla näringspolitiken är ett område
              som jag tror är väldigt viktigt, nämligen att små och medelstora
              företag, men också våra större företag, får bättre koppling till
              forskning och utveckling så att vi hittar bryggorna till forskarna,
              som ofta sitter med de tekniska lösningar som kan vara början
              till nya produkter och bättre produktionsmetoder. Det jobbar hela
              västvärlden med, och Sverige tillhör dem som går i bräschen, men
              vi måste ändå göra mycket mer.
            </seg>
            <seg n="cdee3174">
              Då säger Ana Maria Narti att nej, det ska inte avsättas pengar
              till detta, utan det ska bara avsättas pengar till det som forskarna
              själva bestämmer över.
            </seg>
            <seg n="24a71be5">
              Ana Maria Narti vet ju att jag tycker att det är viktigt att
              det finns gott om resurser till grundforskning. Men varför detta
              förakt för att också företag behöver komma i kontakt med forskarvärlden
              för att kunna utveckla sina produkter, öka sin produktivitet och
              bli mer konkurrenskraftiga? Det förstår jag inte.
            </seg>
            <seg n="263afa61">
              Låt oss i stället gå in i ett gemensamt arbete om hur man utvecklar
              företag och undanröjer centrala hinder för företag, inte peka
              på, som Don Quijote, väderkvarnen universitetssjukhuset som hindret
              mot att bli företagare i Sverige, för det tror jag inte på.
            </seg>
          </u>
          <note type="speaker" n="84cb37d8">
            Anf. 52 ANA MARIA NARTI (fp):
          </note>
          <u who="ana_maria_narti_1cdb99" xml:id="i-cc9f40c665083db8-2" n="280015ee">
            <seg n="3ff3d5f8">
              Herr talman! Tack, statsrådet. Jag visste att det skulle bli
              roligt, för jag vet att Thomas Östros är en bra talare som kan
              vrida och vända på saker och ting så att vi plötsligt står med
              en tankekullerbytta och inte förstår någonting. Han har alltså
              vunnit debatten därför att vi har blivit förvirrade.
            </seg>
            <seg n="330be545">
              När jag talade om sjukhusen talade jag om hjärnspökena som styr
              en del av den socialdemokratiska politiken. Det är just fokuseringen
              på vinst som ett slags utsugarmekanism i samhället som är farlig,
              och som jag tusen gånger har hört komma från olika socialdemokrater
              i diskussionen om sjukhusen. Det är en farlig beskrivning av verkligheten
              som inte har någonting att göra med det som händer i dag.
            </seg>
            <seg n="6e2f35dd">
              Nej, jag talade inte om sjukhus i förhållande till småföretag
              och medelstora företag. Jag illustrerade ett av de hjärnspöken
              som hindrar utvecklingen i arbetslivet i dag.
            </seg>
            <seg n="eadf1f49">
              Sedan vill inte vi från Folkpartiet sitta och regissera relationen
              mellan forskning och näringsliv. Vi har aldrig någonsin sagt att
              det där inte får inträffa. Vi har aldrig sagt att folk själva
              inte ska kunna sätta i gång sådana projekt. Men det är inte politikens
              roll att i detalj styra forskningen. Då har politiken lagt sig
              lite för mycket i det som människornas skapande kraft själv kan
              åstadkomma.
            </seg>
          </u>
          <note type="speaker" n="5fbe2322">
            Anf. 53 Näringsminister THOMAS ÖSTROS (s):
          </note>
          <u who="thomas_ostros_1881c3" xml:id="i-da7cfec80ad6fc36-19" n="8021f1eb">
            <seg n="c9ae2f53">
              Herr talman! Låt mig vidarebefordra komplimangen tillbaka till
              Ana Maria Narti. Att debattera med Ana Maria Narti är ibland som
              att åka bergochdalbana. Hon har en intellektuell fantasi som är
              imponerande och rolig.
            </seg>
            <seg n="060da466">
              Återigen målar hon upp denna bild, skickligt och med lödigt språk,
              av att socialdemokratin skulle vara emot vinst. Det är ju självklart
              att vinst är en drivkraft av central betydelse i näringslivet,
              att vinstgivande företag är bra för Sverige och att vi behöver
              fler som ger vinst. Det är inget som jag har något som helst problem
              med. Det är något som jag verkligen tycker i grund och botten
              och stöder fullt ut. Men det som Ana Maria Narti säger är att
              om vi argumenterar emot att föra in vinsten som drivkraft även
              i universitetssjukhusen det exempel som Ana Maria Narti själv
              tog upp introducerar vi plötsligt ett farligt gift i samhället
              som innebär att vi är emot all vinst.
            </seg>
            <seg n="9473d38b">
              Jag tror att Ana Maria Narti, om hon tänker efter, håller med
              om att det finns delar i samhället som inte ska ha vinsten som
              drivkraft. Det är viktiga delar av kultursfären som inte ska ha
              vinsten som drivkraft, även om också vinsten kan vara viktig i
              kompletterande delar i kulturen. Det är viktigt i stora delar
              av vården och omsorgen att fördelningen av möjligheterna att få
              vård och omsorg inte får påverkas av vinsten som drivkraft. Om
              Ana Maria Narti inte håller med om det blir jag verkligen förvånad.
            </seg>
            <seg n="8a76cabd">
              Låt oss skilja mellan detta och vårt engagerade arbete för att
              få fler företagare i Sverige och där antalet företagare växer.
              De har blivit 10 000 fler, vilket ju tyder på att det i detta
              klimat som Ana Maria Narti beskriver som totalt omöjligt ändå
              finns entreprenörer som bestämmer sig för att starta företag.
              Låt oss se till att det blir fler som startar företag!
            </seg>
          </u>
          <note n="4c7dc313">
            Överläggningen var härmed avslutad.
          </note>
          <note n="9c3844b5">
            11 § Svar på interpellation 2004/05:646 om EU-regler vid utbyggnad
            av kommunala stadsnät
          </note>
          <note type="speaker" n="fd88c10a">
            Anf. 54 Statsrådet ULRICA MESSING (s):
          </note>
          <u who="ulrica_messing_7bb86f" xml:id="i-da7cfec80ad6fc36-20" n="4d66ecf9">
            <seg n="e2b26275">
              Herr talman! Johnny Gylling har frågat mig vilka åtgärder jag
              avser att vidta för att utbyggnaden av kommunala stadsnät i Sverige
              ska uppfylla Europeiska kommissionens kriterier om konkurrensregler.
              Johnny Gylling har även frågat vilka åtgärder jag avser att vidta
              för att garantera en konkurrensneutral utbyggnad av bredbandsnätet
              i Sverige.
            </seg>
            <seg n="72da4c99">
              Svaret på Johnny Gyllings frågor är att det svenska regelverket
              står i överensstämmelse med de regler som finns inom EU. Regelverket
              om bredbandsstöden innehåller en rad villkor som ser till att
              de statliga medlen inte snedvrider konkurrensen samt att de används
              på ett kostnadseffektivt sätt. För det första får stöden endast
              användas för utbyggnad av bredband i glest bebyggda områden där
              det inte finns intresse för en kommersiell utbyggnad. För det
              andra ska marknadens aktörer involveras genom en affärsmässig
              konkurrensutsättning. För det tredje är det endast nät som är
              öppna och operatörsneutrala som har rätt att få del av stöden.
            </seg>
            <seg n="7d165c0a">
              När den svenska bredbandssatsningen presenterades i mars 2000
              var konkurrensneutralitet och mångfald en av grundpelarna. Regeringen
              har beslutat att stöden till ortssammanbindande nät och områdesnät
              ska vara teknikneutrala och att de endast får användas till öppna
              nät. I dag ser vi att en mångfald av tekniker används i utbyggnaden
              i landet, alltifrån radiolänk till fiberoptisk kabel. Jag ser
              mycket positivt på denna utveckling, då jag tror att det kommer
              att innebära en effektiv konkurrens som gynnar oss alla som konsumenter.
            </seg>
            <seg n="dacee07b">
              Inom bredbandssatsningen löper två stödprojekt, ett på Sveriges
              Kommuner och Landsting, Samverkan kring IT-infrastruktur, och
              ett på länsnivå, Länssamverkan bredband. Samverkan kring IT-infrastruktur
              stöder kommunerna i deras arbete med bredbandsstöden vad gäller
              allt från juridiska frågor till dokumentation. Länssamverkan bredband
              stöder i sin tur länen i deras arbete med hantering av bredbandsstöden.
              Dessa projekt har också i uppgift att kontinuerligt följa utbyggnaden
              som sker med statligt stöd och rapportera om den. Också Post-
              och telestyrelsen följer utbyggnaden av IT-infrastruktur och rapporterar
              framstegen årligen. Båda dessa rapporteringar ger ett utförligt
              underlag för att kunna följa bredbandsutbyggnaden i Sverige.
            </seg>
            <seg n="2ab0dab8">
              Kommunerna har visat ett stort engagemang i den statliga bredbandssatsningen.
              I glest befolkade områden, där det saknas förutsättningar för
              en marknadsmässig utbyggnad, är just engagemanget mycket viktigt
              för att bredbandsutbyggnaden ska komma till stånd. Det finns många
              olika aktörer och samverkansformer mellan aktörer när det gäller
              etableringen av bredband i gles- och landsbygd. Eftersom både
              statliga aktörer och kommuner sedan länge engagerat sig i bredbandsutbyggnaden,
              är det inte förvånande att det också avspeglas i den utbyggnad
              som sker med statligt stöd.
            </seg>
          </u>
          <note type="speaker" n="20ad49ba">
            Anf. 55 JOHNNY GYLLING (kd):
          </note>
          <u who="johnny_gylling_eaf684" xml:id="i-62d8733f3468951c-0" n="94d16f56">
            <seg n="00bbb15d">
              Herr talman! Jag får tacka statsrådet Messing för svaret på min
              interpellation.
            </seg>
            <seg n="f5a28d7e">
              Frågan om bredband debatteras ganska ofta i dag i samhället.
              Just nu kan till exempel människor sitta framför sina datorer
              och titta på vår debatt här i riksdagen tack vare att de har bredband.
              Nu vet jag inte om just dessa tittare blir så mycket lyckligare
              av det. Men det kan ju vara ett ämne som någon är intresserad
              av som man vet ska komma upp i riksdagen. Man kan då följa debatten
              via datorn och sedan skicka ett mejl till ministern eller riksdagsledamoten
              och komma med sina synpunkter. Jag tror att bredband i förlängningen
              kan påverka vår demokrati och göra att vi får en öppnare demokrati
              i samhället, och det är ju positivt.
            </seg>
            <seg n="e202ff3b">
              Det som jag vill debattera i dag är konkurrensen på det här området.
              Jag tror nämligen att med en bra konkurrens får vi snabbare utbyggt
              bredband. Där är vi ganska överens i de politiska partierna. Den
              stora tvistefrågan är inte om vi ska ha konkurrens utan hur den
              ska fungera.
            </seg>
            <seg n="e4c4802b">
              Nu har EU-kommissionen lagt fram regler som vi alla ska rätta
              oss efter. Det innebär att om det offentliga ska stödja en bredbandsutbyggnad
              ska det huvudsakligen handla om glesbygden, och det ska handla
              om sådana nät som många operatörer kan komma in i och använda,
              så att det inte blir monopol.
            </seg>
            <seg n="1b86fabf">
              Jag ifrågasätter om detta fungerar i verkligheten. Ministern
              säger i sitt svar att det svenska regelverket står i överensstämmelse
              med de regler som finns inom EU. Det kan jag också acceptera och
              hålla med om. Detta gäller ju regelverket, men frågan är hur verkligheten
              ser ut.
            </seg>
            <seg n="903e1b14">
              Jag har samlat på mig ett antal tidningsartiklar som handlar
              om det här. Man kan till exempel läsa om en kommun som har bestämt
              sig för att bygga ett stadsnät. De människor som bor en bit utanför
              centrum missar denna utbyggnad eftersom det blir för dyrt för
              de andra operatörerna att bygga ut. De får inte vara med på kommunens
              nät. Det här förutsätter att kommuner som bygger ut egna stadsnät
              öppnar upp dem för andra operatörer så att det blir fritt att
              använda dem. Jag är orolig för att så inte sker i dag.
            </seg>
            <seg n="f36fac2f">
              Som exempel kan jag nämna att man i Södertälje nyligen har överklagat
              beslutet att bygga ett eget stadsnät. Jag har också haft kontakt
              med ett antal operatörer som vill satsa på bredband, men som anser
              att de blir motarbetade av speciellt kommuner.
            </seg>
            <seg n="ece64211">
              Kommunerna har kommunala bolag som svarar för bredbandsnäten.
              Det finns nu en trend att de också säljer tjänster på dessa nät.
              De hyr inte bara ut fibern man brukar kalla det för svartfiber
              om man hyr ut det till andra utan de säljer också systemtjänster.
              Jag anser att detta är fel.
            </seg>
            <seg n="23d9c7ad">
              Min fråga till ministern blir fortfarande: Regelverket i Sverige
              kanske stämmer, men hur ser det ut i verkligheten? Är ministern
              verkligen nöjd med utvecklingen?
            </seg>
          </u>
          <note type="speaker" n="27c3399a">
            Anf. 56 Statsrådet ULRICA MESSING (s):
          </note>
          <u who="ulrica_messing_7bb86f" xml:id="i-da7cfec80ad6fc36-21" n="4d66ecf9">
            <seg n="b4904d97">
              Herr talman! Jag tror att Johnny Gylling och jag är överens om
              vad man kan använda bredband till och hur viktig utbyggnaden av
              bredband som infrastruktur är för att komplettera annan infrastruktur.
              Johnny Gylling nämnde som exempel att kunna påverka demokratin.
              Ett annat viktigt exempel är att bredband, när man arbetar med
              regional utveckling, kan knyta ihop stora delar av vårt land och
              underlätta för privat och offentlig service.
            </seg>
            <seg n="dc1cdec9">
              Vi har i dag debatter om väldigt många olika typer av infrastrukturer
              som byggs ut i ett högt tempo. Bredband är ett av dem och 3 G
              är ett annat. Tanken med alla dessa infrastrukturer är att de
              ska komplettera varandra, men att de delvis har helt olika syften.
            </seg>
            <seg n="d9b94baf">
              Sedan är konkurrensen också oerhört viktig för att vi som konsumenter
              ska vara säkra på att vi får de bästa produkterna till det lägsta
              priset. Det är också viktigt för företagen sinsemellan att det
              finns en konkurrens och därmed en positiv tävling om att alltid
              ligga bäst till. Jag tror att konkurrensen är avgörande för möjligheterna
              till fortsatt tillväxt och utveckling, inte bara inom IT- och
              telekomsektorn utan generellt.
            </seg>
            <seg n="7b54b060">
              I de krav som regeringen har ställt för utbetalning av bredbandspengarna
              ingår att näten ska vara öppna och operatörsneutrala. Vi vill
              inte bidra till en utbyggnad med hjälp av statliga medel som bygger
              in delar av kommuner eller hela kommuner i system som efter ett
              tag visar sig vara omoderna och svåra att samverka kring. Det
              ska alltså vara öppna nät. Merparten av de stöd som vi hittills
              har betalat ut i bredbandssatsningen har gått till privata aktörer.
            </seg>
            <seg n="a773da79">
              Vi följer väldigt noga hur kommunerna hanterar de stöd och villkor
              som också ingår i bredbandssatsningen om att det ska ske en upphandling.
              I de fall som det finns en oro för att kommunen på något sätt
              har genat i den frågan kan man som enskild aktör luta sig mot
              kommunallagen som är väldigt tydlig på den punkten. I de fall
              som det rör sig om ett kommunalt bolag finns det också möjlighet
              att överklaga ärendet. Ett kommunalt bolag är ju också med och
              konkurrerar på en marknad och ska då leva upp till samma konkurrenskriterier
              som andra aktörer.
            </seg>
            <seg n="b6b7f2ce">
              Jag följer med stort och seriöst intresse den debatt som förs
              runtom i landet eftersom jag tycker att bredbandsutbyggnaden i
              sig är oerhört viktig. Jag vill att den ska fortsätta med högt
              tempo därför att jag ser vad den betyder för kommuninnevånare
              och också för näringslivet runtom i landet. Därför är jag naturligtvis
              mån om att utbyggnaden sker på rätt sätt.
            </seg>
            <seg n="c4636a3d">
              Om man känner en oro för att allt inte har gått rätt till tycker
              jag att det är bra att man överklagar. Jag är också mån om att
              de myndigheter som ska agera och hantera rapporteringen till regeringen
              bevakar den här frågan med stort intresse.
            </seg>
          </u>
          <note type="speaker" n="8dd6298a">
            Anf. 57 JOHNNY GYLLING (kd):
          </note>
          <u who="johnny_gylling_eaf684" xml:id="i-62d8733f3468951c-1" n="94d16f56">
            <seg n="88efe462">
              Herr talman! Det som ministern säger kan låta bra, att hon precis
              som jag vill att detta med bredband ska växa och byggas ut och
              att denna utbyggnad och även tjänsterna ska ske i konkurrens.
              Men verkligheten verkar inte vara så ljus.
            </seg>
            <seg n="9085683e">
              Det finns operatörer som mer eller mindre ger upp i en del kommuner
              där kommunala bostadsbolag själva tar hand om det hela och bygger
              nätet. När det gäller tv-sändningar kan man säga att man skriver
              kontrakt med ett tv-bolag som använder bredbandsnätet, och sedan
              kan ingen annan komma in där. Då har man låst konsumenterna till
              en operatör.
            </seg>
            <seg n="f5cbd3a9">
              Jag är rädd för att vi är på väg in i ett slags kommunalt monopol
              när det gäller bredbandsutbyggnaden i kommunerna. Det är något
              som vi verkligen vill undvika.
            </seg>
            <seg n="c90eb74c">
              Jag vill ställa en konkret fråga till ministern: Är ministern
              beredd att ge Post- och telestyrelsen ett konkret uppdrag att
              se över konkurrensen vid utbyggnaden av stadsnät?
            </seg>
            <seg n="e049a818">
              Jag vet att Post- och telestyrelsen har ett allmänt uppdrag att
              övervaka bredbandsutbyggnaden. Men eftersom det finns en stor
              oro operatörer hör av sig, enskilda människor överklagar beslut
              skulle jag vilja fråga ministern om hon är beredd att ge Post-
              och telestyrelsen ett konkret uppdrag att följa upp stadsnäten
              och konkurrenssituationen och sedan rapportera till regeringen
              och riksdagen.
            </seg>
          </u>
          <note type="speaker" n="32ac97c3">
            Anf. 58 Statsrådet ULRICA MESSING (s):
          </note>
          <u who="ulrica_messing_7bb86f" xml:id="i-da7cfec80ad6fc36-22" n="4d66ecf9">
            <seg n="0604bf4b">
              Herr talman! Låt mig ta med mig den frågan, Johnny Gylling. Vi
              träffar regelbundet Post- och telestyrelsen, och vi har också
              en myndighetsdialog där vi får återrapporteringar om de uppdrag
              som ligger hos myndigheten.
            </seg>
            <seg n="4ce206b0">
              Jag ska ställa en konkret fråga till Post- och telestyrelsen
              om man utifrån de uppdrag och det underlag som man i dag har kan
              ge mig en försäkran och jag i min tur kan förmedla den till riksdagen
              om att man har tittat på de överklaganden som har gjorts och om
              att man följer de pengar som har fördelats och ser efter om de
              har fördelats på ett rättvist och konkurrensneutralt sätt.
            </seg>
            <seg n="0293f67a">
              Om man på Post- och telestyrelsen själv upplever att man inte
              har de svaren är jag beredd att komplettera deras uppdrag. Men
              låt mig först ha den dialogen med myndigheten så att jag inte
              bara staplar uppdragen på varandra. Jag vill också vara säker
              på att de ger ett mervärde.
            </seg>
            <seg n="35c1a6ba">
              Vi har vidtagit en rad olika åtgärder för att underlätta utbyggnaden.
              Johnny Gylling nämnde de överklaganden som har gjorts, och det
              är ett bekymmer att många överklaganden blir liggande under lång
              tid. Det tittar vi nu på i vårt arbete med en IT-politisk proposition.
            </seg>
            <seg n="ea279735">
              Alldeles nyss har vi överlämnat en lagrådsremiss som rör ändringar
              i ledningsrättslagen som också ska underlätta möjligheterna till
              utbyggnad. Man ska till exempel kunna gå fram med bredband i tunnlar,
              rör och flera andra liknande anordningar för att hela tiden öka
              tempot.
            </seg>
            <seg n="9893c764">
              För att kunna få en bred uppslutning från alla aktörer kring
              att använda dessa möjligheter är det naturligtvis viktigt att
              man litar på systemet och att man upplever att upphandlingen går
              rätt till. Så jag ska ta med mig den frågan.
            </seg>
            <seg n="e2d64804">
              Samtidigt vill jag säga att vi naturligtvis ska ha en diskussion
              med de kommuner som inte har skött det här på ett riktigt sätt.
              Där utgår jag också från att min myndighet agerar på det sätt
              som den ska agera. Men utbyggnaden skulle aldrig gå så fort om
              inte kommunerna hade ett engagemang i frågan. Så det är fråga
              om en balansgång här.
            </seg>
            <seg n="b8a1855c">
              Vi behöver ett politiskt engagemang i kommunerna där man har
              en idé och en vilja när det gäller utbyggnaden. Man måste på politisk
              nivå kunna se värdet av en utbyggnad. Kommunernas engagemang för
              bredbandsutbyggnaden har varit oerhört viktigt, och det kommer
              att fortsätta att vara viktigt.
            </seg>
            <seg n="d0917d90">
              Vi får naturligtvis vara noga med att de pengar vi fördelar verkligen
              används så att man lever upp till de lagar, regler och förordningar
              som finns. Där är jag beredd att lyssna på myndigheten för att
              se om det behövs ytterligare kontrollåtgärder. Vi riktar in oss
              på och är glada för det fortsatta engagemanget.
            </seg>
          </u>
          <note type="speaker" n="93f1a8d4">
            Anf. 59 JOHNNY GYLLING (kd):
          </note>
          <u who="johnny_gylling_eaf684" xml:id="i-62d8733f3468951c-2" n="94d16f56">
            <seg n="bf841023">
              Herr talman! Man kan på ett sätt jämföra detta med att bygga
              ut bredband med utbyggnaden av fjärrvärme i Sverige. Kommunerna
              har byggt ut fjärrvärmenät under ganska kort tid och fått många
              hushåll anslutna till detta. Men sedan har det uppstått ett slags
              inlåsningseffekt så att när man väl har anslutit sig för dyra
              pengar är man bunden att betala det pris som värmebolagen begär.
              Trots löften om att de ska följa konsumentprisindex på det området
              har det visat sig att de generellt sett har tagit ut för mycket.
              Det kom en rapport om det för inte så länge sedan.
            </seg>
            <seg n="d483b129">
              Risken är likadan på det här området. Man bygger snabbt ut bredband
              i kommunerna, och det är jättebra. Jag håller med om att det är
              bra att kommunerna engagerar sig. Men om man inte gör det på rätt
              sätt kan det bli en inlåsningseffekt så att medborgarna sedan
              sitter där med väldigt höga kostnader och inte kan välja att byta
              operatör eller byta till en ny tjänst. Det är det vi måste undvika.
            </seg>
            <seg n="e2386ae8">
              Jag tycker att det är bra att ministern tar med sig frågan och
              resonerar med Post- och telestyrelsen. Budskapet till de privata
              aktörerna måste ju vara att de också ska vara med och bygga ut
              bredband i Sverige. Det ska inte finnas något monopol här från
              den offentliga sidan.
            </seg>
          </u>
          <note n="4c7dc313">
            Överläggningen var härmed avslutad.
          </note>
          <note n="99b5da30">
            12 § Svar på interpellation 2004/05:645 om Huvudstaleden
          </note>
          <note type="speaker" n="c09e08c3">
            Anf. 60 Statsrådet ULRICA MESSING (s):
          </note>
          <u who="ulrica_messing_7bb86f" xml:id="i-da7cfec80ad6fc36-23" n="4d66ecf9">
            <seg n="af5a6bb1">
              Herr talman! Martin Andreasson har frågat om jag kommer att vidta
              åtgärder för att staten aktivt ska medverka till utbyggnaden av
              Huvudstaleden och när i så fall.
            </seg>
            <seg n="aa8621f9">
              De analyser Vägverket nyligen har gjort av vägförbindelserna
              i norra Storstockholm visar att Huvudstaleden främst har en lokal
              betydelse i Solna, Sundbyberg och Ulvsunda. Vägverket har tidigare
              haft uppfattningen att Huvudstaleden inte har en sådan övergripande
              roll i regionens vägnät att det är motiverat med ett statligt
              ansvar för förbindelsen. De nyligen gjorda analyserna stöder denna
              uppfattning.
            </seg>
            <seg n="6f76a775">
              Martin Andreasson påpekar att den parlamentariska Helsingforssberedningen
              hade med Huvudstaleden på sin prioriterade lista över vägutbyggnader
              som är angelägna på kort och lång sikt. I samband med att nya
              investeringsplaner skulle upprättas för perioden 20042015 fick
              Vägverket, Banverket och de berörda länsstyrelserna i uppdrag
              att överväga förslagen från Helsingforssberedningen och i sina
              planförslag redovisa sina ställningstaganden. Länsstyrelsen i
              Helsingforss län har i sin länsplan inte prioriterat Huvudstaleden.
            </seg>
            <seg n="b37af978">
              Det är värt att notera att kostnadsuppskattningen för Huvudstaleden
              var 1,8 miljarder kronor när Helsingforssberedningen lämnade sitt
              betänkande, medan den nu är uppe i mellan 3 och 7,4 miljarder
              kronor. Den stora spännvidden beror på att flera olika alternativ
              av dragning har diskuterats.
            </seg>
            <seg n="b7fc583c">
              Martin Andreasson för fram möjligheterna till ökat bostadsbyggande
              som ett av de viktigaste argumenten för att bygga Huvudstaleden.
              Jag är helt överens med Martin Andreasson om behovet av fler bostäder
              i Helsingforssregionen och att prioritera infrastrukturobjekt
              som kan leda till ökat bostadsbyggande. När regeringen i februari
              2004 beslutade om definitiva ramar till länsplanerna för regional
              transportinfrastruktur höjdes ramen för Helsingforss län med 895
              miljoner kronor. Den viktigaste orsaken till höjningen var att
              regeringen ville stödja infrastrukturprojekt som bidrar till att
              öka bostadsbyggandet i Helsingforssregionen, till exempel utbyggnaden
              av friluftsstaden Riksten i Botkyrka kommun och utbyggnaden av
              Vega i Haninge kommun.
            </seg>
          </u>
          <note type="speaker" n="25a8fa45">
            Anf. 61 MARTIN ANDREASSON (fp):
          </note>
          <u who="martin_andreasson_f03825" xml:id="i-2de8c33c4daa3503-0" n="f97cc5ee">
            <seg n="049d180c">
              Herr talman! Först och främst vill jag tacka statsrådet för svaret
              även om svaret innehöll något helt annat än vad jag tror att invånarna
              i Solna, Sundbyberg och Helsingfors hade hoppats på.
            </seg>
            <seg n="cce5ca77">
              Jag tycker att man ska notera att jag i min interpellation medvetet
              uttryckte mig ganska hovsamt när det gällde statens roll i byggandet
              av en trafikled som skulle knyta upp en av de värsta trafikknutarna
              i Helsingforssregionen. Det är naturligtvis så att öppnandet av
              en ny förbindelse mellan Helsingforss innerstad och Helsingforssregionens
              nordvästra del påverkar situationen både lokalt i de berörda kommunerna
              och i regionen som helhet.
            </seg>
            <seg n="49a10566">
              Det är värt att notera att den väg vi här diskuterar har diskuterats
              ända sedan Essingeledens tillkomst som ett sätt att skapa en effektivare
              koppling mellan två av landets Europavägar, nämligen Europaväg
              4 och Europaväg 18, via en av de tyngst trafikerade riksvägarna
              i Helsingforssregionen. Det handlar så att säga inte om vilken
              lokalgata som helst, utan det handlar om ett sätt att åstadkomma
              ett trafikflöde som gör att den trafik som är tvungen att gå på
              landsväg kan få en naturlig koppling mellan innerstaden och regionens
              nordvästra delar.
            </seg>
            <seg n="6b0a1a4c">
              Det trafikflöde som i dag går på Europaväg 4 och Europaväg 18
              måste antingen gå via den mycket hårt trafikerade Uppsalavägen
              strax norr om Helsingfors eller via boendegator i Helsingfors,
              Solna och Sundbyberg. Jag tror faktiskt att inte heller statsrådet
              önskar att trafiken ska fortsätta att långsiktigt ta vägarna genom
              människors bostadsområden.
            </seg>
            <seg n="f19d4ef5">
              Det här är naturligtvis en betydande trafikinvestering. Det handlar
              om att möjliggöra både en radikalt förbättrad stadsmiljö, ett
              förbättrat trafikflöde och ett ökat byggande. Här måste man se
              vilka olika finansieringsformer som är möjliga.
            </seg>
            <seg n="93e7c62a">
              Jag noterar att statsrådet i sitt svar lyfter fram behovet av
              infrastrukturprojekt som kan leda till ökat bostadsbyggande. Vi
              vet att landshövdingen i Helsingforss län, som fick ett särskilt
              uppdrag av regeringen att studera kopplingen mellan bostadsbyggande
              och infrastruktur, konstaterade att kommunerna i denna region,
              i detta län, skulle kunna bygga 56 000 nya lägenheter under åren
              20062011, men av dessa är 41 000 lägenheter direkt kopplade till
              investeringar i trafikinfrastrukturen.
            </seg>
            <seg n="648b4915">
              Herr talman! Jag vill återkomma till den fråga som jag berörde
              inledningsvis, nämligen att här handlar det om trafikkopplingen
              mellan två av landets tyngst trafikerade Europavägar via en av
              länets tyngst trafikerade riksvägar.
            </seg>
            <seg n="4fbe85e7">
              Min fråga till statsrådet är: Anser inte statsrådet att staten
              har något delansvar för trafikflödet mellan två intilliggande
              Europavägar?
            </seg>
          </u>
          <note type="speaker" n="24e0ddba">
            Anf. 62 Statsrådet ULRICA MESSING (s):
          </note>
          <u who="ulrica_messing_7bb86f" xml:id="i-da7cfec80ad6fc36-24" n="4d66ecf9">
            <seg n="649e03a9">
              Herr talman! Ända sedan den transportpolitiska propositionen
              antogs i slutet på 80-talet följer vi en tydlig uppdelning av
              vem som ska ha ansvar för de nationella vägarna och vem som ska
              ha ansvar för de regionala vägarna eller länsvägarna och de kommunala
              vägarna. I de större tätorterna ska staten ha ansvar för de övergripande
              allmänna vägarna, och vad som är en övergripande allmän väg kan
              ju ändras över tiden.
            </seg>
            <seg n="b9ee4b25">
              Precis som Martin Andreasson beskrev har diskussionerna om Huvudstaleden
              förts sedan 60-talet. Med nya bostadsområden, nya arbetsplatser
              och nytt mönster när det gäller pendling och resande måste man
              också vara beredd att ompröva vad som egentligen är en övergripande
              allmän väg. Det är därför som Vägverket då och då just prövar
              det när det gäller en del hårt trafikerade vägar. Och vid den
              senaste prövningen av den här aktuella vägen är det Vägverkets
              bedömning att här handlar det väldigt mycket om bilar som använder
              de kommunala gatorna i Solna och Sundbyberg för att ta sig in
              mot Helsingfors. Det är mycket av arbetsmarknadspendling, och
              det är i den meningen lokal och regional pendling. Då är fördelningen,
              ända sedan den transportpolitiska propositionen 1988, sådan att
              ansvaret inte ligger på staten.
            </seg>
            <seg n="a0de5822">
              Jag vill understryka att stadsplanering också påverkar resemönstret,
              och då måste det även påverka bedömningen av vilka vägar som ska
              vara statliga i framtiden. Men i dagsläget ser jag ingen anledning
              att dra någon annan slutsats än den som Vägverket har gjort, nämligen
              att detta i dag inte är en nationell väg, trots att jag ser det
              resandemönster som Martin Andreasson beskriver.
            </seg>
            <seg n="9ca9bc86">
              Men jag ser också ett problem. Om vi skulle börja luckra upp
              i det synsätt som vi har lutat oss emot i 25 år nu så betyder
              det att det också finns många andra vägar som skulle kunna få
              kriteriet nationell väg på samma sätt som just den här sträckan
              på Huvudstaleden. Därför vill jag fortsätta hålla på de principer
              som har varit vägledande.
            </seg>
            <seg n="fd3437f9">
              Däremot vill jag återigen understryka det jag tror att Martin
              Andreasson och jag är överens om, nämligen att det i Helsingfors
              och i Storstockholm behöver byggas många bostäder. Därför uppskattar
              jag det konstruktiva samarbete och den dialog som regeringen hade
              med Länsstyrelsen i Helsingforss län och med Mälardalsrådet inför
              fördelningen av infrastrukturpengarna. Det är ingen tillfällighet
              att just Helsingforss läns ramar ökade med så mycket som 895 miljoner
              kronor, därför att där var fokus på bostadsbyggande. Det är klart:
              Den utveckling vi vill se i vår huvudstad kommer så småningom
              också att påverka bedömningen av vem som ska ta ansvar för de
              olika vägnäten och varför.
            </seg>
          </u>
          <note type="speaker" n="624faae4">
            Anf. 63 MARTIN ANDREASSON (fp):
          </note>
          <u who="martin_andreasson_f03825" xml:id="i-2de8c33c4daa3503-1" n="f97cc5ee">
            <seg n="2a1a917d">
              Herr talman! Det är naturligtvis så att en av de största utmaningarna
              som vi har i landets storstadsregioner är att kunna kombinera
              en utbyggnad av bostadsbeståndet med att knyta upp de svårartade
              problem som vi har i trafikinfrastrukturen, och det gäller inte
              minst i Storstockholm. Där kan vi naturligtvis diskutera vilka
              infrastrukturinvesteringar som hade varit möjliga med de budgetramar
              som oppositionen hade förespråkat, men nu är de här budgetramarna
              ett faktum. Jag har förståelse för att länsstyrelsen, ställd inför
              det faktum att man bara har ett visst kvantum pengar, har tvingats
              till mycket hårda prioriteringar i sitt yttrande över de förslag
              till väginvesteringar och för den delen också järnvägsinvesteringar
              som har varit aktuella.
            </seg>
            <seg n="b3191d78">
              Här handlar det, liksom på flera andra områden i våra storstäder,
              om att strategiska investeringar som kan knyta ihop viktiga delar
              av det nationella vägnätet också kan få en frigörande effekt för
              de investeringar som behöver göras i bostäder i lägen där vi vet
              att människor är intresserade av att bo. Kan vi dessutom göra
              det på ett sätt som gör att stadsmiljön för de boende i dessa
              kommuner radikalt förbättras så har vi en trippelvinst: Både trafikflödena,
              bostadsbyggandet och miljön i våra storstäder kommer att gynnas.
            </seg>
            <seg n="22eb14f6">
              Jag vet att statsrådet i andra infrastrukturprojekt som har samma
              principiella aspekt, nämligen att de till stora delar berör lokala
              och regionala infrastrukturfrågor men samtidigt också berör vägar
              där staten har ett delansvar, har visat ett konstruktivt engagemang.
              Det jag hade hoppats var att statsrådet också när det gäller denna
              fråga hade varit beredd att öppna för en diskussion mellan de
              olika parterna om man skulle kunna hitta ett sätt att gå vidare
              med denna infrastrukturinvestering, som faktiskt handlar om att
              knyta ihop två av landets tyngst trafikerade Europavägar. Och
              jag törs säga att trafikproblemen i den delregion som vi här diskuterar
              inte lär minska när försöket med trängselskatter sätter i gång
              med tanke på de farhågor som finns om att trafiken då kommer att
              ta andra vägar för att försöka undvika Helsingforss innerstad
              och den avgiftsbelagda zonen.
            </seg>
          </u>
          <note type="speaker" n="c7cfd465">
            Anf. 64 Statsrådet ULRICA MESSING (s):
          </note>
          <u who="ulrica_messing_7bb86f" xml:id="i-da7cfec80ad6fc36-25" n="4d66ecf9">
            <seg n="964ca0e6">
              Herr talman! Jag tror att det alltid kommer att vara så, hur
              mycket pengar vi än lägger på och hur högt vi än prioriterar vägar
              och järnvägar eller annan infrastruktur att vi ändå måste prioritera,
              därför att pengarna inte räcker till allt. Det finns många angelägna
              objekt runtom i landet som man också skulle vilja bygga lite tidigare.
            </seg>
            <seg n="f634a665">
              Jag är i dagsläget inte beredd att möta Martin Andreassons önskemål
              om en diskussion om ansvaret för den här vägen, därför att jag
              tycker att Vägverkets senaste bedömning och kartläggning av trafiken
              är så tydlig. Jag är däremot beredd att följa utvecklingen. Som
              jag sade i mitt förra inlägg är det naturligtvis så att bedömningen
              av vad som är allmänna vägar eller inte ändras över tiden därför
              att resemönster och livsmönster ändras.
            </seg>
          </u>
          <note type="speaker" n="36a2f563">
            Anf. 65 MARTIN ANDREASSON (fp):
          </note>
          <u who="martin_andreasson_f03825" xml:id="i-2de8c33c4daa3503-2" n="f97cc5ee">
            <seg n="273ec54f">
              Herr talman! Jag vill bara kort avsluta denna debatt med att
              först tacka statsrådet för de synpunkter som har framförts, även
              om jag beklagar det ställningstagande som statsrådet har kommit
              till.
            </seg>
            <seg n="a438d14d">
              Jag tror att utvecklingen när det gäller behovet av infrastrukturinvesteringar
              i Helsingforssregionen kommer att gå så snabbt att jag tror att
              den regering som finns om ett par år nog kommer att få all anledning
              att återkomma till frågan.
            </seg>
          </u>
          <note n="4c7dc313">
            Överläggningen var härmed avslutad.
          </note>
          <note n="0182c5d9">
            13 § Svar på interpellation 2004/05:647 om infrastruktursatsningar
            för nordöstra Helsingforssregionen
          </note>
          <note type="speaker" n="a414c01f">
            Anf. 66 Statsrådet ULRICA MESSING (s):
          </note>
          <u who="ulrica_messing_7bb86f" xml:id="i-da7cfec80ad6fc36-26" n="4d66ecf9">
            <seg n="e68c6f83">
              Herr talman! Martin Andreasson har frågat mig om och när jag
              kommer att vidta åtgärder för att nordöstra Helsingforssregionen
              ska erhålla de nödvändiga förstärkningarna i infrastrukturen för
              kollektivtrafik och vägtrafik.
            </seg>
            <seg n="24aacf7a">
              Regeringen fastställde förra året de långsiktiga infrastrukturplanerna
              för perioden 20042015 och de ekonomiska ramarna för länsplanerna.
              Jag kan konstatera att flera objekt ingår i planerna, som är viktiga
              för både Helsingforssområdet i stort och för nordostsektorn. Jag
              tänker bland annat på Citybanan, E 18 mellan Ulriksdal och Hjulsta,
              Norra länken samt Norrortsleden. Regeringens beslut innebar också
              att man höjde ramen för länsplanen i Helsingfors rejält, bland
              annat för att kunna stödja infrastrukturprojekt som bidrar till
              att öka bostadsbyggandet.
            </seg>
            <seg n="553dd7bd">
              Besluten innebär att de objekt som regionen själv rankade högst
              kan byggas ut under planperioden. Diskussionen om att inrymma
              nya objekt i planerna får vi återkomma till i kommande inriktnings-
              och åtgärdsplanering för transportinfrastrukturen.
            </seg>
          </u>
          <note type="speaker" n="4274241d">
            Anf. 67 MARTIN ANDREASSON (fp):
          </note>
          <u who="martin_andreasson_f03825" xml:id="i-2de8c33c4daa3503-3" n="f97cc5ee">
            <seg n="a7813b57">
              Herr talman! Jag vill tacka statsrådet för svaret. Det var dock
              ett av de kortaste interpellationssvar som jag tror att jag har
              sett i denna kammare på ganska länge.
            </seg>
            <seg n="e50ed05c">
              När vi nu talar om infrastrukturinvesteringar i nordöstra Helsingforssregionen
              så räknar statsrådet upp några investeringar som berör regionen
              som helhet, naturligtvis också nordöstra regionen. Sedan nämner
              statsrådet Europaväg 18 mellan Ulriksdal och Hjulsta, som ju definitivt
              inte geografiskt ligger i nordostregionen. Men det är okej, statsrådet!
              Jag förstår att Ulrica Messing har många frågor att tänka på och
              att denna fråga kanske inte har fått just den uppmärksamhet som
              invånarna i de berörda kommunerna skulle efterfråga.
            </seg>
            <seg n="11ec1c69">
              Det är ju så här, herr talman, att vi talar om en delregion i
              Helsingforssområdet som har en av de största potentialerna för
              att kunna öka sin befolkning som vi ser i någon av de storstadsnära
              regionerna. Det handlar om sex kommuner som för 35 år sedan hade
              135 000 invånare. För några år sedan hade man drygt 210 000 invånare.
              Kommunerna har en politisk vilja att samverka för att utvecklas
              och planera för en fortsatt befolkningstillväxt som gör att man
              år 2030 skulle kunna ha drygt 300 000 invånare, det vill säga
              nära nog 100 000 fler invånare än i dag.
            </seg>
            <seg n="9e11b5f9">
              Till detta kommer att man är öppen för att planera för en utbyggnad
              av antalet arbetsplatser i kommunerna från dagens 74 000 arbetstillfällen
              till 125 000 arbetstillfällen. Det är inte fullt ut en fördubbling
              men inte långt därifrån.
            </seg>
            <seg n="380af1fd">
              Till detta kommer att det rör sig om en delregion där vi vet
              att en av regionens mest expansiva hamnar är belägen. Vi har viktiga
              tunga industrianläggningar i denna delregion. Sammantaget kan
              man konstatera att vi vet att behovet av infrastrukturinvesteringar
              i denna del av Storstockholm är stort.
            </seg>
            <seg n="341f6cf3">
              En av de allra mest viktiga investeringarna skulle vara att skapa
              en naturligare koppling mellan dessa sex kommuner och regionkärnan.
              Det enda vi vet i den riktningen, det enda som regeringen hittills
              har lovat när det gäller de nordsydliga kommunikationerna, är
              att det ska införas biltullar. För säkerhets skull har man nyligen
              flyttat gränsen för biltullarna norrut så att hela universitetsområdet
              med plats för 30 000 studenter om jag minns rätt och tusentals
              lärartjänster kommer att ligga inom tullområdet.
            </seg>
            <seg n="83175733">
              Men någonting som statsrådet över huvud taget inte nämner i sitt
              svar är behovet av järnvägsinvesteringar i denna del av Helsingforssregionen.
              Det gör mig lite förvånad. Jag trodde att vi var överens om att
              det inte bara centralt utan också i de olika delarna av länet
              behövs infrastrukturinvesteringar som gör att människor kan välja
              kollektivtrafik. Vore det inte dags att ge snart 300 000 människor
              möjlighet att ansluta sig till det nationella järnvägsnätet?
            </seg>
          </u>
          <note type="speaker" n="90de7583">
            Anf. 68 Statsrådet ULRICA MESSING (s):
          </note>
          <u who="ulrica_messing_7bb86f" xml:id="i-da7cfec80ad6fc36-27" n="4d66ecf9">
            <seg n="91713b93">
              Herr talman! Jag nämnde i mitt svar flera av de objekt som vi
              har planerat för och som vi också arbetar med i Helsingfors. Jag
              gjorde det mycket, Martin Andreasson, för att spegla att satsningarna
              hänger ihop och att det finns en strategi och ett tänkande bakom
              dem, även om inte alla de som jag nämnde har en direkt koppling
              till de sex kommuner som interpellationen utgår från.
            </seg>
            <seg n="2639af6a">
              Jag har gjort en resa tillsammans med representanter för hamnarna
              i Helsingfors och Nynäshamn och diskuterat hur trafiken i de båda
              hamnarna kan utvecklas och växa och vilken trafik vi vill ha vid
              de olika platserna. Den strategin kommer i sin tur att leda till
              arbete för både vägverk och banverk. I den transportpolitiska
              proposition som vi fortfarande arbetar med och som vi kommer till
              riksdagen med under hösten i stället för nu strax innan sommaren
              lägger vi mycket energi och arbete på just logistiken och hur
              transportslagen ska kunna komplettera varandra. Då är vägens och
              järnvägens roll, kopplad till den hamn som Martin Andreasson själv
              nämner, en viktig del.
            </seg>
            <seg n="756400d8">
              En annan viktig del är naturligtvis att underlätta möjligheterna
              för kollektivt resande för enskilda personer. Jag ser en fantastisk
              utveckling i Helsingforssregionen med inflyttning och tillväxt.
              Det är klart att det ställer krav på infrastrukturen och på möjligheterna
              att färdas längre sträckor.
            </seg>
            <seg n="1b8a8bc7">
              I mitt svar nämnde jag Citybanan som en stor investering i Helsingfors
              där arbetet pågår just nu med förberedelser för provningar i berggrunden
              och mycket annat. Den är nationellt oerhört angelägen men självklart
              också en viktig del i det kollektiva resandet inom Helsingfors.
            </seg>
            <seg n="e3bd0547">
              Vi sitter just nu i diskussioner med representanter för Nynäshamn
              kring Nynäsbanan. De nya spårvagnar som kommer till kollektivtrafiken
              i Helsingfors och som kommer att underlätta mycket av resandet
              för alla stockholmare kräver längre perronger på Nynäsbanan för
              att kunna färdas också där. Regeringen är beredd att prioritera
              arbetet att modernisera en del av banan och att göra vad vi kan
              både för att öka turtätheten och tillförlitligheten på banan.
              Visst gör vi stora investeringar i järnvägen. Det ska vi göra.
              I de planer som vi har tagit beslut om fördelar vi mer än dubbelt
              så mycket på järnvägsinvesteringar som vi gör på väginvesteringar.
            </seg>
            <seg n="129b9dca">
              Inget transportslag utesluter något annat. Det är snarare tvärtom.
              Alla transportslag måste komplettera varandra. Hur mycket vi än
              nu ska investera på järnvägssidan och underlätta pendlingen med
              järnväg så måste vi ändå göra stora investeringar i vägnätet.
            </seg>
          </u>
          <note type="speaker" n="ac2af917">
            Anf. 69 MARTIN ANDREASSON (fp):
          </note>
          <u who="martin_andreasson_f03825" xml:id="i-2de8c33c4daa3503-4" n="f97cc5ee">
            <seg n="b86b52d5">
              Herr talman! Det är möjligt att jag var ouppmärksam här, men
              jag tyckte att statsrådet i sitt svar talade om hamnen i Nynäshamn
              vilket ju är en oerhört strategisk hamn förvisso, och investeringarna
              i järnvägen till Nynäshamn är oerhört efterlängtade och kan inte
              komma en dag för tidigt. Men det var ju trots allt inte den regionen
              som interpellationen berörde. Den gällde Helsingforss nordöstra
              sektor, det vill säga de sex kommuner nordost om Helsingfors som
              i dag över huvud taget inte har någon anslutning till det nationella
              järnvägsnätet. Försök att ta järnvägen till hamnen nordost om
              Helsingfors, till Kapellskär! Försök att ta pendeltåget dit! Jag
              menar att det är en fråga som är så angelägen att regeringen bör
              uppmärksamma den.
            </seg>
            <seg n="1656775c">
              Här har vi sex kommuner i en region med inom överskådlig tid
              drygt 300 000 invånare och 125 000 arbetstillfällen, dessutom
              med en oerhört strategisk position i det nationella infrastrukturnätet
              vad gäller möjligheterna till en utbyggd hamnkapacitet och till
              att lyfta över internationellt gods från landsväg till hamn. Dessa
              sex kommuner har inte någon anslutning till det nationella järnvägsnätet,
              vilket för övrigt är en fråga som inte bara den parlamentariska
              Helsingforsberedningen har lyft fram utan också Länsstyrelsen
              i Helsingforss län som en angelägen fråga att arbeta vidare med.
            </seg>
            <seg n="b7d68b0b">
              Jag är väl medveten om att detta i så fall handlar om stora investeringar
              där man naturligtvis också måste diskutera olika parters roll
              och ansvar. Men jag menar att regeringen som ansvarig för den
              nationella trafikpolitiken det är de delar av infrastrukturfrågorna
              som är av nationellt intresse som vi har anledning att diskutera
              i denna kammare har ett ansvar för att uppmärksamma detta. 300
              000 människor är mer än vad det bor i många svenska län. Jag menar
              att regeringen behöver ta tag i frågan om det inte är dags att
              aktivt börja utreda och pröva förutsättningarna för att skapa
              en koppling mellan denna delregion och det nationella järnvägsnätet.
            </seg>
          </u>
          <note type="speaker" n="ba524450">
            Anf. 70 Statsrådet ULRICA MESSING (s):
          </note>
          <u who="ulrica_messing_7bb86f" xml:id="i-da7cfec80ad6fc36-28" n="4d66ecf9">
            <seg n="552c8486">
              Herr talman! Jag tror att Martin Andreasson och jag pratar förbi
              varandra. Martin Andreasson sade att jag inte nämnde järnvägsinvesteringar
              i mitt interpellationssvar. Det gör jag med Citybanan. Det är
              en jättestor investering.
            </seg>
            <seg n="6e026a5d">
              Martin Andreasson nämnde själv arbetet runt Helsingforss hamn.
              Jag vet inte om Martin Andreasson vet att Helsingforss hamn och
              Nynäshamns hamn samarbetar. Jag ville peka på att det är väldigt
              viktigt att staten via våra myndigheter är en part i de diskussioner
              som pågår, även om vi inte äger ansvaret. När det till exempel
              gäller hamnarna äger inte staten någon hamn. De flesta hamnar
              är kommunala eller privata. Men det är klart att de investeringar
              som Helsingforss hamn planerar för måste få konsekvenser också
              för de statliga myndigheterna och verken och för vår planering.
              Därför är dialogen och samarbetet avgörande för att vi verkligen
              kan arbeta med logistik, bygga bort flaskhalsar och få de flöden
              i trafiken som vi så väl behöver för svenskt näringsliv. Det var
              det jag ville understryka.
            </seg>
            <seg n="97f7f9fb">
              Det måste vara en ständig dialog och en ständig diskussion om
              hur vi kan hitta samverkansformer och hur man kan samarbeta. Det
              var också vår förra interpellationsdebatt här om Huvudstaleden
              ett bra exempel på. Det är inte möjligt för oss att prioritera
              alla områden på en gång. Trots att vi nu har fördelat 381 miljarder
              kronor för de kommande tolv åren har vi gjort tuffa prioriteringar
              i varje län och på varje transportslag.
            </seg>
            <seg n="1a7ff1a0">
              De satsningar vi nu gör kommer utan tvekan att innebära förenklingar
              för människors vardag och större möjligheter för svenskt näringsliv
              att konkurrera. Vi bygger bort många av de flaskhalsar som vi
              har haft.
            </seg>
            <seg n="80708b8d">
              Det är viktigt. Med det inte sagt att vi är klara. Efter den
              här planeringsperioden måste nya ansträngningar och nya åtaganden
              göras. Människor rör sig. De sex kommuner som Martin Andreasson
              pekar på har ju en fantastisk utveckling. Det ställer naturligtvis
              krav på infrastrukturen.
            </seg>
            <seg n="07a6df06">
              Med de beslut vi nu har tagit finns det inte möjlighet för mig
              att prioritera in ytterligare satsningar.
            </seg>
          </u>
          <note type="speaker" n="5ed71f9c">
            Anf. 71 MARTIN ANDREASSON (fp):
          </note>
          <u who="martin_andreasson_f03825" xml:id="i-2de8c33c4daa3503-5" n="f97cc5ee">
            <seg n="0ef211fe">
              Herr talman! Statsrådet talar om att bygga bort flaskhalsar.
              Problemet är ju att det över huvud taget inte finns någon nationell
              järnvägsförbindelse till denna delregion med snart 300 000 invånare.
              Det är det grundläggande problemet när det gäller behovet av infrastrukturinvesteringar
              som gör att en större del av persontransporter och godstrafik
              kan lyftas över från väg till järnväg.
            </seg>
            <seg n="2906a0c1">
              Denna fråga handlar naturligtvis om betydande investeringar.
              Jag har inte bett statsrådet att omprioritera investeringsmedel
              från vissa infrastrukturprojekt till andra. Jag skulle vilja att
              statsrådet agerade för att frågan åtminstone börjar studeras.
            </seg>
            <seg n="acdeb73b">
              I dag finns det inte ens medel till att utreda denna järnvägsinvestering
              som skulle ha en sådan avgörande betydelse för att förena en region
              med snart 300 000 invånare med det nationella transportnätet.
              Det handlar, som sagt, inte bara om dessa 300 000 invånare. Det
              handlar också om en delregion med en strategisk position när det
              gäller våra möjligheter att hantera gods på annat sätt än via
              våra landsvägar.
            </seg>
            <seg n="9f017705">
              Jag skulle vilja att statsrådet trots allt agerar för att man
              börjar utreda denna fråga. Jag beklagar att de hittillsvarande
              replikerna inte har varit konkreta med några besked vad gäller
              olika infrastrukturprojekt i denna delregion. Statsrådet har chansen
              i sin sista replik.
            </seg>
          </u>
          <note type="speaker" n="8a342ac4">
            Anf. 72 Statsrådet ULRICA MESSING (s):
          </note>
          <u who="ulrica_messing_7bb86f" xml:id="i-da7cfec80ad6fc36-29" n="4d66ecf9">
            <seg n="f2220502">
              Herr talman! I mitt korta interpellationssvar till Martin Andreasson
              pekade jag på några av de stora satsningar som görs just nu. Vi
              har i arbetet med de infrastrukturplaner som vi har fattat beslut
              om haft mycket god hjälp av Helsingforssberedningen, och det förankringsarbete
              och hjälp med prioriteringar som de har kunnat göra.
            </seg>
            <seg n="407186d1">
              Trots de satsningar som vi nu gör och de som ska göras inom den
              kommande planeringsperioden finns det ett antal viktiga frågor
              som rör Helsingforssregionen och som det inte är taget några beslut
              om. Det är inte bara nordöstra Helsingforssregionen utan också
              andra delar av Helsingfors. Det kan därför finnas skäl att fundera
              över hur man kan gå vidare och fortsätta ha det samlade greppet
              runt infrastrukturfrågor i och omkring vår huvudstad.
            </seg>
            <seg n="0e31d8ea">
              Det funderar jag just nu på. Innan jag har tagit ställning till
              om det finns skäl att till exempel ha en Helsingforssberedning
              som fortsätter sitt arbete är jag inte beredd att rycka loss frågan
              om den nordöstra delen av regionen. Låt mig fundera på om inte
              det som Martin Andreasson har pekat på som gäller den nordöstra
              Helsingforssregionen och det som jag ser framför mig gäller också
              andra delar i regionen är skäl nog att fortsätta ett gemensamt
              arbete kring de kommande investeringar som är nödvändiga.
            </seg>
          </u>
          <note n="4c7dc313">
            Överläggningen var härmed avslutad.
          </note>
          <note n="ef5f0364">
            14 § Svar på interpellation 2004/05:655 om transsexuellas situation
          </note>
          <note type="speaker" n="5b79cf62">
            Anf. 73 Statsrådet YLVA JOHANSSON (s):
          </note>
          <u who="unknown" xml:id="i-b371cac8b1050fbd-0" n="73058e28">
            <seg n="64f5a8aa">
              Herr talman! Martin Andreasson har frågat mig när jag kommer
              att genomföra den utlovade översynen om transsexuellas situation
              samt om jag är redo att skyndsamt vidta åtgärder för att föreslå
              avskaffande av förbudet att leva i äktenskap eller partnerskap
              för den som ansöker om ny juridisk könstillhörighet.
            </seg>
            <seg n="0ab0598e">
              Lagen om fastställande av könstillhörighet i vissa fall har sedan
              tillkomsten år 1972 i princip varit oförändrad. Mycket har naturligtvis
              hänt sedan dess. Ny lagstiftning har tillkommit och människors
              attityder har ändrats i flera avseenden. Jag anser därför, liksom
              min företrädare, att det finns anledning att göra en översyn av
              lagen.
            </seg>
            <seg n="46ebbf9c">
              En av de viktigaste frågorna som behöver ses över i lagen är
              det nuvarande kravet att fastställelse endast får meddelas för
              ogift person. Regeringen har givit en särskild utredare i uppdrag
              att ta ställning till om par av samma kön bör kunna ingå äktenskap.
              I uppdraget ingår även att överväga om beslut om fastställande
              av könstillhörighet bör få meddelas endast beträffande den som
              är ogift. Uppdraget ska redovisas senast den 30 mars 2007.
            </seg>
            <seg n="53a7603d">
              Även andra frågor i lagen bör bli föremål för en översyn, till
              exempel kravet att fastställelse endast får meddelas för svensk
              medborgare samt att fastställelse i vissa fall endast meddelas
              om sökanden fyllt arton år och genomgått sterilisering. Arbetet
              med att ta fram direktiv till en utredning som ska göra en översyn
              av lagen pågår för närvarande inom Regeringskansliet.
            </seg>
          </u>
          <note type="speaker" n="d6997d59">
            Anf. 74 MARTIN ANDREASSON (fp):
          </note>
          <u who="martin_andreasson_f03825" xml:id="i-2de8c33c4daa3503-6" n="f97cc5ee">
            <seg n="eb285612">
              Herr talman! Jag vill tacka statsrådet för svaret. Det är förvisso
              inte första gången som behovet av en översyn av lagen om fastställande
              av könstillhörighet i vissa fall har diskuterats i denna kammare.
            </seg>
            <seg n="95726dc0">
              Statsrådets företrädare, Lars Engqvist, lovade den 17 november
              2003 att agera skyndsamt för att se till att ett direktiv till
              en sådan utredning skulle presenteras. Den 28 juli 2004 skrev
              samma statsråd, fortfarande Lars Engqvist, att han hoppades att
              arbetet med denna översyn skulle påbörjas inom en inte alltför
              avlägsen framtid.
            </seg>
            <seg n="a7f4e5e9">
              Det är ju väldigt roligt att statsrådet Johansson nu meddelar
              att regeringen kommer att se till att ta fram direktiv till en
              utredning. Det är en utredning som man har lovat vid två tidigare
              tillfällen. Vi får hoppas att det är tredje gången gillt. Jag
              noterar att statsrådet redan i går gick ut och meddelade att regeringen
              tänker göra denna utredning. Det är ett löfte som egentligen har
              ett par år på nacken.
            </seg>
            <seg n="c55813cd">
              Jag välkomnar om utredningen nu verkligen sker.
            </seg>
            <seg n="b2b623ba">
              Det är flera saker jag vill ta upp, men i detta inlägg vill jag
              uttrycka min förvåning över och beklaga att statsrådet uteslutande
              hänvisar till utredningen om partnerskap och äktenskap när det
              gäller en av de mest stötande och samtidigt mest lättåtgärdade
              bristerna i dagens lagstiftning, nämligen att den människa som
              är i starkt behov av att få kirurgisk behandling för att få sin
              könsidentitet ändrad, för att få sin egentliga könsidentitet erkänd
              och för att få hjälp av vården i den svåra resa som det handlar
              om måste vara ogift.
            </seg>
            <seg n="b1d9e76b">
              Herr talman! Jag tror att det är den enda sjukdom där svensk
              lagstiftning ställer upp krav på civilstånd för att behandling
              ska beviljas. Transsexualism är klassificerad som sjukdom. Människor
              som är i behov av hjälp för att kunna leva i enlighet med sin
              könsidentitet har rätt till sjukvård enligt svensk lag.
            </seg>
            <seg n="4d84fe8f">
              Det är en stötande regel att tvinga människor att skilja sig
              för att de ska få den behandling som de behöver. Det är en regel
              som vi vet har tvingat enskilda människor till skilsmässa från
              den de älskar.
            </seg>
            <seg n="b9da2abb">
              Det skulle vara mycket enkelt för statsrådet att agera för att
              man i avvaktan på den mer fullständiga översynen i varje fall
              åtgärdar just denna regel. Den härrör från en tid då svensk lagstiftning
              inte erkände samlevnad mellan två personer av samma kön, vilket
              är fallet i dag.
            </seg>
            <seg n="abb90063">
              Är statsrådet beredd att vidta åtgärder så att denna fråga kan
              lösas snabbare än de övriga frågor som har att göra med översynen
              av lagstiftningen?
            </seg>
          </u>
          <note type="speaker" n="28a4c54f">
            Anf. 75 Statsrådet YLVA JOHANSSON (s):
          </note>
          <u who="unknown" xml:id="i-b371cac8b1050fbd-1" n="73058e28">
            <seg n="84d3235a">
              Herr talman! Jag delar uppfattningen att vi har ett stort behov
              av att modernisera lagstiftningen. Vi vet båda att transsexualism,
              om det inte ges möjlighet till behandling och byte av könsidentitet,
              innebär ett väldigt stort psykosocialt lidande och en väldigt
              svår situation. Det är alltså angeläget att vi kan underlätta
              situationen och viktigt att vi kan modernisera lagstiftningen.
            </seg>
            <seg n="5a847441">
              I mina ögon ter sig just kravet att man ska vara ogift för att
              få genomgå könsbyte som särskilt otidsenligt. Det är också därför
              den frågan behandlas före och redan ligger i en utredning. Jag
              räknar med och hoppas att vi kommer att få ett förslag från utredningen
              så att vi kan förändra den delen.
            </seg>
            <seg n="fc13d71e">
              Också andra delar behöver dock ses över. Vi bereder just nu direktiven
              till en utredning om övriga delar av lagstiftningen. Min bedömning
              är att vi kommer att kunna tillsätta en sådan utredning i början
              av hösten, alltså efter sommaren.
            </seg>
          </u>
          <note type="speaker" n="c0bb1823">
            Anf. 76 MARTIN ANDREASSON (fp):
          </note>
          <u who="martin_andreasson_f03825" xml:id="i-2de8c33c4daa3503-7" n="f97cc5ee">
            <seg n="4f019fc2">
              Fru talman! Regeringen lovade år 2003 att skyndsamt agera för
              att den föråldrade lagstiftningen skulle ses över och förändras.
              År 2005 lägger regeringen just den fråga jag berörde, kravet att
              man måste vara ogift för att få möjlighet till könskorrigerande
              behandling, i en utredning som i sin tur ska vara klar våren 2007.
              Den regering som då sitter kommer tidigast någon gång 2008 att
              kunna presentera ett lagförslag, om man tar hänsyn till att det
              rimligtvis krävs en remissbehandling och ytterligare beredning
              innan ett lagförslag kan presenteras.
            </seg>
            <seg n="2a0ab457">
              Jag kallar inte detta att lägga frågan före, som jag tror att
              statsrådet uttryckte det. Tvärtom beklagar jag djupt att regeringen
              vad gäller denna fråga har utnyttjat tiden sedan sitt löfte från
              år 2003 på ett alldeles för passivt sätt.
            </seg>
            <seg n="43a104cb">
              Därför skulle jag vilja att statsrådet, som ju här och nu visar
              ett engagemang i frågan, också visade att hon faktiskt är beredd
              att vidta åtgärder för att se till att åtminstone just denna särskilt
              stötande regel i svensk lagstiftning kan ändras. Detta handlar
              om situationen för människor som i dag står i kö för att få behandling
              i svensk sjukvård och som hotas av att behöva skilja sig för att
              få den behandling som de är i behov av och har rätt till.
            </seg>
            <seg n="b41826e2">
              Helst av allt skulle jag naturligtvis vilja att statsrådet var
              beredd att ge ett tydligt besked på den här punkten. I andra hand
              skulle jag vilja att statsrådet som uppenbarligen redan före denna
              interpellationsdebatt har engagerat sig i frågan, vilket vi kunde
              se när statsrådet i går gick ut och meddelade att regeringen nu
              skulle fullfölja arbetet med sådana här direktiv förklarade varför
              det har tagit så lång tid att över huvud taget komma fram i denna
              fråga, där förhoppningen ju var att man skulle kunna agera skyndsamt.
            </seg>
            <seg n="21f1954b">
              Detta är en grupp som definitivt inte tillhör de mest talrika
              i Sverige. Det är kanske inte den grupp som kommer att kunna göra
              sin röst hörd allra starkast i den vårdpolitiska debatten. Men
              det är en grupp som är oerhört utsatt och har en oerhört svår
              situation. Jag tror att vi kan vara överens om att den människa
              som är i behov av könskorrigerande behandling för att kunna leva
              i enlighet med sin könsidentitet är i en av de kanske mest sårbara
              och pressande situationer som man kan befinna sig i. Därför är
              det viktigt att svensk sjukvård och svensk lagstiftning uppmärksammar
              och respekterar dessa patienter och deras behov.
            </seg>
            <seg n="d3b1eaf4">
              Jag skulle vilja att statsrådet något förklarade varför detta
              arbete, som skulle ske skyndsamt, har tagit så lång tid.
            </seg>
          </u>
          <note type="speaker" n="d9907f5c">
            Anf. 77 Statsrådet YLVA JOHANSSON (s):
          </note>
          <u who="unknown" xml:id="i-b371cac8b1050fbd-2" n="73058e28">
            <seg n="46f30926">
              Fru talman! Jag tror inte att det egentligen finns så stora åsiktsskillnader
              mellan mig och Martin Andreasson i den här frågan. Jag tycker
              naturligtvis också att detta är viktigt. Precis som beskrivs är
              det en väldigt utsatt situation innan man kan få besked och påbörja
              sin behandling. När vi har inslag i lagstiftningen som jag bedömer
              som otidsenliga och som behöver moderniseras är det självklart
              angeläget att vi kan göra detta så snart som möjligt. Min bedömning
              är också att just kravet att man ska vara ogift, som ju gör att
              människor tvingas till skilsmässor bara för att få möjlighet att
              genomgå behandlingen, är den fråga som vi behöver ta tag i först.
              Jag är dock inte beredd att föregripa utredningen.
            </seg>
            <seg n="3e33f868">
              Det är ju den vanliga situation vi har, både här i kammaren och
              annars, att det finns önskemål om att vi skulle agera ännu snabbare.
              Martin Andreasson är inte den ende riksdagsledamoten som har synpunkter
              på att olika saker ska göras och borde göras snabbare. Man kan
              alltid önska att saker skulle gå att få fram fortare eller att
              utredningar kunde arbeta snabbare så att man har ett ordentligt
              beslutsunderlag.
            </seg>
            <seg n="fb30c1a1">
              Nu är den här frågan i alla fall i gång och finns i en utredning.
              När det gäller övriga delar av lagstiftningen är min bedömning,
              som jag sade tidigare, att vi inom några månader kommer att kunna
              tillsätta den utredningen.
            </seg>
          </u>
          <note type="speaker" n="7be954ca">
            Anf. 78 MARTIN ANDREASSON (fp):
          </note>
          <u who="martin_andreasson_f03825" xml:id="i-2de8c33c4daa3503-8" n="f97cc5ee">
            <seg n="969c9320">
              Fru talman! Statsrådet använde tyvärr inte sitt inlägg till att
              svara på den fråga jag ställde, nämligen varför denna fråga, som
              regeringen år 2003 lovade skulle utredas skyndsamt, har tagit
              så lång tid. Vi skriver i dag sommaren 2005, och en utredning
              har fortfarande inte satt i gång. Förhoppningsvis kommer direktiv
              att kunna presenteras i slutet av sommaren eller början av hösten,
              om jag förstod statsrådet rätt.
            </seg>
            <seg n="c26fdcc1">
              Statsrådet har ju trots allt visat ett personligt engagemang
              i den här frågan genom att nyligen gå ut med ställningstaganden
              om att frågan ska börja utredas. Statsrådet har nu också haft
              en tid i Socialdepartementet och hunnit sätta sig in i de här
              frågorna. Jag skulle vilja veta: Vad är det som har gjort att
              detta har tagit så lång tid? Medan regeringen har väntat har de
              människor som är i behov av könskorrigerande behandling tvingats
              leva med och förhålla sig till en otidsenlig lagstiftning. Ju
              tidigare den kan börja ses över, desto bättre. Tyvärr har man
              tappat nästan två år sedan det löfte som regeringen gav 2003.
            </seg>
            <seg n="d9fc9d5c">
              Jag skulle trots allt vilja att statsrådet något kunde lätta
              på förlåten när det gäller varför frågan har tagit den tid den
              har tagit.
            </seg>
          </u>
          <note type="speaker" n="2e1821fd">
            Anf. 79 Statsrådet YLVA JOHANSSON (s):
          </note>
          <u who="unknown" xml:id="i-b371cac8b1050fbd-3" n="73058e28">
            <seg n="979fc6fd">
              Fru talman! Vi har en lite märklig debatt här om hur min företrädare
              har uttalat sig och hur snabbt man arbetat med olika frågor.
            </seg>
            <seg n="952a153c">
              Jag har tagit fram protokollet från den interpellationsdebatt
              som min företrädare hade med Martin Andreasson om den här frågan.
              Där svarade dåvarande socialministern Lars Engqvist så här: Detta
              sammantaget kan innebära att det finns anledning att se över lagen.
              Han formulerade också att vi behöver diskutera inriktningen på
              en sådan översyn och att direktiv till en sådan utredning får
              vi diskutera när vi noggrannare har tänkt igenom frågan.
            </seg>
            <seg n="b7d46957">
              Det svar som gavs då var alltså inte att saken skulle hanteras
              särdeles skyndsamt.
            </seg>
            <seg n="f0038e85">
              Man kan alltid önska att vi skulle gå snabbare fram. Jag vet
              också att situationen är sådan att det vore bra att få fram en
              ny lagstiftning. Nu tar jag de initiativen. Jag tror inte att
              vår oenighet i sak är så stor. Jag tycker att interpellanten ändå
              borde kunna känna sig ganska nöjd när nu delar av frågan är i
              utredning och andra delar kommer i en annan utredning.
            </seg>
          </u>
          <note n="4c7dc313">
            Överläggningen var härmed avslutad.
          </note>
          <note n="e1b082e4">
            15 § Svar på interpellation 2004/05:582 om den psykiatriska vården
            och rättspsykiatri
          </note>
          <note type="speaker" n="2312608d">
            Anf. 80 Statsrådet YLVA JOHANSSON (s):
          </note>
          <u who="unknown" xml:id="i-b371cac8b1050fbd-4" n="73058e28">
            <seg n="218643aa">
              Fru talman! Magdalena Andersson har frågat mig vad jag konkret
              avser att göra på kort sikt för att den rättspsykiatriska vården
              inte ska tränga ut allmänpsykiatrin, barn- och ungdomspsykiatrin
              och öppenvården i landstingen samt när jag avser att komma med
              skarpa förslag för att flytta över kostnadsansvaret för den rättspsykiatriska
              vården från landstingen till staten.
            </seg>
            <seg n="f638a51c">
              Psykiatrin utgör en högt prioriterad fråga för regeringen. Liksom
              inom annan hälso- och sjukvård ska psykiatrin ge tillgång till
              en god hälso- och sjukvård på lika villkor.
            </seg>
            <seg n="6b5f099a">
              Regeringen har genomfört en rad åtgärder för att stärka den psykiatriska
              vården, både vad gäller rättspsykiatrin och annan psykiatrisk
              vård. Regeringen har nyligen tecknat en överenskommelse med Sveriges
              kommuner och landsting om att 500 miljoner kronor av de medel
              som tidigare hanterats inom den nationella handlingsplanen för
              utveckling av hälso- och sjukvården årligen ska satsas på förbättringar
              av psykiatrin. Barn och ungdomar är en av de grupper som särskilt
              pekas ut i överenskommelsen som en viktig grupp.
            </seg>
            <seg n="a6222cc3">
              Vidare har regeringen för åren 20052006 avsatt totalt ca 700
              miljoner kronor för att förbättra insatser inom vård, sysselsättning,
              boende och verksamhetsutveckling för personer med psykisk sjukdom
              eller psykiskt funktionshinder. Syftet med satsningen är bland
              annat att förbättra tillgängligheten till vård och socialt stöd
              samt att förbättra samverkan mellan landsting och kommuner, till
              exempel i samband med utskrivningar från tvångsvård. I detta sammanhang
              bör framhållas att det är viktigt att sjukvårdshuvudmännen också
              själva tar ett ansvar för att skapa ett effektivt resursutnyttjande
              inom psykiatrin, bland annat genom att förbättra sin samverkan.
            </seg>
            <seg n="fc02cbbf">
              Psykansvarskommittén har i betänkandet Psykisk störning, brott
              och ansvar (SOU 2002:3) utrett frågor om ansvar och påföljder
              för psykiskt störda lagöverträdare och finansieringen av den rättspsykiatriska
              vården. Betänkandet bereds för närvarande inom Justitiedepartementet.
            </seg>
            <seg n="76207ac2">
              Slutligen bör nämnas att den nationella psykiatrisamordnaren,
              i sitt fortsatta arbete inom ramen för sitt uppdrag, kommer att
              titta på psykiatrin i dess helhet. Psykiatrisamordnaren ska i
              nära dialog med regeringen utreda och lämna förslag till de åtgärder
              som är nödvändiga för att stärka och utveckla området. Bland annat
              ska möjligheten att ge tvångsvård i öppna former övervägas.
            </seg>
            <seg n="e1eef445">
              Detta, samt de resurser som tillförts huvudmännen, skapar bättre
              förutsättningar för en god och effektiv psykiatrisk vård på både
              kort och lång sikt.
            </seg>
          </u>
          <note type="speaker" n="5e85dbf5">
            Anf. 81 MAGDALENA ANDERSSON (m):
          </note>
          <u who="magdalena_andersson_acaf16" xml:id="i-95ddbb56cc70e339-0" n="77609409">
            <seg n="6cbe61da">
              Fru talman! År 1999 beslutade regeringen om direktiv till det
              som kom att kallas Psykansvarskommittén. De skulle utreda frågor
              om psykiskt sjuka lagöverträdare. De fick tiden på sig fram till
              slutet av 2001 för att lägga fram förslag. I januari 2002 presenterade
              de sina överväganden och förslag i betänkandet Psykisk störning,
              brott och ansvar . Där lades flera förslag fram om förändringar
              gentemot dagens situation, till exempel den fråga som jag behandlar
              i min interpellation. I betänkandet föreslås att staten ska ta
              över betalningsansvaret för patienter som är dömda till rättspsykiatrisk
              vård.
            </seg>
            <seg n="95827bd9">
              Fru talman! Vad som sedan hände efter det att betänkandet lades
              fram kan man fundera över. Det har varit tyst från regeringen.
              Nästan två år efter det att betänkandet hade lagts fram skrev
              jag en fråga till socialministern. Jag berättade att det är stora
              problem i den rättspsykiatriska vården. Antalet vårddömda ökar.
              Landstingens platser räcker inte till. Kostnaderna för landstingen
              ökar på ett sätt som det inte ges kompensation för. Konsekvenserna
              blir att andra patienter som behöver vård trängs ut. Det finns
              inte alltid platser för dem. De som är dömda går före och är förstås
              prioriterade.
            </seg>
            <seg n="7bf4f874">
              Svaret kom från justitieministern. Han hänvisade till Psykansvarskommittén
              och att betänkandet för närvarande bereddes i Justitiedepartementet.
              Då skulle man tro att det snart ska hända något. Men det gjorde
              det inte. Tiden gick, och det landsting jag kommer från, Jönköpings
              län, kunde i stället notera att förra året, 2004, var det tre
              gånger fler som dömdes till rättspsykiatrisk vård än normalt.
              Man betecknar vården för övriga psykiskt sjuka som krisartad.
              Det finns inte platser för dem.
            </seg>
            <seg n="fdea8f79">
              Ett år efter min första fråga frågade jag igen. Då frågade jag
              justitieministern om vad som är på gång. Jag fick än en gång svaret
              att ärendet bereds inom Justitiedepartementet. Fast då var det
              äldreomsorgsministern som svarade. Svaren bollas mellan varandra.
            </seg>
            <seg n="664c0383">
              Man bereder och bereder. Nu svarar ministern igen att ärendet
              bereds inom Justitiedepartementet.
            </seg>
            <seg n="de250d1b">
              Fru talman! Nu är det sex år sedan regeringen lade fram direktiven.
              Förslaget kom i januari 2002. Det är över tre år sedan. Ministern
              fortsätter att hänvisa till att ärendet bereds. De sista två svaren
              jag har fått har också handlat om att det finns en psyksamordnare
              som tittar på frågan.
            </seg>
            <seg n="effd2710">
              Nog är det betänkligt att ett ärende bereds och bereds på detta
              sätt. Jag lyssnade på förra interpellationsdebatten. Martin Andreasson
              var bekymrad för att det handlade om två år. Men här är det sex
              år. Här finns förslag. Det finns ett betänkande.
            </seg>
            <seg n="0130f79c">
              Är ministern verkligen nöjd med denna tingens ordning? Kan man
              tycka att det har varit en effektiv handläggning med ett rimligt
              tempo? Kan ministern ge oss någon form av hint om vad som kommer
              att hända med den rättspsykiatriska vården? Kommer vi att få något
              besked inom rimlig tid, eller kan vi få ett besked i dag?
            </seg>
          </u>
          <note type="speaker" n="9c9f37c5">
            Anf. 82 Statsrådet YLVA JOHANSSON (s):
          </note>
          <u who="unknown" xml:id="i-b371cac8b1050fbd-5" n="73058e28">
            <seg n="534f1898">
              Fru talman! Det är min bedömning att vi behöver förstärka och
              förbättra den psykiatriska vården, inklusive den rättspsykiatriska
              vården. Som jag sade i mitt interpellationssvar, och har sagt
              tidigare, vidtar regeringen många åtgärder för att utveckla och
              förbättra den psykiatriska vården i sin helhet, inklusive den
              rättspsykiatriska vården. Här står det inte still. Vi vidtar många
              åtgärder, och vi har anslagit stora resurser till området. Vi
              kommer att göra mer. Det är bland annat därför vi har den nationella
              psykiatrisamordnaren.
            </seg>
            <seg n="8df45eb5">
              Vi har en känsla av att andelen patienter inom rättspsykiatrin
              har ökat. Det är inte något som vi säkert vet, men vi kommer snart
              att veta. Den 18 maj i år genomförde Socialstyrelsen en inventering
              av antalet patienter, både inom rättspsykiatrin och den vanliga
              psykiatrin. Sammanställningen av dessa data kommer att vara klar
              i början av sommaren. Då vet vi. Min gissning är att vi kommer
              att se att andelen har ökat, men vi vet inte säkert förrän vi
              har fått siffrorna.
            </seg>
            <seg n="6072bb01">
              Fru talman! Magdalena Andersson målar upp en bild av att om man
              inte genomför Psykansvarskommitténs förslag händer ingenting inom
              rättspsykiatrin. Så är inte fallet. Mycket händer inom psykiatrin,
              och mer behöver göras. Jag är inte lika säker som Magdalena Andersson
              på att de förslag som finns i Psykansvarskommittén löser fler
              problem än de skapar. Det är inte alldeles enkelt att se hur delar
              av detta leder till enbart förbättringar. Det är också en fråga
              som gör att beredningsarbetet kan ta sin tid.
            </seg>
            <seg n="136af3ff">
              Nu är det justitieministern som får svara närmare på beredningsarbetet
              eftersom det ligger inom Justitiedepartementet. Jag vill ändå
              säga när det gäller frågan om finansieringen att det finns skäl
              för att föra över finansieringen till staten, men det finns också
              starka skäl för att inte göra det. De patienter som döms till
              rättspsykiatrisk vård är i allmänhet så pass psykiskt sjuka att
              de skulle ha behövt den psykiatriska vården även om de inte hade
              begått ett brott. På det viset hade ändå samma kostnad funnits
              inom landstingen. Det kan också finnas skäl för att samma finansiär
              ska ta hand om den vanliga psykiatriska vården, som förhoppningsvis
              ska leda till att psykiskt sjuka i mindre utsträckning begår brott
              än vad som är fallet i dag. Det kan finns skäl för att det är
              från samma pengapåse som de olika insatserna kommer. Det kan finna
              skäl både för och emot. Det är inte glasklart att de förslagen
              leder till en snabb förbättring av den rättspsykiatriska vården.
            </seg>
            <seg n="1754a7b8">
              Vi vidtar åtgärder för att förbättra den rättspsykiatriska vården.
              Vi kommer att fortsätta att vidta åtgärder. Jag kan inte ge något
              närmare svar på hur lång tid det ska ta för det beredningsarbete
              som krävs för Psykansvarskommitténs förslag.
            </seg>
          </u>
          <note type="speaker" n="4786cde9">
            Anf. 83 MAGDALENA ANDERSSON (m):
          </note>
          <u who="magdalena_andersson_acaf16" xml:id="i-95ddbb56cc70e339-1" n="77609409">
            <seg n="597ebd3f">
              Fru talman! Jag tackar för beskedet att man håller på att titta
              över antalet som är dömda till rättspsykiatrisk vård. De uppgifter
              jag har fått är att antalet domar har varit relativt konstant
              över tiden, men att eftersom vårdtiderna är så pass långa ökar
              antalet som är under vård. Då blir det en stigande kurva. Det
              gör i sig att det tränger ut annan vård.
            </seg>
            <seg n="66d12942">
              Psykansvarskommittén insåg att det förslag som de lade skulle
              innebära rätt omfattande förändringar och skrev också att det
              är problembeskrivningar, att det ska beredas på alla möjliga olika
              sätt, att det ska behandlas i riksdagen och så vidare, så att
              det nog inte kunde träda i kraft förrän den 1 januari 2004. Det
              trodde de. Man kan säga att det datumet är svunnen tid. Förslaget
              bereds fortfarande i Justitiedepartementet. Nästa gång jag skriver
              en fråga till ministern om detta är det förmodligen justitieministern
              som svarar och hänvisar till att man håller på att bereda det.
            </seg>
            <seg n="db048f72">
              På något sätt tror jag, fru talman, att om man nu har ett förslag,
              ett betänkande, som man har skäl att överväga på det sätt som
              ministern redovisar här, att väga för och emot, att det finns
              nackdelar och fördelar med förslaget, måste man nog ändå bestämma
              sig för att hantera förslaget, inte bara avvakta. Nu har det legat
              i så många år.
            </seg>
            <seg n="1fcbd06e">
              Jag har frågat Rut, riksdagens utredningstjänst, och fått besked
              om att en tredjedel av de personer som döms till rättspsykiatrisk
              vård vårdas på regionvårdskliniker, en tredjedel på länskliniker
              som har högre säkerhet och en tredjedel på vanliga psykkliniker.
              Under de senaste två åren säger man att det har skett en ökning
              av rättspsykiatriska undersökningar, och antalet domar har varit
              relativt konstant. Vi får väl se vad som stämmer med den undersökning
              ministern hänvisar till. Men antalet personer i rättspsykiatrisk
              vård ökar.
            </seg>
            <seg n="8cdd0b73">
              Det här innebär att eftersom antalet personer i vård är ökande
              räcker landstingets platser inte till, och kostnaderna för landstinget
              ökar. Konsekvensen blir att andra, som inte har begått brott men
              som är psykiskt sjuka, trängs ut. Den som är dömd är prioriterad.
              Patienter i allmänpsyk, barn- och ungdomspsyk och öppenvård blir
              lidande.
            </seg>
            <seg n="d5c43e11">
              Nog vore det väl rimligt att man bestämde sig för, kanske i någon
              sorts samarbete mellan Justitie- och Socialdepartementen, att
              sätta sig ned och försöka bereda de här ärendena och hantera de
              förslag som Psykansvarskommittén har lagt. Vi kan inte bara låta
              dem ligga i en byrålåda och hänvisa till dem år efter år. Ett
              samarbete mellan de olika departementen kanske skulle vara precis
              den lösning som behövs.
            </seg>
          </u>
          <note type="speaker" n="4626a53f">
            Anf. 84 Statsrådet YLVA JOHANSSON (s):
          </note>
          <u who="unknown" xml:id="i-b371cac8b1050fbd-6" n="73058e28">
            <seg n="8d0c4d33">
              Fru talman! Det är naturligtvis inte så att det ligger några
              betänkanden i byrålådor och samlar damm, utan beredningsarbete
              pågår.
            </seg>
            <seg n="3e1ac0d5">
              Det finns flera olika förslag. Det finns också en verklighet,
              där vi vet att vi redan i dag har problem inom delar av den rättspsykiatriska
              vården, där vården av psykiskt sjuka som finns på fängelserna
              inte är tillräckligt bra, där samarbetet mellan den rättspsykiatriska
              vården och fängelserna redan i dag har brister och där också funktionssättet
              inom den psykiatriska vården i sin helhet behöver förstärkas och
              utvecklas. Det finns alltså flera olika delar, och det är bara
              några av dem som tas upp i Psykansvarskommitténs förslag.
            </seg>
            <seg n="c29b8ca3">
              När man tittar på huruvida det finns en undanträngningseffekt
              eller inte måste man se att det också handlar om att vårdtiderna
              för rättspsykiatrin och den övriga psykiatrin förmodligen har
              ökat under senare tid. Men frågan är om det har skett en förändring
              i fördelningen. Den förra mätningen gjordes 1996, och det är min
              gissning att vi kommer att se att det är en ökning av den rättspsykiatriska
              vården just därför att vårdtiderna har ökat. Inom kort kommer
              vi alltså att ha det exakta svaret.
            </seg>
            <seg n="66fecb78">
              Jag tror att det är viktigt att problematisera detta med hur
              man finansierar. Det blir naturligtvis inte mer pengar för att
              man flyttar resurserna från landstingen till staten, utan det
              är fortfarande samma resurser som ska användas. Jag tycker i alla
              fall att det finns vissa incitamentsproblem med att säga att om
              en person inte begår brott men har en allvarlig psykisk störning
              ska landstinget betala vården, men om personen begår brott slipper
              landstinget betala vården och staten betalar. Man kan fundera
              på vad den styrningen egentligen säger.
            </seg>
            <seg n="0d7e611b">
              Slutsatsen att en överflyttning av finansiering till staten med
              automatik skulle leda till en bättre psykiatrisk vård i övrigt
              i landstingens regi tror jag inte att man kan dra. Det kan finnas
              andra skäl för att göra en sådan överflyttning, men jag tror inte
              att man kan dra slutsatsen att man med automatik därmed får mer
              resurser till den övriga psykiatriska vården.
            </seg>
          </u>
          <note type="speaker" n="e1ca1f2e">
            Anf. 85 MAGDALENA ANDERSSON (m):
          </note>
          <u who="magdalena_andersson_acaf16" xml:id="i-95ddbb56cc70e339-2" n="77609409">
            <seg n="36db9b75">
              Fru talman! Jag tycker att det är en intressant problematisering
              som ministern gör, att fundera kring kostnaderna. Man skulle kunna
              ha precis samma problematisering när det gäller kriminalvården.
              Om kommunerna hade gjort det, eller om familjepolitiken hade fungerat
              så att människor mådde bra och så vidare, kanske någon inte hade
              begått ett brott och kommit i fängelse.
            </seg>
            <seg n="c570d7a0">
              Nu är det inte riktigt så, utan det är personer som är av domstol
              dömda. Det är inte landstingets läkare som har bedömt att det
              här är personer som behöver vara på sluten psykiatrisk vård. Förmodligen
              har de normal psykvård innan dess.
            </seg>
            <seg n="7be562dc">
              Det kan hända att det är så, fru talman, att det behöver göras
              en översyn av LPT, lagen om psykiatrisk tvångsvård, därför att
              det är för komplicerat, för svårt och för omständligt att erbjuda
              den vård som människor kan behöva. Det är möjligt att det också
              behövs. Men jag tror att det är så många saker inblandade i detta
              att man måste inte bara problematisera utan kanske också sätta
              sig ned mellan departementen och bestämma sig: Vad ska vi göra
              nu?
            </seg>
            <seg n="0f28f7c7">
              Jag såg att psykiatriutredaren föreslår att man ska införa möjligheter
              för rättspsykiatriska enheter att införa telefonförbud till exempel.
              Det har inte funnits tidigare. Det är bara ett enda exempel på
              hur svårt och komplicerat detta är och också hur viktigt det här
              ärendet är att hantera, och man bör inte avvakta så förfärligt
              många veckor till.
            </seg>
          </u>
          <note type="speaker" n="7c048b04">
            Anf. 86 Statsrådet YLVA JOHANSSON (s):
          </note>
          <u who="unknown" xml:id="i-b371cac8b1050fbd-7" n="73058e28">
            <seg n="e0b0c132">
              Fru talman! Som jag har poängterat flera gånger är det en viktig
              uppgift att åtgärda och förbättra psykiatrin i sin helhet inklusive
              rättspsykiatrin. Där arbetar regeringen för högtryck. Vi anslår
              resurser. Vi kommer fram med förslag från den nationella psykiatrisamordnaren.
              Jag ser fram mot att vi också kommer att kunna gå till riksdagen
              med ytterligare förslag i de delarna.
            </seg>
            <seg n="c85c8627">
              När det gäller hur vi ska bereda just Psykansvarskommitténs betänkande
              är det inte lika enkelt att se att de förslagen innebär förbättringar
              av rättspsykiatrin. Man kan inte reducera de förbättringar som
              behöver göras inom rättspsykiatrin och psykiatrin till att enbart
              handla om Psykansvarskommitténs förslag, för de handlar på många
              sätt också om kriminalvårdens förändring.
            </seg>
            <seg n="ff5321ae">
              Det är en väsentlig skillnad när vi pratar om den som döms till
              fängelse och den som döms till rättspsykiatrisk vård. Den väsentliga
              skillnaden är att den som döms till rättspsykiatrisk vård är sjuk.
              Därför finns det anledning att göra jämförelser med den sjuka
              personens vård över huvud taget, både innan han blir dömd och
              efter att han har begått ett brott, och hur man ska förhindra
              att nya brott begås av personer som är sjuka.
            </seg>
          </u>
          <note n="4c7dc313">
            Överläggningen var härmed avslutad.
          </note>
          <note n="9d5b0985">
            16 § Svar på interpellation 2004/05:591 om tandvårdsreform
          </note>
          <note type="speaker" n="8dc5c939">
            Anf. 87 Statsrådet YLVA JOHANSSON (s):
          </note>
          <u who="unknown" xml:id="i-b371cac8b1050fbd-8" n="73058e28">
            <seg n="cb8a3dcd">
              Fru talman! Gabriel Romanus har frågat mig om jag avser att fortsätta
              med vad han kallar regerande genom pressmeddelanden. Han har vidare
              frågat mig vad jag avser att göra för att infria löftet att hela
              tänder inte ska vara en klassfråga, vilken min tidtabell för en
              tandvårdsreform är samt om mitt förslag kommer att innebära att
              människor kan försäkra sig mot oförutsedda tandvårdskostnader
              genom en fast årlig avgift. De sista tre frågorna har Gabriel
              Romanus även tidigare ställt till mig i en interpellation i december
              2004.
            </seg>
            <seg n="9cd3359c">
              Det finns starka skäl att förbättra tandvårdsförsäkringen för
              de individer som lämnar den avgiftsfria barn- och ungdomstandvården.
              Många unga har inte hunnit etablera sig på arbetsmarknaden och
              har låga eller oregelbundna inkomster. Besöksfrekvensen sjunker,
              och i vissa fall hinner tandhälsan försämras betydligt under denna
              period. Om man i stället lyckas upprätthålla en bra tandstatus
              och god munhälsa längre upp i vuxen ålder kommer även behovet
              av reparativ tandvård och protetik när man blir äldre med all
              sannolikhet att minska. Mot den bakgrunden har jag tillsatt en
              beredningsgrupp vid Socialdepartementet med uppgift att analysera
              hur en tandvårdsreform för unga vuxna skulle kunna utformas.
            </seg>
            <seg n="f32196c6">
              En hearing kommer att hållas på Socialdepartementet i augusti
              för att ge tillfälle till diskussion om centrala delar i en sådan
              reform. Jag räknar med att departementet vid detta tillfälle kommer
              att kunna inhämta synpunkter som kan vara till stor nytta i det
              fortsatta arbetet. Det är inte möjligt att nu ange en tidtabell
              för det beredningsarbete som påbörjats.
            </seg>
            <seg n="494308dc">
              Jag har inte för avsikt att föregripa det pågående beredningsarbetet
              genom att uttala mig om vilka förslag beredningsgruppens arbete
              bör
            </seg>
            <seg n="9f5234e9">
              resultera i. Beredningsgruppen kommer dock att beakta förslag
              från tidigare utredningar samt inhämta synpunkter från tandvårdens
              organisationer och andra intressenter.
            </seg>
          </u>
          <note type="speaker" n="13490297">
            Anf. 88 GABRIEL ROMANUS (fp):
          </note>
          <u who="gabriel_romanus_d7a92e" xml:id="i-0c30e3fa1ddc4d09-3" n="5460203d">
            <seg n="6317b7bc">
              Fru talman! Den 8 februari diskuterade vi, som statsrådet nämner,
              vad som bör göras för att vi ska få en tandvårdsförsäkring som
              är värd namnet, så att inte hela tänder längre är en klassfråga,
              som det brukar heta i debattskrifter och festtal även från socialdemokratiskt
              håll. Statsrådet Ylva Johansson hade inga svar då, inte ens en
              tidtabell för hur en sådan reform kan gå till. Jag sade då följande:
            </seg>
            <seg n="579b9d54">
              Jag kan försäkra att jag kommer att ägna all energi jag kan åt
              att skapa ett politiskt tryck och en opinion som tvingar regeringen
              att göra någonting åt detta.
            </seg>
            <seg n="7dcd6968">
              Den 1 maj höll statsministern ett tal där han utlovade åtgärder
              på detta område. Den 5 maj meddelade statsrådet Ylva Johansson
              att en arbetsgrupp var tillsatt för att titta på detta. Den 12
              maj, en vecka senare, meddelade riksdagens utredningstjänst att
              ingen arbetsgrupp var tillsatt och att arbetet med direktiv inte
              var färdigt. Den 7 juni, alltså en månad efter det första pressmeddelandet,
              fick jag höra via riksdagens utredningstjänst att sammansättningen
              av den här beredningsgruppen varierar. Ordföranden finns, men
              i övrigt är det varierande sammansättning, och inga fasta direktiv
              ska behövas.
            </seg>
            <seg n="a5b45a62">
              Någonting är tydligen ändå på gång. En hearing kommer i varje
              fall att hållas. Jag tackar för det beskedet och för svaret, givetvis,
              även om jag måste säga att jag tycker att det är lite magert.
            </seg>
            <seg n="369fc1a3">
              Jag tror kanske inte att mitt hot som jag citerade har varit
              avgörande för den här aktiviteten, men har det bidragit är jag
              naturligtvis glad. Kanske har Landsorganisationens ordförande
              spelat en viss roll, eftersom hon mycket tydligt har sagt att
              om inte regeringen gör någonting så kommer LO att driva den här
              saken i valrörelsen, och det får väl i så fall vara mot regeringen.
              I morgon kommer LO till och med att hålla en presskonferens och
              tala om bristerna på detta område.
            </seg>
            <seg n="5c7c4f2f">
              Nu säger statsrådet att hon inte har någon tidtabell. Utredningen,
              en tjock utredning som gjordes av Anders Sundström, kom för tre
              år sedan. Det är inte någon formsak att man vill ha en tidtabell
              för en reform, utan detta vill man därför att det här är en verklighet
              som skapar problem för många människor. Man har räknat med att
              ungefär en miljon människor avstår från tandvård som de skulle
              behöva, av ekonomiska skäl. Prishöjningarna på detta område har
              varit enorma, långt över andra prishöjningar. Och patienten har
              ett underläge i förhållande till vårdgivarna. Man kan inte bara
              gå och shoppa på stan för att få billigare tandvård.
            </seg>
            <seg n="4c764c49">
              Nu säger Ylva Johansson att hon inte vill föregripa beredningsarbetet.
              I gårdagens Aftonbladet, som vi väl båda läser, får vi en översättning
              av detta, från politiska till svenska. Jag vill inte föregripa
              utredningen betyder enligt Aftonbladet: Jag vill inte tala om
              vad jag vill. Det är kanske så det ligger till. Det kanske inte
              är så att statsrådet vet vad hon vill.
            </seg>
            <seg n="4c2041e8">
              Men jag vill ändå fråga: Vilka syftar det här pressmeddelandet
              på? Är det alla som i dag inte har någon tandvårdsförsäkring,
              eller är det bara dem som är precis över den gräns där man har
              fri tandvård? Sedan måste jag också ställa en annan fråga. Det
              talas i detta svar om att man behöver förbättra tandvårdsförsäkringen.
              Anser statsrådet att vi har en tandvårdsförsäkring när vi i dag
              har sådana enorma självrisker? Det kallas formellt för tandvårdsstöd,
              men nu talar statsrådet plötsligt om att vi har en tandvårdsförsäkring
              som ska förbättras. Är det verkligen så?
            </seg>
          </u>
          <note type="speaker" n="4ab79091">
            Anf. 89 Statsrådet YLVA JOHANSSON (s):
          </note>
          <u who="unknown" xml:id="i-b371cac8b1050fbd-9" n="73058e28">
            <seg n="a76b2990">
              Fru talman! Vi har ett beredningsarbete som pågår inom Socialdepartementet,
              och det är ett ganska snabbt beredningsarbete. Jag ville berätta
              om hearingen i augusti därför att jag vill markera att det här
              naturligtvis inte är något hemligt arbete, utan vi kommer att
              redovisa öppet och ta in synpunkter i det arbetet. Men jag vill
              också säga att det som behövs på det här området är inte i första
              hand, som jag bedömer saken i dag, nya stora utredningar. Mycket
              är redan utrett. Det handlar om att komma fram till möjliga sätt
              att stegvis förbättra tandvårdsförsäkringen.
            </seg>
            <seg n="2cf2941c">
              Mycket är redan utrett. Det finns många förslag. Det stora problemet
              med en kraftigt förbättrad och moderniserad tandvårdsförsäkring
              är att det är en mycket dyr reform. Det är det som är en av de
              stora svårigheterna. Och man kan inte utreda fram mera pengar,
              utan man måste också se till att man har finansiella möjligheter
              att bekosta en sådan reform. Därför har jag och statsministern
              nu gått ut och meddelat att vi vill göra detta stegvis.
            </seg>
            <seg n="2867cf2e">
              Vi har i dag en fri och utmärkt barn- och ungdomstandvård. Vi
              genomförde för några år sedan en kraftig förbättring av tandvårdsförsäkringen
              för dem som är över 65 år. Det har också varit en dyr men, som
              jag bedömer det, mycket bra reform. Nu vill jag ta ytterligare
              steg. Jag vill i första hand då titta på förbättringar för de
              unga vuxna, så att vi säkerställer att den goda tandhälsan, som
              våra ungdomar har när de lämnar den fria barn- och ungdomstandvården,
              inte går förlorad. Vi vet att många under de här åren går till
              tandläkaren mindre frekvent än vad man gör högre upp i åldrarna.
              Ett av skälen kan kanske vara att man inte har etablerat sig på
              arbetsmarknaden och har en låg eller ingen inkomst.
            </seg>
            <seg n="0264b05e">
              Mitt mål är naturligtvis att vi ska en modern, generös och heltäckande
              tandvårdsförsäkring för hela befolkningen. Det finns stora behov
              av detta. Men det är också en väldigt dyr reform att genomföra,
              och man kan inte diskutera kraftiga förbättringar av tandvårdsförsäkringen
              utan att samtidigt diskutera pengar och hur man ska finansiera
              detta. Ett sätt att göra det här på är också att gå fram stegvis,
              och det är den metod som vi arbetar med just nu.
            </seg>
          </u>
          <note type="speaker" n="13ea1564">
            Anf. 90 GABRIEL ROMANUS (fp):
          </note>
          <u who="gabriel_romanus_d7a92e" xml:id="i-0c30e3fa1ddc4d09-4" n="5460203d">
            <seg n="b66aa3fc">
              Fru talman! I min interpellation frågade jag också om statsrådet
              tycker att det är ett bra sätt att behandla den riksdag som bland
              annat har till uppgift att kontrollera vad regeringen gör att
              skicka ut pressmeddelanden om saker som inte är gjorda och att
              sedan inte kunna tillhandahålla riksdagen något underlag för direktiv
              eller sammansättning eller någonting. Detta har inte statsrådet
              svarat på, men det finns möjlighet att återkomma till det. Jag
              kan väl avslöja att jag inte tycker att det är något bra sätt
              att behandla riksdagen. Hade det varit till exempel i Storbritannien
              hade nog upprördheten och tonläget varit betydligt större och
              högre från parlamentarikerna.
            </seg>
            <seg n="f13c2b54">
              Jag ska sedan gå till sakfrågan. Jag vill göra statsrådet uppmärksam
              på att jag inte har begärt någon ny utredning tvärtom. Det finns
              en stor tjock utredning som har legat i departementet i tre år.
              Har ni berett den i tre år, eller har ni bara lagt den åt sidan?
              Det är inte så väsentligt. Det väsentliga är att något resultat
              inte har kommit av den utredningen. Det som har gjorts för de
              äldre gjordes på grund av ett tidigare betänkande som kom för
              ännu längre sedan.
            </seg>
            <seg n="4f71e861">
              Man säger att det är bra för de äldre. Det är självrisker som
              inte är 7 700 kr, som man ibland hör, utan 7 700 kr plus material
              som kan uppgå till tiotusentals kronor. För en vanlig människa
              någonstans mellan 20 och 65 år kan bara en lagning av en enda
              tand kosta 10 000. Hur kan man då säga att vi har en tandvårdsförsäkring?
              Jag kallar inte det för en försäkring. Formellt kallas det för
              tandvårdsstöd. Det är i alla fall en någotsånär rimlig beteckning.
              Men nu talar statsrådet igen om att vi ska förbättra tandvårdsförsäkringen.
              Är det verkligen en försäkring? Den frågan ställer jag igen.
            </seg>
            <seg n="831b9246">
              Ylva Johansson säger att det här är en sådan dyr reform. Och
              jag förväntar mig att hon så småningom ska säga att Moderaterna
              inte vill satsa så mycket pengar, så det blir väl ingenting om
              det blir en ny regering.
            </seg>
            <seg n="bb48e309">
              Vi har ju talat om det här förut, statsrådet. Jag har påpekat
              att det inte behöver vara så att man lägger på många miljarder
              av statliga pengar. Man kan införa en försäkring som innebär att
              människor betalar en avgift. Hellre betalar man en fast avgift
              varje år för att få reparation när man behöver det. Gudskelov
              har inte de flesta människor behov av reparationer på tiotusentals
              kronor varje år. Däremot ska man ha en försäkring när den kostnaden
              kommer.
            </seg>
            <seg n="43111b84">
              Tycker regeringen den socialdemokratiska regeringen av alla att
              det där kan de gott teckna försäkringar för i privata sammanhang?
              Ska vi ge upp tanken på en generell välfärd? Kan inte statsrådet
              ens bekänna sig till tanken att vi ska ha en försäkring som är
              värd namnet och som skyddar människor mot oförutsedda tandvårdskostnader?
            </seg>
            <seg n="2ef1208e">
              Ni har regerat i tio år nu. Det har varit tio förlorade år för
              kravet på en tandvårdsförsäkring. Ylva Johansson har inte varit
              med hela tiden, men varje statsråd får ändå ta ansvar för vad
              den regering som man ingår i har gjort. Detta är tio förlorade
              år. Hur många år till ska vi förlora innan det blir någon åtgärd?
            </seg>
            <seg n="08cb2462">
              Hearing i all ära, men det är som statsrådet själv säger; frågan
              är grundligt utredd. Här finns möjlighet att vidta åtgärder och
              att göra det ganska snabbt om man är beredd på att gå in på en
              försäkringslösning med en allmän, generell försäkring och inte
              bara överlämna saken till marknadens lösningar. Det är väl inte
              socialdemokratisk politik på hälsoområdet, hoppas jag.
            </seg>
          </u>
          <note type="speaker" n="af85a42d">
            Anf. 91 Statsrådet YLVA JOHANSSON (s):
          </note>
          <u who="unknown" xml:id="i-b371cac8b1050fbd-10" n="73058e28">
            <seg n="ac2a7c8f">
              Fru talman! Detta är en lite märklig debatt. Gabriel Romanus
              diskuterar och debatterar här som om det inte kostar någonting
              att genomföra förbättringar och förstärkningar av tandvårdsförsäkringen.
              Han tycks tro att man kan försäkra människor mot höga utgifter
              när det gäller deras tandvårdskostnader utan att det skulle kosta
              någonting. Den tulipanarosen existerar inte.
            </seg>
            <seg n="f8459c54">
              Att genomföra det som för individen innebär en kraftig förbättring
              och minskade kostnader för tandvården innebär för staten en ökad
              utgift. De två sakerna hänger ihop. Folkpartiet har inte anslagit
              mer pengar till tandvårdsförsäkringen för att finansiera en sådan
              förbättring. Det blir lite konstigt om man bara kan önska sig
              förbättringar och inte behöver ta något ansvar för hur man ska
              finansiera dem.
            </seg>
            <seg n="399c96dd">
              Gabriel Romanus målar upp en bild av detta. Betala en fast avgift
              och försäkra dig mot kommande tandvårdskostnader! säger han. Det
              är ett bra system. Det är ett alldeles utmärkt system, och jag
              skulle vilja se mer av det inom en modern tandvårdsförsäkring
              i framtiden.
            </seg>
            <seg n="d0ed8d79">
              Vi har redan det systemet. Det kallas abonnemangstandvård, och
              det fungerar där det används och för de individerna alldeles utmärkt.
              Tyvärr blir kostnaden också i detta system för hög för många individer,
              och de väljer därför att inte gå in i modellen med abonnemangstandvård.
            </seg>
            <seg n="b9a3fbdb">
              Om vi har höga kostnader och stora behov när det gäller tandvården
              så måste också någon betala. Antingen är det individen eller så
              är det staten. Vi kan inte diskutera en förbättring av tandvårdsförsäkringen
              utan att samtidigt diskutera finansieringen.
            </seg>
            <seg n="740a4d22">
              Jag tycker att Gabriel Romanus smiter undan den frågan och beter
              sig som om det fanns något trollspö som man kan svinga med ett
              förslag som inte innebär ökade kostnader men samtidigt en väldig
              förbättring i privatekonomin för dem som går till tandläkaren.
              Några sådana förslag tror jag faktiskt inte finns.
            </seg>
            <seg n="1ac4ab0b">
              Jag kan försäkra Gabriel Romanus om att det självfallet är så
              att en framtida tandvårdsreform kommer att föreläggas riksdagen
              på vederbörligt sätt. Det kommer att finnas utredningsunderlag
              och möjlighet att behandla den på vederbörligt sätt, att rösta
              och att ta ställning. Det finns alltså alla möjligheter att granska
              regeringens arbete och att även ta ställning till det. Regeringen
              har ju inte själv möjlighet att genomföra den här typen av förändringar.
            </seg>
            <seg n="6e2468ae">
              Det gäller också budgeten och de pengar som vi anslår till olika
              väsentliga delar på välfärdsområdet. Det underställs ju också
              riksdagen, och det är här i riksdagens kammare som man röstar
              om hur vi ska fördela de olika resurserna och vilka delar som
              det är mest angeläget att satsa på.
            </seg>
          </u>
          <note type="speaker" n="a2ab81dc">
            Anf. 92 GABRIEL ROMANUS (fp):
          </note>
          <u who="gabriel_romanus_d7a92e" xml:id="i-0c30e3fa1ddc4d09-5" n="5460203d">
            <seg n="ec8f0037">
              Fru talman! I och för sig så tror jag nog att en tandvård enligt
              abonnemangsmodellen skulle bli billigare eftersom den skulle främja
              god tandhälsa i stället för att främja reparationer, som den nuvarande
              tandvårdsförsäkringen. Det tror jag möjligen att statsrådet inser
              också.
            </seg>
            <seg n="2a88abed">
              Vad jag sade var att en tandvårdsreform i form av en försäkring
              inte behöver kosta mycket för statskassan eftersom man då också
              kan ta in avgifter som finansierar den. Vår generella välfärd
              inom socialförsäkringarna bygger inte främst på att det ska in
              en väldig massa skattemedel, utan den bygger på att man tar avgifter
              när man inte har kostnader. Sedan får man stöd när man behöver
              det till kostnaden.
            </seg>
            <seg n="cefd7769">
              Om man hade använt de här tio åren som ni nu har regerat till
              att bygga upp ett system med abonnemangstandvård så hade dels
              tandhälsan främjats av det systemet, dels hade människor som i
              dag drabbas av kostnader på kanske 10 00015 000 kr betalat in
              avgifter på ett sätt som hade gjort att de skyddat sig mot detta.
              Man kan ju säga att de kunde ha gjort det genom att teckna en
              enskild försäkring.
            </seg>
            <seg n="b16feca4">
              Men jag tycker inte att enskilda försäkringar ska vara modellen
              för att skydda sig mot oförutsedda hälsovårdskostnader. Det ska
              vara en generell, allmän försäkring. Det trodde jag också var
              socialdemokratisk politik.
            </seg>
            <seg n="6b23271f">
              En del landsting har gått före här; det är sant. Men med lite
              politiskt ledarskap från regeringen så hade det här kunnat vara
              i funktion för hela landet och för hela befolkningen. I stället
              måste man nu stå här och efterlysa åtgärder på grund av en utredning
              som lades fram för tre år sedan.
            </seg>
            <seg n="40a998ae">
              Jag efterlyser ett bättre, mer aktivt och synligt ledarskap på
              detta område. Jag tycker inte att socialdemokratin har någonting
              att yvas över under de senaste tio åren när det gäller detta.
              Vad ni har gjort är att ni har avvecklat priskontrollen så att
              människor som sitter i underläge i tandläkarstolen drabbas av
              för dem sanslösa kostnader.
            </seg>
          </u>
          <note type="speaker" n="7c0836eb">
            Anf. 93 Statsrådet YLVA JOHANSSON (s):
          </note>
          <u who="unknown" xml:id="i-84422d75ec8b471c-0" n="73058e28">
            <seg n="fcf96030">
              Fru talman! Det var intressant att höra att Folkpartiet vill
              införa en priskontroll igen inom tandvården.
            </seg>
          </u>
          <note n="12e4adb4">
            (GABRIEL ROMANUS (fp): Det sade jag inte.)
          </note>
          <u who="unknown" xml:id="i-3ff531370fd09435-0" n="73058e28">
            <seg n="cfdd132c">
              Jag tror att det fanns många problem med den prisreglering som
              vi hade tidigare inom tandvården även om jag också inser att det
              har blivit problem när vi har avreglerat.
            </seg>
            <seg n="0d3d7da7">
              Jag tycker liksom Gabriel Romanus att det finns många fördelar
              med abonnemangstandvården. Jag tycker att hela synsättet med att
              man premierar förebyggande arbete, täta regelbundna kontroller
              och åtgärder av saker i tidiga skeden är sympatisk. Jag vill använda
              mig av det när vi utformar en ny tandvårdsförsäkring.
            </seg>
            <seg n="ca198131">
              Men jag måste säga att det inte finns någon sådan här tulipanaros.
              Om man inför abonnemangstandvård så betyder det samtidigt att
              några kommer att välja att betala sin årliga avgift, och andra
              kommer att välja att inte göra det. Det är den situationen vi
              har i dag också. De som väljer att inte betala sin avgift kommer
              så småningom att ha väldigt dåliga tänder och stå med höga kostnader.
            </seg>
            <seg n="e4772cbd">
              Den valmöjligheten finns redan i dag. Den som vill kan välja
              att betala en fast årlig avgift och ha en abonnemangstandvård.
              De allra flesta har dock valt att inte göra så. Det beror bland
              annat på att avgiften faktiskt är hög för många människor, särskilt
              om man redan från början har en dålig tandhälsa.
            </seg>
            <seg n="d90bdf08">
              Abonnemangstandvård är ett viktigt och bra inslag, men det är
              inte hela lösningen på den framtida tandvårdsförsäkringen.
            </seg>
          </u>
          <note n="4c7dc313">
            Överläggningen var härmed avslutad.
          </note>
          <note n="ddbc2828">
            17 § Svar på interpellation 2004/05:660 om den gömda arbetslösheten
          </note>
          <note type="speaker" n="5eeae968">
            Anf. 94 Statsrådet HANS KARLSSON (s):
          </note>
          <u who="unknown" xml:id="i-7e0787bdfa14b9bd-0" n="73058e28">
            <seg n="5d5c3516">
              Fru talman! Carl B Hamilton har frågat Göran Persson
            </seg>
            <seg n="cba416b3">
              Ansvarsfördelningen inom regeringen är sådan att jag besvarar
              frågorna.
            </seg>
            <seg n="97b48484">
              Carl B Hamiltons sex frågor spänner över hela den ekonomiska
              politiken, över hela näringspolitiken och över hela arbetsmarknadspolitiken.
              Carl B Hamilton är säkert medveten om att allt detta inte låter
              sig avhandlas i en interpellationsdebatt. Jag nöjer mig med att
              ge exempel på regeringens åtgärder inom vart och ett av de sex
              områden som Carl B Hamilton tar upp.
            </seg>
            <seg n="75784ad1">
              Regeringens arbete mot ohälsan inom ramen för det så kallade
              elvapunktsprogrammet omfattar bland annat satsning på fler deltidssjukskrivningar,
              avstämningsmöten, fler försäkringsläkare och utbildning i försäkringsmedicin.
              Stora effekter har nåtts genom ökad precision i sjukskrivningsprocessen.
            </seg>
            <seg n="f25f8798">
              Regeringen verkar för fler och växande företag genom att bland
              annat underlätta för generationsskiften inom företagande och övriga
              åtgärder som genomförs steg för steg i enlighet med regeringens
              program för fler och växande företag i strategin Innovativa Sverige.
            </seg>
            <seg n="f2c464b7">
              En aktiv arbetsmarknadspolitik anpassas efter konjunktur. När
              den förbättring prognoserna förutspår infinner sig kommer arbetsmarknadspolitiken
              att anpassas efter behov.
            </seg>
            <seg n="615b04a1">
              Stabila statsfinanser ger förutsättningar för en låg ränta som
              gör investeringar för fler arbetstillfällen möjliga.
            </seg>
            <seg n="9bedd81c">
              I den regionala utvecklingspolitiken är huvudinstrumentet regionala
              tillväxtprogram. I tillväxtprogrammen enas offentliga och privata
              aktörer om regionala insatser som kan motiveras som viktiga för
              näringslivets utvecklingskraft.
            </seg>
            <seg n="b12ba86c">
              Försäkringssystemens finansiering via arbetsgivaravgiftens delar
              anpassas efter förändringar i försäkringssystemens kostnader.
              Det är ännu för tidigt att säkert avgöra utfallet av den senaste
              förändringen av sjukförsäkringsavgiften.
            </seg>
          </u>
          <note type="speaker" n="a2658066">
            Anf. 95 CARL B HAMILTON (fp):
          </note>
          <u who="unknown" xml:id="i-00c39de7d7daffe3-0" n="73058e28">
            <seg n="27425e6a">
              Fru talman! Bakgrunden till interpellationen är en rapport som
              har skrivits av LO-ekonomen Jan Edling som heter Alla behövs.
              Blott arbetsmarknadspolitik skapar inga nya jobb.
            </seg>
            <seg n="3201250a">
              Den statistik som Edling sammanställer där innehåller i sig inte
              så många nyheter. Det är snarare det att avsändaren kommer från
              ett håll som vanligtvis brukar, enligt min mening, bagatellisera
              problemen på arbetsmarknaden. Det är därför som det är av stort
              intresse och möjligen ett tecken på ett nytänkande.
            </seg>
            <seg n="20ca4fce">
              Edling konstaterar till exempel, och det är sammanfattningsvis
              det mest allvarliga, att drygt en halv miljon, eller 19,7 %, av
              alla i åldrarna 2064 år, det vill säga i arbetsför ålder, har
              någon form av ersättning och får någon form av offentlig finansierad
              försörjning.
            </seg>
            <seg n="0ac5e7fc">
              Statsrådets namne Hans Karlsson, LO-ekonom, har bedömt siffran
              som lite högre. Han bedömer hälften av dessa personer som arbetsföra,
              det vill säga att de är arbetslösa.
            </seg>
            <seg n="635b8564">
              Anna Hedborg har uppskattat att ungefär en fördubbling har skett
              på 20 år av dem som är försörjda med sjukpenning, förtidspension,
              a-kassa och socialbidrag. Antalet har ökat från 11 % till drygt
              22 % eller någonting i den vägen. Det som kanske är enskilt mest
              allvarligt är att ökningen av antalet förtidspensioner är kraftigast
              bland de unga.
            </seg>
            <seg n="8e640715">
              Det är långsiktiga problem. Men vi har också ett kortsiktigt
              problem som jag tycker man bör nämna. Det presenterades häromdagen,
              den 1 juni, i Dagens Industri under rubriken Nattsvart för jobben,
              Ams skruvar ned prognosen för 2005 och 2006. Amschefen säger:
              Förbättringstakten har gått från kameltakt till snigelfart.
            </seg>
            <seg n="e3e38d2b">
              Vi har en situation efter elva år med socialdemokratiskt styre
              där läget både på kort sikt och på lång sikt på arbetsmarknaden
              är sämre än i mannaminne. Det är faktiskt så att antalet arbetade
              timmar per person i åldern 2064 år är lägre i dag än vad det var
              under krisåren i början på 1990-talet. Det är alltså lägre i dag
              än under krisåren, något som då karakteriserades som massarbetslöshet.
              Problemet är att människor går från en form av arbetsmarknadspolitisk
              ersättning till en annan och att Ams har blivit någon form av
              en jättelik socialbyrå.
            </seg>
            <seg n="53a449d7">
              Det som jag egentligen tycker är intressantast i LO-mannen Edlings
              skrift är hans förslag till åtgärder. Det som är centralt är detta:
              Ju fler som arbetar i näringslivet, desto lägre är andelen med
              ersättningar baserade på arbetslöshet eller ohälsa. Han konstaterar
              detta efter att ha gått igenom kommuner och olika regioner. Näringslivet
              är definierat som det privata näringslivet och offentligt ägda
              företag.
            </seg>
            <seg n="4b6e1730">
              Jag tror att detta är helt centralt om vi ska bemästra dessa
              problem. Att anställa eller investera är en fullständigt frivillig
              handling av företag och företagare. De gör det inte om de inte
              vill och om de inte är övertygade om det är lönsamt och förenat
              med rimliga risker. Det ska vara en ur företagets synpunkt väsentlig
              och bra åtgärd.
            </seg>
            <seg n="6f807087">
              Min fråga till statsrådet är: Hur ska han övertyga företagen
              att göra denna frivilliga handling att anställa fler och göra
              investeringar? Hur ska regeringen övertyga företagen om att detta
              är önskvärt ur deras egen synpunkt?
            </seg>
          </u>
          <note type="speaker" n="0f0f3e93">
            Anf. 96 Statsrådet HANS KARLSSON (s):
          </note>
          <u who="unknown" xml:id="i-7e0787bdfa14b9bd-1" n="73058e28">
            <seg n="60d2d696">
              Fru talman! Jag vet inte hur långt Carl B Hamiltons mannaminne
              sträcker sig när han säger att vi inte har haft en sämre situation
              i mannaminne. Man behöver bara i det mannaminnet gå tillbaka till
              den period då Carl B Hamiltons parti satt i regeringen. Då hade
              vi en sämre situation. Det var flera som var arbetslösa, sjukskrivna
              och förtidspensionerade än vad det är i dag sammantaget, så det
              så.
            </seg>
            <seg n="fd15cae5">
              Carl B Hamilton tar upp den så kallade Jan Edling-rapporten.
              Jag läste en av frågorna i interpellationen där Carl B Hamilton
              förväntar sig att regeringen ska erkänna en dold arbetslöshet.
              Vi döljer inte, Carl B Hamilton. Varför misstänkliggöra politiken
              på det sättet? Är det något vi har i det här landet är det öppen
              statistik där man kan läsa om precis varje del både i arbetsmarknadspolitiken
              och i sjukförsäkringssystemet.
            </seg>
            <seg n="a42b29f4">
              Varken vi eller någon annan försöker gömma någonting. Det är
              dumt att säga så. Vi har en fördummande debatt om arbetsmarknadsstatistik
              som inte leder någonstans. Vi har en gemensam, öppen och med EU
              samordnad statistik med gemensamma kriterier för hur man ska mäta
              och bedöma. Av detta kan man läsa ut precis hur det är.
            </seg>
            <seg n="64708d9f">
              Däremot kan inte jag se några stora överraskningar i den rapport
              som Carl B Hamilton tar upp här som LO-utredaren gjorde. Det är
              allmänt känt att en svag arbetsmarknad tenderar att göra sjukskrivningarna
              längre. En arbetsmarknad där det är ont om jobb riskerar att förlänga
              arbetslöshet. Lång arbetslöshet, Carl B Hamilton, leder också
              till sjukdom.
            </seg>
            <seg n="68aab804">
              Människor blir sjuka av att vara arbetslösa länge. Det som hände
              på 90-talet, både med och utan Carl B Hamiltons och den borgerliga
              regeringens förskyllan, var en massarbetslöshet som slog ut människor.
              Det ser vi resultaten av nu i ökande sjuktal och för den delen
              också ökande sjukersättningar och förtidspensioner.
            </seg>
            <seg n="475048e0">
              Det är heller ingenting som har ändrat sig nu på senare tid.
              De stora regionala skillnaderna har varit ganska lika dem på 90-talet.
              Det sambandet finns. Det betyder inte att Försäkringskassan försöker
              manipulera till förtidspensioneringar.
            </seg>
            <seg n="17528478">
              De beslut som fattas om förtidspensioneringar är nog i huvudsak
              riktiga beslut. Det betyder att man får ett beslut därför att
              man saknar arbetsförmåga. Men det betyder inte att man inte kan
              återfå arbetsförmågan. Man kan få vilande sjukersättning som gör
              att man kan prova på annat arbete.
            </seg>
            <seg n="5f716e78">
              Det är sådana faktorer och sådana verktyg som kan utnyttjas mycket
              bättre. Det avser vi att göra så att vi också kan möjliggöra för
              fler med förtidspension att återgå i arbete.
            </seg>
          </u>
          <note type="speaker" n="2a174420">
            Anf. 97 CARL B HAMILTON (fp):
          </note>
          <u who="unknown" xml:id="i-00c39de7d7daffe3-1" n="73058e28">
            <seg n="7ce0d633">
              Fru talman! De här historiska diskussionerna är inte ointressanta.
              Jag tycker att det var en väldigt allvarlig och i många hänseenden
              mycket svår situation i början av 1990-talet. Vi kan i och för
              sig gå in på detta, men det som är intressant i dag, tycker jag,
              är att vi faktiskt har färre arbetade timmar per person i arbetsför
              ålder i dag än vad vi hade då. Därför klingar det lite ihåligt.
            </seg>
            <seg n="89628d52">
              Det som jag tycker är konstigt med statsrådets svar är att han
              säger: Varför misstänkliggöra? Vi är öppna. Jo, men samtidigt
              pågår det en intensiv argumentation för att man bara får säga
              att andelen arbetslösa är fem och en halv procent. Det som Jan
              Edling och många andra, och jag håller med om det, har påpekat
              är ju att de här olika systemen för offentlig försörjning griper
              in i varandra. Människor går från det ena systemet till det andra.
              Alla är inte arbetslösa alla är inte arbetsföra. Men en mycket
              stor andel är det, kanske hälften. Därför är det faktiskt viktigt
              att diskutera vad som finns bakom de här talen i statistiken.
              Det är ju enskilda människor. Förstår man inte vad det är för
              slags människor kan man ju inte heller göra något åt det.
            </seg>
            <seg n="580541bc">
              Grunden i det här, om man ska få alla i arbete, är ju att man
              har dem som vill anställa. Det är företag, företagare och entreprenörer
              som vill starta företag. Jag återkommer till min fråga, som är
              helt grundläggande, om hur vi ska lösa detta svenska problem.
            </seg>
            <seg n="a0a52edd">
              Det är en frivillig handling att fatta ett beslut om att anställa.
              Det är en frivillig handling för ett företag att investera mera,
              att köpa nya maskiner, att bygga nya fastigheter som ska innehålla
              människor som arbetar och får sin försörjning där och som får
              jobb. Får de jobb så får de som har det svårare på arbetsmarknaden,
              som har olika typer av handikapp eller är svårplacerade av något
              annat skäl, till exempel att de varit långtidsarbetslösa, också
              en större efterfrågan på sina tjänster. Det är helt avgörande
              att man får en expansion hos dem som har att fatta de här anställningsbesluten.
              Jag upprepar: Vad vill regeringen göra för att det ska bli mer
              intressant för privata företag och företagare, entreprenörer,
              att se till att det anställs fler människor i riktiga jobb? Jag
              talar alltså inte bara om att expandera statliga system som är
              skattefinansierade. Vi kan inte i längden, och inte heller på
              kort sikt, leva på att byta tjänster med varandra inom offentlig
              sektor. Vi måste ha en fungerande privat sektor som expanderar.
            </seg>
            <seg n="3ce8f261">
              Då är problemet att regeringen enligt min mening snarare skrämmer
              företag och företagare från att anställa genom att man till exempel
              har infört den här förlängda medfinansieringen i sjukförsäkringen.
              Man talar om att människor ska ha rätt till heltid när företagen
              säger att de bara behöver deltid, till exempel i handeln. Vi har
              också krånglet med temporära F-skattesedlar. Allt detta är sådant
              som gör att det blir färre som vill utföra den frivilliga handling
              som jag talar om, att företagen måste anställa fler. Det blir
              färre som vill göra detta. Så jag upprepar min fråga: Vad kommer
              regeringen att göra för att det ska bli fler som tar steget att
              anställa människor och därmed se till att det blir bättre drag
              på arbetsmarknaden rakt igenom även ned till dem som har det svårast?
            </seg>
          </u>
          <note type="speaker" n="a5b16582">
            Anf. 98 Statsrådet HANS KARLSSON (s):
          </note>
          <u who="unknown" xml:id="i-7e0787bdfa14b9bd-2" n="73058e28">
            <seg n="298e4484">
              Fru talman! Innan vi kommer till det där med vad ska vi göra?
              fastnar ju Carl B Hamilton i frågan om hur verkligheten ser ut.
              Vi försöker beskriva verkligheten, och vi gör det uppenbarligen
              på olika sätt. När Carl B Hamilton beskriver sin verklighet måste
              jag ju beskriva den bild som jag har för att försöka ge en motbild.
              Där fastnar vi.
            </seg>
            <seg n="9cce09aa">
              Det är sant att varje företag frivilligt ska anställa förstås.
              Det är så elementärt att vi alla förstår det. Men får jag ge en
              motbild till Carl B Hamiltons beskrivningar? Man kan ställa sig
              frågan: Varför tar ett antal stora företag tillbaka jobb till
              Sverige från utlandet? Varför flyttar man hem arbete? Det är intressant
              att se. Vi får nästan alltid bara del av skälen till att företag
              flyttar. Det har nyligen gjorts en studie av varför företag tar
              hem arbete till Sverige, varför man finner Sverige intressant
              att utföra arbete i. Då är det för att öka produktiviteten. Man
              har frågat 15 företag. Det är stora svenska företag, Scania, ABB,
              Ericsson, Astra Zeneca, Atlas Copco och andra riktigt stora företag.
              Skälet är produktivitetsförbättringar. De gör produktivitetsförbättringar
              i Sverige.
            </seg>
            <seg n="089ad67a">
              Jag tror inte att Carl B Hamilton är alldeles okunnig om detta,
              men han aktualiserar ju den här debatten. Man tar hem jobb, för
              i Sverige finns det tillgång till kompetent arbetskraft. Vi har
              dessutom arbetskraft som har unik kompetens. Det är en bra forskarmiljö
              i Sverige. Det finns krävande kunder, vilket är bra för utveckling.
              En sådan krävande kund är den offentliga sektorn. Det är en viktig
              faktor för att utföra arbete i Sverige. Vi har duktiga, specialiserade
              underleverantörer. Vi har en bra infrastruktur.
            </seg>
            <seg n="dbb65377">
              Vi har också något annat och lyssna nu noga: Ett av de sju åtta
              skäl som företagen anger är att vi har flexibla fackliga organisationer
              i Sverige. Vi har fackliga organisationer som vill vara med och
              förändra, som orkar och vågar delta i förändringsprocesser för
              att förbättra och ligga i framkant för att ställa om från gammalt
              till nytt och inte är rädda för framtiden.
            </seg>
            <seg n="5783328c">
              Då drar jag en slutsats. Detta sägs inte i rapporten, nu är det
              jag som drar slutsatser. Varför, kan man fråga sig, agerar svenska
              fackföreningar på det här sättet? Jo, det är för att de har varit
              med och byggt upp ett land där trygghet är en lika viktig faktor
              som rationalitet i ekonomin trygghet för människor. Trygga människor
              är produktiva människor. Jag menar trygghet i form av hygglig
              a-kassa. Man behöver inte riskera hus och hem när man blir arbetslös.
              Vi har bra socialförsäkringar, en bra välfärd. Man behöver inte
              riskera att barnen missar skolan för att pappa blir arbetslös.
            </seg>
            <seg n="b119f2d4">
              Det där, Carl B Hamilton, är faktorer. Det är motbilden. Det
              är inte så nattsvart. Det ser rätt bra ut. Företag tar hem jobb
              till Sverige, för Sverige är bra. Vi har minsann problem. Vi har
              alldeles för hög arbetslöshet och alldeles för många som är sjukskrivna.
              Vi har arbetsmiljöer som fördärvar många människor. Så är det.
              Lika fullt har vi en bättre situation än praktiskt taget alla
              andra EU-länder. Vi har en lägre arbetslöshet. Vi har högre sysselsättning.
              Vi har 3 % lägre arbetslöshet än Tyskland och Frankrike, och vi
              har högre sysselsättning än de flesta EU-länder. Det är inte så
              tokigt. Men mycket kan bli bättre. Vi är inte nöjda, men vi är
              stolta.
            </seg>
          </u>
          <note type="speaker" n="4eac04d2">
            Anf. 99 CARL B HAMILTON (fp):
          </note>
          <u who="unknown" xml:id="i-00c39de7d7daffe3-2" n="73058e28">
            <seg n="4451704c">
              Fru talman! Jag blir förtvivlad när Hans Karlsson säger att han
              är stolt över situationen på svensk arbetsmarknad bara för att
              den är bättre än i andra EU-länder. De här siffrorna, jämförelserna
              som Hans Karlsson gör, kommer sig just av att man använder den
              här statistiken. Många av de människor som är arbetslösa i andra
              länder går ju inte i Sverige in under arbetslöshetsstatistiken.
              De går in i andra välfärdssystem. Det är det som gör de här internationella
              jämförelserna ganska besvärliga. Man ska inte göra den typ av
              enkla jämförelser som Hans Karlsson gör enligt min mening.
            </seg>
            <seg n="b352d4e7">
              Sedan säger Hans Karlsson att företagen tar hem. Ja, men om de
              tar hem är det ändå så att det är 20 % i förvärvsarbetande ålder
              som är offentligförsörjda. Det är alltså uppenbart att de inte
              tar hem tillräckligt eller att det motverkas av att det är fler
              jobb som flyttar utomlands. Det är riktigt att vi har en snabb
              produktivitetsförbättring, vilket gör att det inte blir så mycket
              nya jobb. Det är framför allt i industrin, och det är också i
              industrin som vi har de flexibla, ansvarstagande fackföreningar
              som Hans Karlsson fokuserar på.
            </seg>
            <seg n="dfbd000f">
              Men problemet är att vi inte har en tillräckligt snabbt växande
              tjänstesektor som kan anställa inte bara dem som har den här unika
              kompetensen, den utsökta, långa erfarenheten och kunskapen, utan
              även människor med mer modesta gåvor att erbjuda arbetsmarknaden.
              De fackföreningar som finns i den skyddade hemmamarknadssektorn
              är inte de korgossar och konfirmationsflickor som Hans Karlsson
              beskriver här. De är ju inte alls på samma sätt flexibla, enligt
              min mening, som till exempel Metall.
            </seg>
            <seg n="951a1105">
              Jag återvänder till att jag tror att det är omöjligt att lösa
              detta problem om man inte samtidigt sätter sig in i dessa företagares
              situation och ställer sig frågan: Vad kan jag som statsråd göra
              för att dessa företagare ska anställa fler människor?
            </seg>
          </u>
          <note type="speaker" n="762e94f0">
            Anf. 100 Statsrådet HANS KARLSSON (s):
          </note>
          <u who="unknown" xml:id="i-7e0787bdfa14b9bd-3" n="73058e28">
            <seg n="d9b7f9cb">
              Fru talman! Jag ska avslutningsvis ta upp en fråga som Carl B
              Hamilton aktualiserade när han sade att vi har ett antal personer
              som är offentligt försörjda. Jag vill vända mig mot den formuleringen.
              Nu sade Carl B Hamilton inte bidragsberoende. Det håller jag honom
              räkning för. Men låt mig påminna om att de som Carl B Hamilton
              kallar offentligt försörjda är personer som är i situationer där
              de har råkat ut för något oförutsett. De har blivit sjuka eller
              arbetslösa. De har en gemensam försäkring som träder in, precis
              som trafikförsäkringen när man krockar eller hemförsäkringen när
              det brinner. Man kallar dem inte offentligt försörjda eller försäkringsförsörjda.
              Det handlar om löneutrymme som människor har avstått från för
              att gemensamt finansiera försäkringar som träder in när man drabbas.
              Sedan kan man minska risken för att drabbas. Politiken går bland
              annat ut på att minimera dessa risker för människor.
            </seg>
            <seg n="59ab8264">
              Jag håller med Carl B Hamilton om att det inte går utan företag
              som är villiga att anställa. Vi måste ha stora och små, inte minst
              små, företag som växer och vill investera. Jag är inte orolig
              för att detta inte kommer att hända. Jag tillhör inte dem som
              tror att jobben tog slut i juni 2005, utan jag tror att företag
              kommer att investera för att lansera nya produkter och för att
              göra nya vinster. Jag har en optimistisk framtidstro. Jag tror
              på Sverige, och jag tror på svenska företag.
            </seg>
          </u>
          <note n="4c7dc313">
            Överläggningen var härmed avslutad.
          </note>
          <note n="40bd38fa">
            18 § Svar på interpellationerna 2004/05:584 och 589 om förtidspensioneringarna
          </note>
          <note type="speaker" n="9a6f8869">
            Anf. 101 Statsrådet HANS KARLSSON (s):
          </note>
          <u who="unknown" xml:id="i-7e0787bdfa14b9bd-4" n="73058e28">
            <seg n="fcb6188d">
              Fru talman! Sven Brus har frågat mig vilka åtgärder jag avser
              att vidta för att säkerställa tilltron till systemet med sjuk-
              och aktivitetsersättning. Anna Lilliehöök har frågat mig vilka
              åtgärder jag ämnar vidta så att Försäkringskassan arbetar för
              att så få som möjligt ska beviljas sjuk- eller aktivitetsersättning.
            </seg>
            <seg n="d42fe9d9">
              Sammanfattningsvis är både Sven Brus och Anna Lilliehöök oroade
              över ökningen av antalet nytillkomna aktivitets- och sjukersättningar.
              De framför kritiska synpunkter på den så kallade ettårsregeln,
              som de anser automatiskt leder till att sjukskrivna beviljas aktivitets-
              eller sjukersättning utan att alla rehabiliteringsinsatser först
              har uttömts. De åberopar också uppgifter om att Försäkringskassan
              genom bonus skulle ha premierat handläggare att föra över personer
              från sjukpenning till aktivitets- eller sjukersättning.
            </seg>
            <seg n="e0edbf08">
              Eftersom interpellationerna berör samma frågeställningar, det
              vill säga utvecklingen av antalet aktivitets- och sjukersättningar
              och regeringens åtgärder på området, besvarar jag dessa genom
              detta samlade svar.
            </seg>
            <seg n="8ae078ff">
              Inledningsvis kan jag instämma i att utvecklingen av antalet
              nya aktivitets- och sjukersättningar inte är tillfredsställande,
              men enligt de senaste prognoserna beräknas antalet nya ersättningar
              nu successivt komma att minska från ca 73 000 under 2004 till
              knappt 70 000 i år. Denna minskning förväntas bli ännu större
              åren därefter delvis på grund av det avsevärt avtagande inflödet
              till sjukpenning som varit under en längre tid. Eftersom utflödet
              från sjukersättning samtidigt successivt ökar, främst beroende
              på att många personer med sjukersättning blir ålderspensionärer,
              minskar om några år också det totala antalet personer med aktivitets-
              och sjukersättning.
            </seg>
            <seg n="02451a39">
              Den så kallade ettårsregeln, som infördes den 1 juli 2003, syftar
              till att tidigt utreda om arbetsförmågan är långvarigt eller varaktigt
              nedsatt av medicinska orsaker och få till stånd adekvata rehabiliteringsinsatser
              så tidigt som möjligt i sjukfallen. Härigenom ska utredningsarbetet
              effektiviseras och de regionala skillnaderna minska inom Försäkringskassan
              vid handläggning av de långa sjukfallen. Regeln innebär således
              att om det vid utredningen framkommer att rehabiliteringsmöjligheterna
              inte är uttömda och arbetsoförmågan består, ska den försäkrade
              även fortsättningsvis ha rätt till sjukpenning eller rehabiliteringspenning.
              Det är således inte fråga om att efter ett år automatiskt byta
              ut sjukpenningen mot sjuk- eller aktivitetsersättning. Denna regel
              ska helt enkelt förstärka tilltron till försäkringen genom att
              de försäkrade, oavsett var de bor i landet, får rätt slags ersättning
              från sjukförsäkringen.
            </seg>
            <seg n="6cc683fe">
              Jag har ingen annan uppfattning än interpellanterna om att alla
              rehabiliteringsinsatser ska vara uttömda innan en sjukskriven
              person beviljas sjuk- eller aktivitetsersättning. Jag vill dock
              understryka att Försäkringskassans ansvar består enbart av att
              samordna rehabiliteringsinsatserna och att det sedan är arbetsgivaren
              eller hälso- och sjukvården som svarar för att arbetslivsinriktade
              respektive medicinska rehabiliteringsinsatser kommer till stånd.
            </seg>
            <seg n="b314c2b0">
              Den studie om långtidssjukskrivna som Sven Brus nämner, visar
              tydligt att en stor del av de sjukskrivna skulle kunna arbeta
              om de i högre grad kunde påverka sina arbetsförhållanden, till
              exempel få förändrade arbetsuppgifter, arbeta i lägre tempo eller
              färre timmar per dag. Studien indikerar att det finns arbetsgivare
              som skulle kunna ta ett större ansvar för att anpassa arbetssituationen
              efter den sjukskrivne anställdes behov och förutsättningar. I
              anslutning härtill vill jag nämna att regeringen i april tillsatte
              en särskild utredare för att göra en översyn av rehabiliteringsansvaret
              i arbetslivet.
            </seg>
            <seg n="136994ee">
              Anna Lilliehöök åberopar en studie, enligt vilken det finns personer
              som efter en tid med aktivitets- eller sjukersättning både vill
              och anser sig kunna arbeta. Jag har ingen annan uppfattning än
              att det är högst angeläget att såväl återstående som återvunnen
              arbetsförmåga hos personer med aktivitets- eller sjukersättning
              tas till vara, och regeringen avser att i höst komma med förslag
              inom detta område.
            </seg>
            <seg n="9bf0a3d5">
              Avslutningsvis vill jag meddela, angående uppgiften om att vissa
              länskontor skulle tillämpa en övertidsersättning som kan uppfattas
              som en bonus för att överföra personer från sjukpenning till sjuk-
              eller aktivitetsersättning, att det enligt Försäkringskassan inte
              längre lämnas några sådana ersättningar.
            </seg>
          </u>
          <note type="speaker" n="80ba0f8d">
            Anf. 102 SVEN BRUS (kd):
          </note>
          <u who="sven_brus_b4c1bc" xml:id="i-21c313303f4450ca-0" n="83dfdb10">
            <seg n="cb1b3e4c">
              Fru talman! Jag tackar statsrådet för svaret på min interpellation.
              Av svaret ser jag att även statsrådet är oroad över en närmast
              konstant stor tillströmning till det som helt korrekt heter sjuk-
              och aktivitetsersättning, men som jag ändå för enkelhetens skull
              kallar för förtidspension. Jag är inte ensam om det språkbruket.
              Jag är inte heller ensam om oron, även om jag tycker att det ansvariga
              statsrådet borde känna en ännu större oro. 546 000 personer i
              arbetsför ålder i vårt land återfinns i den dystra kolumnen förtidspensionerade,
              ca 223 000 män och ca 324 000 kvinnor. Utvecklingen är enligt
              statsrådet inte tillfredsställande. Det får väl ses som denna
              dags understatement.
            </seg>
            <seg n="8a69fe2b">
              Speciellt oroande är trenden att alltfler yngre förtidspensioneras.
              I dag är 70 000 av dessa personer under 40 år. Framför allt är
              det antalet yngre kvinnor som ökar. Denna bild blir så mycket
              dystrare när man vet att förtidspensionen i princip är permanent
              fram till ålderspensioneringen. Under 2004 var det mindre än 1
              % som hittade tillbaka till arbetsmarknaden.
            </seg>
            <seg n="388aa418">
              Nu finner statsrådet hopp vid horisonten i en prognos om en ytterst
              marginell inbromsning av ökningstakten. På detta område får man
              tydligen glädjas åt det lilla. Om, säger jag, statsrådets förhoppning
              slår in innebär det att 1 346 personer kommer att förtidspensioneras
              varje vecka under detta år. Och visst är det faktiskt 60 personer
              färre i veckan än föregående år, och det är naturligtvis en glädjande
              utveckling. Men det är en prognos, eller kanske snarast en förhoppning,
              och en mycket måttlig förbättring, skulle jag vilja säga.
            </seg>
            <seg n="0854bcc9">
              När man tittar på tillgänglig statistik är det svårt att se den
              ljusning vid horisonten som statsrådet här verkar glädja sig åt.
              Jag vill naturligtvis inte vara glädjedödare, men jag tror att
              det är viktigt att se verkligheten sådan den är. Vi kan vända
              och vrida på siffrorna och för den delen också tolka dem lite
              olika. Men det som oroar mig är den närmast totala avsaknaden
              av en sammanhållen politik som vänder utvecklingen. Den avsaknaden
              lyser igenom hela svaret här i dag. Det är det allvarliga.
            </seg>
            <seg n="21590ef0">
              Det som nu händer ska man naturligtvis se i ljuset av två ja,
              till och med tre uttalade målsättningar från regeringens sida.
              Det första målet är en halvering av antalet sjukpenningdagar fram
              till år 2008. Det andra målet är högst 4 % öppen arbetslöshet.
              Det tredje målet är, naturligtvis, att minska statens utgifter.
            </seg>
            <seg n="cd2aa3c6">
              Det som Hans Karlsson i dag i sitt svar betecknar som en inte
              tillfredsställande utveckling bidrar i och för sig mycket verksamt
              till att uppfylla de tre målen från regeringens sida. Men vilka
              är det som drabbas? Jo, 546 000 människor i vårt land drabbas.
            </seg>
            <seg n="dc1c3b66">
              I min interpellation har jag en fråga utifrån detta med tilltron
              till systemet med sjuk- och aktivitetsersättning, alltså förtidspension
              detta mot bakgrund av den utveckling vi ser och det senare inte
              minst med tanke på att svenska staten har intecknat 750 miljarder
              i framtida kostnader för förtidspensioner.
            </seg>
            <seg n="cde9982c">
              I ljuset av detta och med tanke på människornas situation och
              den inteckning av våra framtida kostnader som ligger i situationen
              frågar jag även om frågan är retorisk måste den ställas: På vilka
              grunder tycker statsrådet att regeringens politik förtjänar tilltro?
            </seg>
          </u>
          <note type="speaker" n="207b81d4">
            Anf. 103 ANNA LILLIEHÖÖK (m):
          </note>
          <u who="anna_lilliehook_63216f" xml:id="i-256889649c62598a-0" n="450a8f0d">
            <seg n="91ba35d7">
              Fru talman! För några veckor sedan kunde vi i Expressen se en
              rubrik om Catharina, 42, tvångspensionerad. Hon säger: Om jag
              fått hjälp i stället hade jag jobbat i dag.
            </seg>
            <seg n="c92a677e">
              Vidare säger hon:
            </seg>
            <seg n="8caae079">
              De pensionerade mig för att bli av med mig, så kändes det. Men
              jag kommer aldrig att acceptera att klassas som en person som
              aldrig ska klara ett endaste jobb.
            </seg>
            <seg n="6fcd24c2">
              Denna intervju gjordes i samband med att en undersökning publicerades
              som visar att en stor andel, närmare hälften, av de förtidspensionerade
              skulle vilja arbeta.
            </seg>
            <seg n="244dc09d">
              Vad är det Catharina säger? Jo, för det första säger hon att
              hon skulle vilja arbeta. För det andra säger hon att det hade
              gjort skillnad att få stöd. För det tredje säger hon att utanförskapet
              drabbar och känns.
            </seg>
            <seg n="d314640b">
              Hör på detta: Förtidspensionerad för att bli av med mig.
            </seg>
            <seg n="0ed31e39">
              Men Catharina är inte ensam. Sedan tre år tillbaka har antalet
              förtidspensioneringar fördubblats, har vi just hört. I svaret
              gläds ministern över att vi kommer att få en förändring från 73
              000 nya förtidspensionärer till 70 000 i år. Men det är inte det
              som är problemet, utan problemet är att det är nästan dubbelt
              så många som varje år blir förtidspensionerade jämfört med hur
              det var för bara fyra fem år sedan.
            </seg>
            <seg n="9c7d60d2">
              Förtidspensionerna har fått ersätta sjukskrivning. Den senaste
              statistiken jag sett är vilket naturligtvis är mycket glädjande
              att 71 000 personer färre är sjukskrivna. Men tittar man i nästa
              kolumn är 31 000 fler förtidspensionärer. Det är 30 000 fler förtidspensionärer
              än för bara ett år sedan. Den grupp som ökar mest är gruppen kvinnor
              i åldern 3040 år.
            </seg>
            <seg n="fc3ee625">
              Sverige har största andelen unga förtidspensionärer i en jämförelse
              mellan åtta europeiska länder. Särskilt gäller det alltså unga
              förtidspensionärer.
            </seg>
            <seg n="20efa420">
              Den regel om förtidspensionering efter ett års sjukskrivning
              som infördes för några år sedan tycks tillämpas mycket strikt.
            </seg>
            <seg n="0829da95">
              Fru talman! Förtidspensionering tycks, tyvärr, vara en envägsprocess.
              Bara något mer än var tionde långtidssjukskriven har fått hjälp
              eller åtminstone kontakt med Försäkringskassan oavsett om det
              är samordning av rehabilitering eller direkta åtgärder som avses.
              Långtidssjukskrivningen leder vidare till förtidspension.
            </seg>
            <seg n="f35b1a36">
              Vad som är bekymmersamt i ministerns svar är att han flera gånger
              säger att han håller med interpellanterna om problemet men inte
              anger en enda åtgärd för att bryta trenden och hur arbetet kan
              inriktas på att vi ska få så få förtidspensionerade som möjligt
              i stället för att med vett och vilja överföra sjukskrivna till
              gruppen förtidspensionerade.
            </seg>
            <seg n="18d96f55">
              Fru talman! Vad som särskilt upprör mig är att ministerns enda
              svar i denna riktning är att det nu snart blir bättre därför att
              många förtidspensioner kommer att övergå till ålderspension under
              de närmaste åren.
            </seg>
            <seg n="483a8b3c">
              Jag vill därför upprepa min fråga till statsrådet: Vilka åtgärder
              ämnar statsrådet vidta för att minska antalet förtidspensionärer
              och vända den dystra utveckling som vi har sett?
            </seg>
          </u>
          <note type="speaker" n="6385f62d">
            Anf. 104 Statsrådet HANS KARLSSON (s):
          </note>
          <u who="unknown" xml:id="i-7e0787bdfa14b9bd-5" n="73058e28">
            <seg n="e84d48e4">
              Fru talman! Jag ska svara på frågan om på vilket sätt vi vill
              minska antalet förtidspensionärer och sjukersättningar. Jo, det
              vill vi göra genom att färre blir sjuka i dag. Nu är det så. Vi
              kan redovisa att antalet nya sjukfall i dag, år 2005, ligger på
              1997 års nivå. 1997 var ett år då det ansågs vara ganska få som
              blev sjukskrivna. Det där leder naturligtvis det borde ni både
              veta och förstå till att det blir färre som så att säga rekryteras
              in i långtidssjukskrivning och färre som riskerar att så småningom
              hamna i förtidspension. Det stora och viktiga är just att färre
              blir sjuka.
            </seg>
            <seg n="cbb1b5fb">
              Dock återstår mycket att göra när det gäller att öka möjligheterna
              för de långtidssjukskrivna att i högre grad komma tillbaka. Där
              har vi mer framför oss att göra. Detta är ingen quick fix . Vi
              tror inte att det går att vidta en eller två åtgärder, och sedan
              har vi löst detta. Nej, vi måste göra många saker.
            </seg>
            <seg n="d06b32c6">
              Vi kan redovisa att det behövs ytterligare åtgärder, kanske nya
              sådana, för dem som är i förtidspension för att öka möjligheterna
              att komma ur en situation där man inte har kunnat arbeta men där
              kanske nya rehabiliteringsmöjligheter eller ett tillfrisknande
              gör att man faktiskt kan komma tillbaka också från en förtidspensionering.
              Därför har vi infört regeln om obligatorisk omprövning senast
              efter tre år detta som kontrollstation och för att öppna frågan
              om det finns möjligheter att återgå i arbete. Kan man med olika
              åtgärder hjälpa en person tillbaka? Kanske behövs det fler verktyg
              i den processen för Försäkringskassan och för arbetsgivare när
              det gäller att stimuleras till att anställa också dem som varit
              förtidspensionerade.
            </seg>
            <seg n="18ed729f">
              Avslutningsvis i det här inlägget: Ni är sorgligt ensidiga i
              er beskrivning. Jag tycker att jag här har redovisat att vi har
              bekymmer, att vi inte har nått de mål vi satt upp och att mycket
              återstår att göra. Ni däremot avstår kategoriskt från att med
              något enda ord i era två interpellationer och två inlägg nämna
              en av de faktorer som faktiskt betyder kanske mest både när det
              gäller uppkomsten och, framför allt, när det gäller rehabiliteringen,
              nämligen arbetsgivarens ansvar.
            </seg>
            <seg n="e14bbecb">
              Varför nämner ni inte det? Varför kan inte också ni se att det
              finns flera sidor av detta? Varför tar ni inte upp att den person
              som Anna Lilliehöök nämnde kanske inte fått stöd av sin arbetsgivare
              för att komma tillbaka från sin långtidssjukskrivning? Varför
              nämner ni inte det man med sunt förnuft kan räkna ut för det behövs
              ingen statistik nämligen att där antalet arbetarjobb dominerar,
              och det dessutom är orter med en svag arbetsmarknad, är arbetslösheten
              som högst och antalet sjukskrivningar som störst?
            </seg>
            <seg n="37161a1b">
              Det finns ett samband mellan vad människor gör, hur sjuk man
              blir och vilken risk man löper för förtidspensionering. Detta
              är klassbundet. Detta är arbetsbundet.
            </seg>
          </u>
          <note type="speaker" n="707ba7ee">
            Anf. 105 SVEN BRUS (kd):
          </note>
          <u who="sven_brus_b4c1bc" xml:id="i-21c313303f4450ca-1" n="83dfdb10">
            <seg n="6ee55f02">
              Fru talman! Jag har talartid kvar, så jag kommer till ansvarsfrågan,
              var lugn. Jag noterade dock att den fråga som jag ställde om tilltron
              berörde inte statsrådet med ett ord i sitt inlägg, men statsrådet
              har också talartid kvar.
            </seg>
            <seg n="ed5f56aa">
              I mitt förra inlägg handlade det mycket om statistik och allvaret
              i utvecklingen. Jag tycker faktiskt att utvecklingen är allvarlig,
              både statsfinansiellt och för de människor som det handlar om.
              Främst handlar det ju om människor. De enskilda individerna drabbas
              hårt av regeringens bristande politik och också på grund av bristen
              på tilltro till systemet. Det är många i dag, alltför många.
            </seg>
            <seg n="1daa8862">
              Nu söker statsrådet tröst i en uppbromsad ökningstakt, ett minskat
              inflöde. Men det är en förfärande lång kö av människor på väg
              in i det som vi kallar för förtidspension. Som jag sade tidigare
              fungerar förtidspensionen som en inlåsning i ett system. Ytterst
              få människor hittar vägar ut annat än den dag de går i ålderspension.
              Man stängs ute från arbetslivet för all framtid. Detta är en fruktansvärd
              situation som många människor hamnar i och som de också, som vi
              hört här, ofta tvingas in i.
            </seg>
            <seg n="29e3a608">
              Kön av människor i riskzonen är lång. Omkring 150 000 personer
              är sjukskrivna i dag sedan mer än 180 dagar. Av dessa är 107 000
              sjukskrivna mer än ett år. Så ser riskzonen ut, alltså människor
              som är på väg in i det som vi i dag diskuterar här.
            </seg>
            <seg n="010e9bef">
              Vad är det som fattas de här människorna? Ja, naturligtvis en
              genomtänkt rehabiliteringsplan och en effektiv rehabilitering.
              I dag erbjuds inte ens var tionde långtidssjukskriven en verklig
              rehabilitering, trots att statistiken visar att två tredjedelar
              av dem som rehabiliteras helt eller delvis kan gå tillbaka till
              arbetet. Många har dessutom drabbats så att de hamnat i springorna
              mellan samhällets olika aktörer. De har bollats från bord till
              bord.
            </seg>
            <seg n="71d643a3">
              Med en samlad rehabiliteringsförsäkring av den modell som Göran
              Larsson föreslog för snart fem år sedan skulle flertalet säkert
              uppleva sig både sedda och åtgärdade i dag. I stället för att
              ta det samlade greppet har regeringen lappat och lagat med åtgärder
              hit och åtgärder dit, oftast i panik när man sett att utvecklingen
              har skenat i väg på ett område.
            </seg>
            <seg n="219add9f">
              Det är ett mönster som man dock kunnat se och det kommer tillbaka
              i inlägget i dag också och det är att det är arbetsgivarnas fel
              att det är som det är. Det är arbetsgivarnas ansvar att åtgärda.
              Synsättet kommer tillbaka också i interpellationssvaret, och jag
              har hört det förr i den här talarstolen.
            </seg>
            <seg n="c2873e5c">
              Arbetsgivarna borde kunna ta ett större ansvar för att anpassa
              arbetet till den för närvarande sjukskrivne medarbetarens behov.
              Javisst, vem kan utesluta att det inte kan vara så i många fall?
              Men är det verkligen det som är huvudproblemet när man ser till
              den dramatiska utvecklingen och när man ser till vilka kostnader
              som arbetsgivarna redan har genom medfinansieringsansvaret, som
              de fått av regeringen? Nu ska en särskild utredare se över rehabiliteringsansvaret
              i arbetslivet. Borde inte hon eller han främst se på hur den enskilda
              människan hanteras i en starkt sektoriserad rehabiliteringsprocess
              i dag? Är det inte det som är huvudproblemet? Jag vill inte frånta
              någon arbetsgivare ansvar. Jag tror att många, de allra flesta,
              känner det också. Men jag tycker att Hans Karlssons fokusering
              är oerhört ensidig.
            </seg>
            <seg n="6bd3c0eb">
              Hans Karlsson kräver att arbetsgivarna ska ta ansvar, men var
              finns regeringens samlade ansvar? Jag har ställt den frågan förr,
              men det finns tydligen anledning att upprepa den. Varför har regeringen
              till exempel lagt Göran Larssons förslag om en samlad rehabiliteringsförsäkring
              i byrålådan? Både Hans Karlssons eget LO, TCO och en rad andra
              aktörer tyckte att det var en bra idé.
            </seg>
          </u>
          <note type="speaker" n="73d6fdc8">
            Anf. 106 ANNA LILLIEHÖÖK (m):
          </note>
          <u who="anna_lilliehook_63216f" xml:id="i-256889649c62598a-1" n="450a8f0d">
            <seg n="45705b85">
              Fru talman! Det är tyvärr väldigt få som får rehabilitering.
              Jag vill gärna kommentera arbetsgivarnas ansvar. Den stora andelen
              av dem som blir förtidspensionerade är kvinnor på stora offentliga
              arbetsplatser, där det uppenbarligen kan göras mycket mer. Det
              styrks av statistiken. Jag hoppas att man så småningom kan arbeta
              på ett mycket bättre sätt med detta.
            </seg>
            <seg n="4baffac0">
              Sett på helheten är det endast 10 % av de förtidspensionerade
              som upplever att de har fått någon hjälp. Det styrks också av
              statistiken att antalet personer som är i rehabilitering minskar
              stadigt sedan något år tillbaka. Varje förtidspension börjar med
              en långtidssjukskrivning. Försäkringskassan har gjort en undersökning
              som publicerades för några veckor sedan och där man i en rubrik
              skrev: Nedslående resultat. 60 % ville arbeta enligt undersökningen.
              En förklaring är kanske arbetsgivarna. Långa köer i sjukvården
              är också vad man kom fram till. Slutsatsen blev den sorgliga:
              Många är sjukskrivna i onödan.
            </seg>
            <seg n="37a98da3">
              När man så småningom kommer vidare blir man tyvärr efter något
              år förtidspensionerad. Det är faktiskt så att det är statsrådet
              som i en proposition har sagt att man så snart som möjligt och
              senast efter tolv månader ska göra en prövning för att se till
              att den sjukskrivne kommer till rätt ersättningssystem. Enligt
              statsrådets föredragandetext skulle detta också innebära en statsfinansiell
              besparing.
            </seg>
            <seg n="0ff3462c">
              Ministern har enligt mitt sätt att se det satt i gång utvecklingen
              genom det här beslutet. Försäkringskassan har hörsammat direktiven.
              Vi har hört förut att det till och med har betalats ut något som
              kan liknas vid provision på några håll. Ministern säger att detta
              har upphört, och det är verkligen bra. Försäkringskassan fortsätter
              emellertid tillämpa de här direktiven så länge det inte finns
              ändrade direktiv. Såvitt jag förstår inleds redan efter åtta månaders
              sjukskrivning en utredning med sikte på förtidspension.
            </seg>
            <seg n="1890f366">
              Så vill jag kommentera ministerns uttalande om att man nu löpande
              ska se över och utvärdera förtidspensioneringarna. Ja, det tror
              jag är ett klokt och bra direktiv som regeringen har gett. Men
              det här kommer inte att ske förrän år 2008 och avse förtidspensioner
              som inleds från 2005. Det dröjer alltså länge. För Catharinas
              del innebär detta att hon knappt kan hoppas på att få någon hjälp
              eller översyn av sin situation.
            </seg>
            <seg n="e0847d70">
              Jag vill komma tillbaka till min fråga: Vad avser ministern att
              vidta för åtgärd för att ändra inriktningen att sjukskrivna ska
              förtidspensioneras efter tolv månader, vilket i realiteten numera
              visar sig vara redan efter åtta månader?
            </seg>
          </u>
          <note type="speaker" n="35a5a7c0">
            Anf. 107 Statsrådet HANS KARLSSON (s):
          </note>
          <u who="unknown" xml:id="i-7e0787bdfa14b9bd-6" n="73058e28">
            <seg n="c637d174">
              Fru talman! Det är klart att människor ska ha rätt försäkring.
              Något annat är orimligt. Man måste göra prövningar för det. Det
              ger statsfinansiella intäkter. Men det sätter också i gång någonting
              som är väldigt bra, nämligen att man får börja pröva. Försäkringskassan
              får ett skäl till att ta tag i ett ärende och se efter om rehabiliteringsinsatser
              är gjorda. Har arbetsgivaren gjort sitt? Har sjukvården gjort
              sitt? Finns det ytterligare medicinsk rehabilitering som kvarstår?
              Det är inte ett sätt att med en deadline säga att nu ska alla
              som har varit sjukskrivna ett år ha förtidspension. Det vet ni
              också mycket väl. Det ska startas en process där frågan ska ställas
              om man haft en nedsatt arbetsförmåga så länge att man ska vara
              i sjukersättning i stället för sjukskrivning.
            </seg>
            <seg n="f44d5ee8">
              Låt mig komma tillbaka till: Ja, det var väl skönt att ni äntligen
              säger något om att arbetsgivarna också Men säg inte att jag ändrat
              fokus beträffande arbetsgivarna. Det är inte sant. Men visst,
              det handlar om arbetsgivarna också, sjukvården också, försäkringen
              också, regeringen också; det är många och mycket som ska förändras
              och förbättras. Jag tänker ta ansvar för det, men jag tänker min
              själ inte låta vare sig arbetsgivare eller opposition smita från
              sin del av ansvaret.
            </seg>
            <seg n="8a009963">
              Vi har tillsatt en utredning som ska titta på rehabfrågorna.
              Jag skulle, om det är möjligt, vilja pröva att ha en regel som
              innebär att arbetsgivarna har skyldighet att erbjuda rehabilitering
              vilket de i och för sig redan i dag är skyldiga att göra och att
              den anställde dessutom får rätt till rehabilitering. Det skulle
              i så fall bli en arbetsrättlig reglering som gav den anställde
              denna rätt. Då kanske vi får, tillsammans med de åtgärder som
              i övrigt ska vidtas, ytterligare fart på detta.
            </seg>
            <seg n="77073ff5">
              Nu har interpellanterna frågat mig jag vet inte hur många gånger
              vad vi gör, vad regeringen gör, vad regeringen tänker göra, om
              inte statsrådet är bekymrad och allt vad ni frågar. Låt mig få
              fråga er: Vad hade ni själva tänkt göra? Är det den rehabiliteringsförsäkring
              som kd vill ha som är lösningen på allt? Ni är inte särskilt mångordiga
              i fråga om att beskriva vad er politik är. Vad är ert alternativ?
            </seg>
            <seg n="6c7dd85f">
              Moderaterna är inte så dåliga. De talar åtminstone om att det
              blir ordentliga sänkningar i sjukpenning, förtidspensioner och
              a-kassa. Det kommer att medföra att folk arbetar i högre grad
              i stället för att vara sjukskrivna eller arbetslösa. Tänk, det
              tror jag också. Jag tror att ni har en poäng där. Färre kommer
              att ha råd att vara sjukskrivna. Det kommer alltså att bli färre
              sjukskrivna. Ni löser det statistiska problemet, men det blir
              inte färre som är sjuka. Det tror jag inte. Däremot blir det färre
              som är sjukskrivna.
            </seg>
            <seg n="71a2f0af">
              Nu när både moderater och kristdemokrater finns på bänken har
              ni chansen att berätta vad som gäller. Jag utgår från att det
              blir Moderaterna som bestämmer vilken politik som ska gälla på
              det här området. De är mest tydliga. De är mest genomtänkta. Det
              är väl de som kommer att bestämma i egenskap av största parti.
              Eller blir det på något annat sätt? I så fall kan väl Sven Brus
              berätta om det i sitt återstående inlägg. Om det inte blir Moderaternas
              sänkningspolitik, vad blir det då?
            </seg>
          </u>
          <note type="speaker" n="387e8f67">
            Anf. 108 SVEN BRUS (kd):
          </note>
          <u who="sven_brus_b4c1bc" xml:id="i-21c313303f4450ca-2" n="83dfdb10">
            <seg n="fe9866e6">
              Fru talman! Hans Karlsson väljer som vanligt att diskutera något
              annat än det som frågan gäller. Vi får säkert anledning att återkomma
              till ersättningsnivåerna, men jag ställde faktiskt en annan fråga
              i dag. Jag har ställt den två gånger tidigare, och nu gör jag
              det för tredje gången. Jag har frågat om det som gäller tilltron,
              men Hans Karlsson har undvikit att över huvud taget ta upp den
              tråden. Det kanske är klokt gjort att undvika den.
            </seg>
            <seg n="fc6334b1">
              Sedan till frågan om arbetsgivarnas ansvar. Ja, arbetsgivarna
              har ett ansvar, vilket jag också tillstått. Problemet är att både
              arbetsgivare och försäkringstagare, enskilda människor, lämnas
              i sticket av regeringen. De får egentligen ingen möjlighet att
              leva upp till det ansvaret, och det tycker jag är tragiskt.
            </seg>
            <seg n="ba4a3556">
              Slutligen vill jag säga något om det så kallade bonussystemet.
              Nu har statsrådet tydligen hört från Försäkringskassan att det
              inte längre lämnas några ersättningar. Då är det svårt att läsa
              detta på annat sätt än att det förekommit, vilket är högst anmärkningsvärt.
              Här handlar det verkligen om ett underskott i tilltron till systemet.
            </seg>
            <seg n="16761926">
              Bilden är den att olika länskassor tävlat om att vara det politiska
              målet till lags genom att minska långtidssjukskrivningarna och
              i stället förtidspensionera människor. Vem kan veta om det var
              rätt eller fel i det enskilda fallet, men debatten har i alla
              fall förts och vittnesbörd lämnats från många håll. Det är anmärkningsvärt
              att statsrådet på ett så nonchalant sätt går förbi detta uppseendeväckande
              påstående.
            </seg>
            <seg n="5e758e64">
              Fru talman! Den här debatten handlar inte främst om statistik.
              Den handlar om drygt en halv miljon människor i Sverige som befinner
              sig i ett i princip livslångt utanförskap och utestängning från
              arbetsmarknaden. I skrämmande många fall är det en påtvingad utestängning.
              Det är vad den här debatten handlar om. Övriga frågor får vi säkert
              anledning att återkomma till.
            </seg>
          </u>
          <note type="speaker" n="6127001e">
            Anf. 109 ANNA LILLIEHÖÖK (m):
          </note>
          <u who="anna_lilliehook_63216f" xml:id="i-256889649c62598a-2" n="450a8f0d">
            <seg n="3a5f11b5">
              Fru talman! Det är regeringen som har ansvaret för hur den dagliga
              politiken ska bedrivas. Jag blir lite förstämd när ministern förfaller
              till den vanliga retoriken som går ut på att spekulera om vad
              man tror är moderat politik när vi faktiskt ställt frågor om den
              socialdemokratiska politiken. Det skulle leda alltför långt att
              här beskriva den långa lista av åtgärder som vi för fram i våra
              motioner varje år. Till exempel skulle det leda för långt att
              nu ta upp sjukvårdens roll, eftersom den inte var med i den ursprungliga
              frågan.
            </seg>
            <seg n="e514aec8">
              Jag vill återvända till det som vi har diskuterat, nämligen förtidspensioneringarna,
              hur de ökar och vad vi kan göra för att inrikta politiken på att
              få så få förtidspensioneringar som möjligt. Försäkringskassan
              vill nu ändra inriktning genom att inte bara halvera sjukskrivningarna
              utan också förtidspensioneringarna. Här har ministern en rejäl
              chans att vända utvecklingen, men då måste Försäkringskassan få
              de rätta direktiven och verktygen. Därför vill jag återkomma till
              en annan av mina frågor.
            </seg>
            <seg n="3ef4a527">
              Vilka åtgärder ämnar ministern vidta för att ändra inriktningen
              så att Försäkringskassan i stället ska arbeta för att vi får så
              få förtidspensionerade som det någonsin är möjligt, med sikte
              på en halvering av antalet förtidspensionärer?
            </seg>
          </u>
          <note type="speaker" n="5af60224">
            Anf. 110 Statsrådet HANS KARLSSON (s):
          </note>
          <u who="unknown" xml:id="i-7e0787bdfa14b9bd-7" n="73058e28">
            <seg n="363f7523">
              Fru talman! Jag vill börja med att tacka för debatten. Jag får
              inga svar när det gäller er gemensamma regeringspolitik. Vi återkommer
              till den.
            </seg>
            <seg n="815c16b6">
              Jag trodde att jag klart och tydligt hade svarat på frågan om
              bonusen. Ja, det förekom ett slags bonussystem. Det uppfattades,
              eller misstänkliggjordes, att systemet användes för att premiera
              de handläggare som förtidspensionerade människor. Även om det
              inte var på det sättet var det dock tillräckligt allvarligt. Det
              var ett dåligt system, som inte var legitimt bland människor.
              Det upphörde eftersom Försäkringskassan sade ifrån det skulle
              inte förekomma. Ni två tycks vara de enda, i varje fall i den
              här landsändan, som inte uppfattat att Försäkringskassan bestämt
              sagt att detta inte ska förekomma. Nu upprepar jag det för er
              två så att också ni får höra det och slipper undra.
            </seg>
            <seg n="ef5464d0">
              Sven Brus och Anna Lilliehöök! Jag redovisar vad vi gör, vad
              vi gjort och vad vi tänker göra. Det är minsann inte så att jag
              smiter ifrån det. Dessemellan frågar jag försynt vad ni hade tänkt
              göra. Vad är er politik? Vad är ert alternativ? Det vill ni dock
              inte prata om. Möjligen gillar ni inte mina svar, men beskyll
              mig inte för att inte redovisa vår politik. Den politiken kommer
              att utvärderas, och den får vi stå för. Vi ska också försöka vinna
              nästa val på den politiken. Jag tackar för debatten!
            </seg>
          </u>
          <note n="4c7dc313">
            Överläggningen var härmed avslutad.
          </note>
          <note n="688a17db">
            19 § Svar på interpellation 2004/05:629 om äldre i arbetslivet
          </note>
          <note type="speaker" n="64361dba">
            Anf. 111 Statsrådet HANS KARLSSON (s):
          </note>
          <u who="unknown" xml:id="i-7e0787bdfa14b9bd-8" n="73058e28">
            <seg n="7f8a3576">
              Fru talman! Anna Lilliehöök har frågat mig dels vilka åtgärder
              jag har vidtagit eller ämnar vidta för att regelverket för sjukersättning
              och arbetsmarknadsåtgärder ska vara lika oavsett ålder, dels om
              jag vidtagit några åtgärder för att staten ska gå före med gott
              exempel så att fler äldre kan vara kvar i tjänst eller nyanställas
              i statlig verksamhet.
            </seg>
            <seg n="3c5b5774">
              Anna Lilliehöök ställer frågorna mot bakgrund av utvecklingen
              på arbetsmarknaden för de äldre och att hälften i åldersgrupperna
              6065 arbetar samtidigt som undersökningar visar att fler vill
              arbeta. Hon framhåller att det emellertid är svårt för äldre att
              få arbete och att attityder har befästs att äldre arbetskraft
              skulle vara dyr och mindre flexibel. Mot bakgrund av att Sverige
              nu ska införa EU:s direktiv mot åldersdiskriminering på arbetsmarknaden
              är det enligt Anna Lilliehöök oroväckande att det tycks finnas
              regler som missgynnar äldre och att äldre diskrimineras av staten
              som arbetsgivare. Staten har därför ett särskilt ansvar att medverka
              till att äldre inte diskrimineras och att fortsatt yrkesverksamhet
              uppmuntras. Anna Lilliehöök gör gällande att när statliga myndigheter
              nu ska flyttas ut till landet ska den naturliga lösningen ha blivit
              att lösa ut de äldre tjänstemännen med förtida pension samtidigt
              som staten anställer mycket få äldre.
            </seg>
            <seg n="6c9ed000">
              Inledningsvis vill jag understryka att jag inte har någon annan
              uppfattning än Anna Lilliehöök när det gäller att regelverken
              inte får leda till att äldre kvinnor och män missgynnas i arbetslivet.
            </seg>
            <seg n="11d30b86">
              Som jag uppfattat den första frågan om sjukersättning och arbetsmarknadsåtgärder
              gäller att regelverket för sjukersättning, som infördes 2003,
              inte är åldersrelaterat på annat sätt än att längden på den så
              kallade ramtiden som ligger till grund för beräkning av antagandeinkomsten
              varierar något med åldern. Den är mellan fem och åtta år och är
              kortast för personer som är 53 år och äldre och längst för personer
              som är 46 år och yngre. Garantinivån är densamma för alla som
              uppbär sjukersättning och uppgår till 2,40 prisbasbelopp.
            </seg>
            <seg n="2d277212">
              För arbetsmarknadsåtgärder finns generellt sett inga särskilda
              sådana med hänsyn till ålder, bortsett från att det särskilda
              anställningsstödet kan utges till personer över 57 års ålder om
              de deltagit i aktivitetsgarantin mer än tre månader. För övriga
              gäller att de ska delta 18 månader i denna för att få tillgång
              till det särskilda anställningsstödet.
            </seg>
            <seg n="46bbbbfc">
              Beträffande den andra frågan gäller att de statliga myndigheterna
              inom ramen för den arbetsgivarpolitiska delegeringen har att anställa,
              lönesätta, utveckla, motivera och avveckla sin personal. Denna
              delegering innebär således en betydelsefull frihet för myndigheterna
              att självständigt utforma organisation, arbetsprocesser, lönebildning
              och kompetensförsörjning med hänsyn till verksamhetens krav. Regeringen
              följer löpande, inom ramen för den arbetsgivarpolitiska uppföljningen,
              bland annat könsfördelning, åldersstruktur och rörlighet inom
              statsförvaltningen, och denna uppföljning redovisas årligen i
              budgetpropositionen. Av den senaste, som lämnades i budgetpropositionen
              för 2005, framgår bland annat att staten tillsammans med landstingen
              har den i genomsnitt äldsta personalstyrkan på arbetsmarknaden.
              År 2003 var medelåldern för dessa båda sektorer 45 år, medan medelåldern
              för hela arbetsmarknaden var 41 år.
            </seg>
            <seg n="a355e58a">
              De senaste årens redovisningar visar sammantaget på en hög medvetenhet
              om problematiken kring åldersstrukturen. I myndigheternas redovisning
              av arbetet med sin kompetensförsörjning redovisas många olika
              utvecklingsinsatser, till exempel för att tillvarata äldres kompetens
              och erfarenhet. Exempel på detta är bland annat möjlighet till
              delpension enligt delpensionsavtalet, kompetensöverföring i form
              av mentorskap, inrättande av nätverk bland äldre medarbetare med
              mera.
            </seg>
          </u>
          <note type="speaker" n="7d9fad04">
            Anf. 112 ANNA LILLIEHÖÖK (m):
          </note>
          <u who="anna_lilliehook_63216f" xml:id="i-256889649c62598a-3" n="450a8f0d">
            <seg n="bfd50c3c">
              Fru talman! För så där 1015 år sedan utmålades det fortfarande
              som ett mål att kunna ha evig semester, kanske i solstolen på
              Mallorca, efter 55. Så är det inte längre. Många äldre vill arbeta
              och ser inte längre overksamhet som ett mål, tack och lov.
            </seg>
            <seg n="dbc9455e">
              De äldre behövs också. Ålderspyramiden har blivit uppochnedvänd,
              och för att vi inte ska få en krympande ekonomi med färre i arbete
              behöver de äldre tas till vara i arbetslivet.
            </seg>
            <seg n="8aae8907">
              Problemet är att det är mycket svårt för äldre att få arbete.
              Uppfattningar har befästs på ett olyckligt sätt, till exempel
              att kostnaderna är höga för äldre arbetskraft vad gäller avtalsersättningar
              för dem som är över 40, och för dem som är över 55 var det de
              förmånsbestämda pensionerna. Detta har förändrats, åtminstone
              till en del, men attityderna består.
            </seg>
            <seg n="cbf6f57e">
              Anledningen till min interpellation är att jag menar att det
              är viktigt att just den del av arbetslivet som styrs av staten
              kan föregå med gott exempel.
            </seg>
            <seg n="d8eda69d">
              Sverige har förbundit sig att om ett och ett halvt år genomföra
              EU:s direktiv mot åldersdiskriminering. Jag menar att man redan
              nu måste fundera över hur man agerar. Jag tycker till exempel
              att det är ett olyckligt steg i utvecklingen när utflyttning av
              verk och myndigheter får som resultat att äldre kommer att bli
              de som i första hand avvecklas och förtidspensioneras på det ena
              eller det andra sättet.
            </seg>
            <seg n="6297145a">
              Jag tycker naturligtvis att det är glädjande att man i staten
              har många äldre. I den meningen är det ju bra. Men problemet är
              när vi tänker för mycket i balanser mellan olika grupper. Det
              är då man lätt kommer in i tänkandet att man ska arbeta med ålderssammansättningen.
              Det blir ofta, tyvärr, ett sätt att säga att arbetsgivaren prioriterar
              yngre personer. Därmed kommer vi att diskriminera äldre. Om vi
              däremot försöker se till individen menar jag att vi ger alla lika
              chans och att kompetens och erfarenhet kan prioriteras. Staten
              skulle kunna gå före även om det leder till att tänkta balanser,
              som sagt var, inte kommer att uppnås i första hand.
            </seg>
            <seg n="1100c839">
              Jag vill återigen upprepa min andra fråga, vad man har vidtagit
              för åtgärder för att äldre ska kunna vara kvar i tjänst och inte
              minst nyanställas i statlig verksamhet.
            </seg>
          </u>
          <note type="speaker" n="bc2eae7f">
            Anf. 113 Statsrådet HANS KARLSSON (s):
          </note>
          <u who="unknown" xml:id="i-7e0787bdfa14b9bd-9" n="73058e28">
            <seg n="9df5610c">
              Fru talman! Anna Lilliehöök, dels är jag inte alldeles säker
              på att jag har förstått och det beror på mig vad Anna Lilliehöök
              vill diskutera, dels kanske jag helt enkelt inte är rätt person,
              om man ska se till ansvaret i regeringen för de statliga anställningarna
              och arbetsgivarpolitiken.
            </seg>
            <seg n="b7de5e58">
              Låt mig utveckla den andra frågan som Anna Lilliehöök tar upp.
              Jag är inte säker på att vi har så vansinnigt stora åsiktsskillnader.
              Jag bejakar verkligen nödvändigheten av att på olika sätt möjliggöra
              för äldre att vara kvar i arbetslivet. Jag tycker att en av de
              riktigt problematiska frågorna är frågan om alla dem som inte
              orkar jobba fram till 65, än mindre till 67 och kanske längre.
              Det måste hända mycket i arbetslivet innan vi kan tycka att sakernas
              tillstånd är bra.
            </seg>
            <seg n="1f0a35fc">
              När det gäller staten som arbetsgivare och det statliga området
              kan det ändå vara intressant att få nämna vad som gäller på det
              statliga området. Jag nämnde medelåldern där jämfört med arbetsmarknaden
              i stort. Åldersstrukturen i staten är betydligt mer ojämn i staten
              än vad den är på arbetsmarknaden i sin helhet. 24 % av de statsanställda
              år 2003 var under 35 år, medan 38 % var mellan 50 och 64 år. På
              hela arbetsmarknaden var 32 % av de anställda under 35 år och
              31 % var mellan 50 och 65 år. Staten föregår alltså med gott exempel.
            </seg>
            <seg n="32773afa">
              Personalrörligheten i staten är 11 %, och rörligheten är högst
              bland personer under 35 år för att sedan avta med stigande ålder,
              och det gäller för både kvinnor och män.
            </seg>
            <seg n="effdd561">
              Jag får kanske avvakta Anna Lilliehööks nästa inlägg. Jag instämmer
              gärna i och talar mig varm för möjligheten för äldre att vara
              kvar på arbetsmarknaden. Vi kommer så småningom med ett förslag
              till lagstiftning när det gäller diskrimineringsförbud mot äldre.
              Men det är en bit kvar än beroende på den utredningsprocess som
              pågår.
            </seg>
          </u>
          <note type="speaker" n="225822a0">
            Anf. 114 ANNA LILLIEHÖÖK (m):
          </note>
          <u who="anna_lilliehook_63216f" xml:id="i-256889649c62598a-4" n="450a8f0d">
            <seg n="e6beab4c">
              Fru talman! Min andra fråga gällde de regelverk som finns inom
              de områden som statsrådet ansvarar för.
            </seg>
            <seg n="f44a04c2">
              Här är det lite bekymmer. I sjukförsäkringen finns det ett ålderskriterium.
              I Försäkringskassans vägledning för aktivitets- och sjukersättning
              finns det ett särskilt avsnitt som kallas för Ålderskriteriet
              . Man tillämpar då lite andra kriterier och man betalar också
              ut lite mindre stöd till personer över 65 år.
            </seg>
            <seg n="61978ef3">
              Det allvarliga är att vi inte ger äldre stöd så att de kan komma
              tillbaka till arbetslivet. Det är väldigt lätt att man så att
              säga blir avförd.
            </seg>
            <seg n="47f2bed2">
              En annan bekymmersam punkt är frågan om att kunna utbilda sig
              för att utveckla sig. Studiestödet har justerats lite grann, men
              äldres möjligheter till vidareutbildning är också något som jag
              tycker att man kan fundera över.
            </seg>
            <seg n="6cadb230">
              Som äldre får man inte alls samma hjälp av arbetsförmedlingen
              för att få ett nytt arbete eller utbildning. Det här befäster
              att äldres erfarenheter och kunskaper inte värdesätts.
            </seg>
            <seg n="c5651b5b">
              I Helsingfors har man haft ett projekt för att få fler äldre
              i arbete. Det visade sig att 70 % hade fått ett arbete efter så
              kort tid som ett år i det här projektet. Det går alltså att få
              tillbaka flera i arbete.
            </seg>
            <seg n="0f139d30">
              Vi måste även se på personer över 65 år. Det ligger ett symbolvärde
              i att inte befästa attityderna att det är dyrt med äldre och att
              deras kunskaper och erfarenheter inte skulle vara värda så förfärligt
              mycket.
            </seg>
            <seg n="3a752ecb">
              Vi moderater har föreslagit att om man arbetar efter 65 år skulle
              arbetsgivaren kunna betala lägre socialavgifter. På det viset
              skulle arbetsgivarna uppmuntras att anställa äldre.
            </seg>
            <seg n="f162de2e">
              Med tanke på detta vill jag upprepa min första fråga som gällde
              vilka åtgärder statsrådet har vidtagit eller ämnar vidta för att
              regelverket vid sjukersättning och arbetsmarknadsåtgärder ska
              gälla lika för alla oavsett ålder. Hur kan man uppmuntra till
              arbete även efter 65 års ålder?
            </seg>
          </u>
          <note type="speaker" n="b727981a">
            Anf. 115 Statsrådet HANS KARLSSON (s):
          </note>
          <u who="unknown" xml:id="i-7e0787bdfa14b9bd-10" n="73058e28">
            <seg n="c02c318c">
              Fru talman! Jag är säker på att Anna Lilliehöök vet vad hon pratar
              om. Men jag menar att regelverken är lika. Jag kan inte prestera
              bättre nu än att helt enkelt be att få återkomma i något annat
              sammanhang. Jag vill inte säga att det är du som inte vet vad
              du pratar om, men jag vet min själ inte vad jag ska svara. Det
              här måste jag få titta en gång till på.
            </seg>
            <seg n="96460c6b">
              De statliga anställningarna, som jag trodde att interpellationen
              handlade om, är en sak. Men i övrigt vill jag tränga in i frågan
              för att förstå vad det är för regelverk som Anna Lilliehöök avser.
            </seg>
            <seg n="54a75578">
              Min uppfattning är att det inte finns några skillnader. Men låt
              mig få återkomma i något annat sammanhang.
            </seg>
          </u>
          <note type="speaker" n="19d74880">
            Anf. 116 ANNA LILLIEHÖÖK (m):
          </note>
          <u who="anna_lilliehook_63216f" xml:id="i-256889649c62598a-5" n="450a8f0d">
            <seg n="35e36dc4">
              Fru talman! Det svaret tackar jag verkligen för.
            </seg>
            <seg n="25dd45da">
              Jag tror att det kanske inte alltid står i reglerna. Men ålderskriteriet
              vid förtidspensionering finns med.
            </seg>
            <seg n="f4a21eac">
              Länsarbetsnämndernas sätt att arbeta kan ge till resultat att
              man befäster dessa attityder. Det ligger inom ministerns ansvarsområde
              att följa upp vad reglernas tillämpning får för resultat.
            </seg>
            <seg n="cc9a50aa">
              Jag vill gärna peka på Helsingforsserfarenheten. Det finns möjligheter
              att arbeta för att fler äldre ska komma tillbaka till arbetsmarknaden.
            </seg>
            <seg n="cd3f2740">
              Jag tackar för den delen av svaret och hoppas att ministern tittar
              på dessa erfarenheter och tar dem på allvar så att man kan vända
              den ganska tunga skuta som det innebär att ändra väldigt befästa
              attityder på arbetsmarknaden.
            </seg>
          </u>
          <note type="speaker" n="9929bb72">
            Anf. 117 Statsrådet HANS KARLSSON (s):
          </note>
          <u who="unknown" xml:id="i-7e0787bdfa14b9bd-11" n="73058e28">
            <seg n="250b5d15">
              Fru talman! Nu blir det bara till att utbyta vänligheter. Men
              jag tar till mig detta. Anna Lilliehöök är mycket engagerad i
              det här, och jag har en mycket stor respekt för det.
            </seg>
            <seg n="b45fa863">
              För min del klarnade det lite när det handlade om effekterna
              av hur reglerna tillämpas. Det förstår jag. Det kan man verkligen
              titta på.
            </seg>
            <seg n="5ca4163b">
              Men vi kan väl börja om den här debatten vid något annat tillfälle
              så ska jag vara bättre påläst.
            </seg>
          </u>
          <note n="4c7dc313">
            Överläggningen var härmed avslutad.
          </note>
          <note n="0229ad55">
            20 § Svar på interpellation 2004/05:636 om effektiva Amsutbildningar
          </note>
          <note type="speaker" n="3155b35d">
            Anf. 118 Statsrådet HANS KARLSSON (s):
          </note>
          <u who="unknown" xml:id="i-7e0787bdfa14b9bd-12" n="73058e28">
            <seg n="be9b6566">
              Fru talman! Ana Maria Narti har frågat mig om jag avser att verka
              för att Ams och länsarbetsnämnderna ska söka samarbete för att
              utveckla nätkurser och om jag har för avsikt att i instruktion
              och förordningar bidra till en förbättring av relationerna mellan
              Ams system och invandrarbefolkningens arbetsgrupper och organisationer.
            </seg>
            <seg n="c2660838">
              Jag är helt ense med Ana Maria Narti om att kvaliteten på arbetsmarknadsutbildningen
              är avgörande för ett bra resultat.
            </seg>
            <seg n="f3c2bff1">
              Det är också positivt att flera möjligheter har öppnats för ett
              flexibelt lärande, och jag utgår från att Ams utnyttjar de utbildningsformer
              som finns och som passar för den uppgift som de har, nämligen
              att erbjuda effektiva utbildningar med kvalitet för att matcha
              arbetslösa mot lediga arbeten.
            </seg>
            <seg n="b099d55a">
              Den andra frågan handlar om invandrares svårigheter att komma
              in i arbetslivet och vikten av ökade kontakter mellan arbetsförmedlingen
              och invandrarbefolkningen för att integrationen ska förbättras
              i arbetslivet. Ett sätt menar Ana Mari Narti skulle kunna vara
              att anlita företag och organisationer med personer från andra
              kulturer som leverantörer av arbetsmarknadsutbildning. Jag delar
              uppfattningen att samverkan med andra aktörer är viktig. När det
              gäller upphandling av kurser har arbetsförmedlingen emellertid
              att följa det regelverk som finns för offentlig upphandling. Det
              är däremot ingenting som hindrar att invandrarorganisationer lämnar
              anbud på de upphandlingar som länsarbetsnämnderna alltid annonserar
              ut.
            </seg>
          </u>
          <note type="speaker" n="41c10a15">
            Anf. 119 ANA MARIA NARTI (fp):
          </note>
          <u who="ana_maria_narti_1cdb99" xml:id="i-cc9f40c665083db8-3" n="280015ee">
            <seg n="fd6e08ff">
              Fru talman! Tack, arbetslivsministern. Vi kommer att behöva betydligt
              större arbetskraft, det är en refräng som upprepas allt oftare.
              Till och med finansministern har gått ut med mycket intressanta
              påståenden av detta slag.
            </seg>
            <seg n="21a69a83">
              Det upprepas också väldigt ofta att den demografiska situationen
              kommer att kräva en intensiv rekrytering av människor i alla möjliga
              yrken. Det är därför som jag försökte titta på Amsutbildningar.
              Jag fick en intressant katalog över utbildningar. De var så många
              att de knäckte en skrivare, men det löste sig i alla fall. Man
              kan använda sig av en annan skrivare om en inte fungerar.
            </seg>
            <seg n="b583b250">
              Det intressanta var att det var oerhört få av dem som använde
              sig av de nya möjligheterna. Det fanns inga kontakter med de elektroniska
              utbildningar som har utvecklats den senaste tiden. Kontakten mellan
              Amssystemet, högskolor och universitet täckte en mycket liten
              yta. Det var 3 % i ett fall och 9 % i ett annat fall.
            </seg>
            <seg n="7f6c8a1d">
              Jag tycker att detta bör diskuteras. Vi vet att 40-talisterna
              snart försvinner, och vi vet att några hundratusen arbetsplatser
              då kommer att behöva besättas. Då måste människor som i dag kanske
              inte har fått den plats som de önskat sig och utbildat sig för
              få en möjlighet att hålla sin kunskap färsk och redo att användas.
            </seg>
            <seg n="a94cd7b2">
              Jag tycker att det är fantastiskt att staten har satsat på Nätuniversitetet
              och på Centrum för flexibelt lärande. Men jag har inte sett detta
              speglas i den enorma katalog över utbildningar som kom från Ams.
              Jag förstår inte varför.
            </seg>
            <seg n="cd40a7eb">
              Det bästa skulle egentligen vara att varje människa som råkar
              ut för arbetslöshet vet att hon kan gå till ett centrum för flexibelt
              lärande, till ett lärandecentrum, sätta sig framför en dator,
              friska upp sina kunskaper och träna så att hon inte förlorar sin
              kvalifikation. Detta gäller väldigt många yrken. Den möjligheten
              finns inte. Det verkar som om det stora fartyget Ams fortfarande
              går enligt gamla beprövade rutinmönster.
            </seg>
            <seg n="e2f5bd4b">
              Jag undrar också om den definition av bristyrken som vi oftast
              stöter på när vi diskuterar arbetsmarknadsåtgärder och utbildningar
              stämmer med den bild som vi så ofta hör talas om, nämligen den
              brist på arbetskraft som alla talar om ska komma och som kommer
              att vålla en kris i vårt samhälle.
            </seg>
          </u>
          <note type="speaker" n="61160936">
            Anf. 120 Statsrådet HANS KARLSSON (s):
          </note>
          <u who="unknown" xml:id="i-7e0787bdfa14b9bd-13" n="73058e28">
            <seg n="ea90a8cd">
              Fru talman! Om Ana Maria Narti undrar över varför universitet
              och högskolekurser inte är representerade i arbetsmarknadsutbildningen
              på det sätt som hon skulle vilja måste jag säga att det inte är
              arbetsmarknadsutbildningen som ska tillhandahålla den typen av
              utbildning, utan det är den reguljära utbildningspolitikens uppgift
              och utbildningsväsendets i övrigt. Arbetsmarknadsutbildningen
              ska vara avpassad för konjunkturella svängningar och motsvara
              den efterfrågan på arbetskraft som finns regionalt och lokalt.
              Det är inte uteslutet att det också kan vara högskoleutbildning
              i arbetsmarknadsutbildning, men det är inte arbetsmarknadspolitikens
              primära uppgift.
            </seg>
            <seg n="2980bd57">
              Jag håller med Ana Maria Narti om att samverkan med andra aktörer
              är nödvändig. Där kan jag bara upprepa det jag sade i interpellationssvaret,
              nämligen att det absolut inte finns någonting som hindrar att
              intresseorganisationer eller invandrarorganisationer som anser
              sig ha kompetens och något att ge i de här sammanhangen lämnar
              anbud och presenterar sina idéer. Dessutom är det också möjligt
              för den typen av organisationer och sammanslutningar att, kanske
              inom ramen för socialfondsmedel, vara med och utveckla människor
              i arbetslivet.
            </seg>
          </u>
          <note type="speaker" n="1486133c">
            Anf. 121 ANA MARIA NARTI (fp):
          </note>
          <u who="ana_maria_narti_1cdb99" xml:id="i-cc9f40c665083db8-4" n="280015ee">
            <seg n="6c36b611">
              Fru talman! Tack, arbetslivsministern. På ett sätt är vi överens,
              men bara på ett sätt, och det är att man hela tiden behöver använda
              de möjligheter till samverkan som finns för att utveckla nya givande
              arbetsmarknadsutbildningar.
            </seg>
            <seg n="d1a31653">
              När det gäller högskola och universitet vill jag säga att vi
              för första gången på många år har en stigande arbetslöshet bland
              alla akademiker. Min välkända refräng under många år handlade
              om utländska akademiker, och där har tyvärr väldigt lite hänt.
              Nu står vi dessutom inför en situation där en människa som tar
              sin doktorsgrad i biokemi dagen efter faller i arbetslöshet. Enligt
              min uppfattning är det en katastrof, men inte för individen utan
              för Sveriges utveckling. Den kunskap som kommer in i utbildningssystemet
              måste också gå ut i arbetslivet utan större hinder. Detta händer
              inte i dag.
            </seg>
            <seg n="c32c3b2c">
              De här människorna måste ha en möjlighet att hålla sin kunskap
              levande. Det var därför jag talade om Centrum för flexibelt lärande
              och Nätuniversitetet. Äntligen finns de praktiska möjligheterna
              på plats. Då borde det också finnas en möjlighet att innehållet
              i verksamheten där stämmer med konjunkturens svängningar. Just
              nu får inte akademiker jobb.
            </seg>
            <seg n="80e1c3be">
              Jag var på en magisterpromotion på Helsingforss universitet för
              två veckor sedan. Det var inte första gången jag var på en sådan
              fest, men det var första gången som festen hade en mycket bitter
              ton. Både professorer och nyblivna magistrar skojade om den arbetslöshet
              som väntade dem. Det tyckte jag var hårresande.
            </seg>
            <seg n="eeca3c04">
              Jag återgår nu till mina stackars invandrarorganisationer och
              den eviga refrängen. Visst vet jag att man kan jobba med EU-pengar
              på området. Problemet är bara att invandrarorganisationerna systematiskt
              har trängts bort från denna verksamhet. Jag ska be arbetslivsministern
              att titta på hur det ser ut.
            </seg>
            <seg n="371f9986">
              Under den första perioden med ESF-medel mellan 1995 och 2000
              var det 1 % av projekten som var initierade och ledda av invandrarorganisationer.
              Jag kan ställa dokumentationen till arbetslivsministerns förfogande.
              Nu finns det nästan inga.
            </seg>
            <seg n="23b77eec">
              Det var inte meningen med ESF-medlen att de skulle förstärka
              världens starkaste offentliga sektor. Meningen med de här pengarna
              var empowerment , makt till dem som inte har makt just nu, och
              detta har inte förverkligats. Jag kan bara beklaga det. Jag tror
              inte att det beror på rasism eller illvilja. Det är bara det att
              den offentliga sektorn bara tror på den offentliga sektorn, och
              jag vet vad jag talar om. Jag har jobbat med sådana projekt, och
              det har hänt mycket ofta att jag, i min egenskap av svartskalle
              som jobbar med arbetslösa, inte ens har fått svar på de brev som
              jag har skickat.
            </seg>
          </u>
          <note type="speaker" n="95f97572">
            Anf. 122 Statsrådet HANS KARLSSON (s):
          </note>
          <u who="unknown" xml:id="i-7e0787bdfa14b9bd-14" n="73058e28">
            <seg n="adb40086">
              Fru talman! Avslutningsvis: Jag ska med intresse ta del av det
              underlag och de erfarenheter som Ana Maria Narti har när det gäller
              invandrarorganisationernas möjligheter att bidra med kunskap och
              erfarenheter i utbildningsprocessen och i kontakterna med Ams.
              Låt oss utveckla det gärna för mig! Tack!
            </seg>
          </u>
          <note type="speaker" n="8f0a668e">
            Anf. 123 ANA MARIA NARTI (fp):
          </note>
          <u who="ana_maria_narti_1cdb99" xml:id="i-cc9f40c665083db8-5" n="280015ee">
            <seg n="398f08b1">
              Fru talman! Tack, arbetslivsministern! Jag återkommer med dokumentation!
            </seg>
          </u>
          <note n="4c7dc313">
            Överläggningen var härmed avslutad.
          </note>
          <note n="d5d95b72">
            21 § Svar på interpellation 2004/05:657 om diskriminering i arbetslivet
            på grund av ålder
          </note>
          <note type="speaker" n="65088c4c">
            Anf. 124 Statsrådet HANS KARLSSON (s):
          </note>
          <u who="unknown" xml:id="i-7e0787bdfa14b9bd-15" n="73058e28">
            <seg n="1115df37">
              Fru talman! Kerstin Lundgren har frågat mig vad jag avser att
              göra för att en lagstiftning om diskriminering i arbetslivet på
              grund av ålder ska komma till stånd så snart som möjligt.
            </seg>
            <seg n="cda96805">
              Jag välkomnar en debatt om äldre kvinnors och mäns situation
              i arbetslivet och anser att de äldres ställning i arbetslivet
              bör stärkas. Det finns flera skäl till detta. Ett skäl är att
              det är ett mänskligt och ekonomiskt slöseri att inte ta till vara
              människors vilja och förmåga att arbeta. Sverige behöver fler
              i arbete, och de som vill och orkar arbeta ska kunna göra det.
              Ett annat skäl är att EG-rätten kräver åtgärder mot diskriminering
              på grund av ålder.
            </seg>
            <seg n="db8a9c7e">
              Frågan om äldre kvinnor och män i arbetslivet är kopplad till
              hur vi värnar arbetskraften i stort. Regeringen arbetar för ett
              hållbart arbetsliv bland annat genom en aktiv arbetsmarknadspolitik
              och genom att främja ett förebyggande arbetsmiljöarbete. Ett antal
              åtgärder har från regeringens sida vidtagits på området, och ytterligare
              åtgärder kommer att vidtas framöver. Jag syftar då inte bara på
              det som Kerstin Lundgren tar upp i sin interpellation, nämligen
              diskrimineringslagstiftning. Även åtgärder som gäller till exempel
              pensionssystemet, särskilt anställningsstöd och större möjligheter
              till studiestöd för äldre har redan vidtagits eller planeras.
              Härutöver finns bestämmelserna i anställningsskyddslagen med bland
              annat turordningsreglerna principen om sist in först ut och rätten
              till anställningsskydd upp till 67 års ålder. Detta är regler
              som i praktiken är gynnsamma för äldre arbetstagare. Frågan om
              äldre kvinnor och män i arbetslivet är också en fråga om vilken
              attityd till äldre arbetskraft som finns i samhället.
            </seg>
            <seg n="0b7165af">
              Den parlamentariska Diskrimineringskommittén, som Kerstin Lundgren
              nämner, har bland annat regeringens uppdrag att överväga lagstiftning
              för att motverka diskriminering av äldre kvinnor och män, främst
              i arbetslivet. En central punkt i kommitténs arbete är att se
              till att de svenska reglerna uppfyller EG-rättens krav, särskilt
              det EG-direktiv från 2000 som i allmänhet benämns som arbetslivsdirektivet.
              Kommitténs förslag ska överlämnas i januari 2006.
            </seg>
            <seg n="162600c6">
              Avslutningsvis vill jag framhålla att jag delar Kerstin Lundgrens
              uppfattning att äldre kvinnors och mäns kunskaper och erfarenheter
              måste tas till vara och att det är viktigt med åtgärder mot diskriminering
              av äldre i arbetslivet.
            </seg>
          </u>
          <note type="speaker" n="54756c62">
            Anf. 125 KERSTIN LUNDGREN (c):
          </note>
          <u who="kerstin_lundgren_cd170a" xml:id="i-ce0cb7a4893a629d-0" n="cdda212e">
            <seg n="168906e8">
              Fru talman! Jag vill tacka statsrådet för svaret på min interpellation,
              ett svar där statsrådet välkomnar debatt. Men, fru talman, själv
              skulle jag också välkomna handling.
            </seg>
            <seg n="f408c401">
              Statsrådet redovisar ett antal åtgärder som har vidtagits och
              nämner pensionssystemet, rätten att stanna kvar i anställning
              till 67 år och en del annat. Det är väl bra i sig, fru talman,
              men är det tillräckligt? I grunden krävs förstås en tillväxtpolitik.
              Det krävs fler företagare och fler i företag till skillnad från
              i dag.
            </seg>
            <seg n="cf602d12">
              Men även med dagens politik går det inte att blunda för det tydliga
              språk som verkligheten talar, fru talman. Andelen sysselsatta
              sjunker snabbt från sådär 55 år. Då är någonstans runt 82 % verksamma
              i yrkeslivet. När man tittar på 2002 års siffror för 60-åringarna
              ser man att andelen verksamma hade sjunkit till 69 %. Går vi till
              64-åringarna så var det bara 34 % av dem som var yrkesverksamma.
              Här skiljer det det vet vi också, fru talman mellan kvinnor och
              män.
            </seg>
            <seg n="2eeb1a3b">
              Redan tidigare får vi höra rapporter om att människor, kanske
              redan så unga som personer i 40-årsåldern, upplever att de har
              problem med att byta arbete, vidareutbilda sig och göra karriär.
              Pratar vi sedan om 50-plus, fru talman, ett begrepp som blev verklighet
              under 90-talet, så talar vi om människor som vittnar tydligt om
              svårigheter att återinträda, något som naturligtvis syns i förtidspensionering,
              hos a-kassorna och i den del som jag hörde statsrådet tala om
              tidigare här i dag i en annan interpellationsdebatt.
            </seg>
            <seg n="a51f8b30">
              För att våra gemensamma resurser ska växa måste fler stanna kvar
              i arbetslivet om det tror jag att vi är överens. Men måste vi
              då inte åtgärda åldersdiskriminering i arbetslivet? Jo, EU:s ministerråd
              har den 27 november 2000 enats om ett sådant direktiv. Vi har
              bundit oss att implementera det senast den 2 december 2006. Vi
              har det också i vår regeringsform, ska jag säga, så det borde
              ha skett alldeles oavsett EU.
            </seg>
            <seg n="29a71f52">
              Och vad har då regeringen gjort? Jo, man har tillsatt en utredning.
              Kommittén om utvidgat skydd 2000 ledde till en proposition 2002/03
              där man konstaterade att utredningen inte hade haft i uppdrag
              att lämna förslag i just den här delen därför att man hade tillsatt
              en diskrimineringskommitté den 31 januari 2002 som skulle vara
              färdig den 1 december 2004. Det skulle ju då, fru talman, ha funnits
              god tid att hinna remissarbeta och bereda frågorna för att kunna
              implementera till 2006.
            </seg>
            <seg n="b4a62742">
              Men se, det kom ingenting den 1 december 2004 heller, för den
              kommittén har fått förlängd tid i två omgångar dock icke för att
              uppmärksamma just åldersdiskriminering, fru talman, utan helt
              andra frågor. Vi har sett ett delbetänkande, ett viktigt, som
              handlar om könsdiskriminering. Vi har sett hur lagstiftningen
              har förändrats i propositionen från 2003 när det gäller etnisk
              tillhörighet, religion eller annan trosuppfattning, sexuell läggning
              och funktionshinder inom en rad områden, men vi har inte sett
              åldersdiskriminering. Så när, fru talman, tänker statsrådet och
              regeringen presentera handling i den frågan?
            </seg>
          </u>
          <note type="speaker" n="25391066">
            Anf. 126 Statsrådet HANS KARLSSON (s):
          </note>
          <u who="unknown" xml:id="i-7e0787bdfa14b9bd-16" n="73058e28">
            <seg n="dbf5d6cd">
              Fru talman! Vi kommer att ta emot kommitténs förslag i januari
              2006. När vi har gjort det ska vi ta ställning till hur vi ska
              gå vidare med de förslag som den utredningen lägger fram, med
              sikte på att vi ska kunna implementera den lagstiftningen inom
              stipulerad tid.
            </seg>
          </u>
          <note type="speaker" n="dd71d822">
            Anf. 127 KERSTIN LUNDGREN (c):
          </note>
          <u who="kerstin_lundgren_cd170a" xml:id="i-ce0cb7a4893a629d-1" n="cdda212e">
            <seg n="e07b975e">
              Fru talman! Då ska jag tolka det som att statsrådet här har givit
              ett tydligt besked om att den utredning som kommer att presenteras
              den 31 januari 2006 kommer att innehålla tydliga förslag till
              lagstiftningsåtgärder när det gäller åldersdiskrimineringsfrågor.
              Det framgår inte, fru talman, när man läser direktiven att det
              är just de frågorna, utan de tillhör övrigtposterna i direktiven.
            </seg>
            <seg n="671d51db">
              Direktiven för den första punkten, som rimligen borde ha tagits
              med eftersom det ju var en grundbult, gavs redan 2002 och borde
              alltså ha kunnat planeras in inom den ram som ursprungligen angavs
              för utredningen och varit klar 2004. Men se, det kom ingenting
              då, och frågan är: Vad gjorde regeringen? Vad har statsrådet gjort
              för att säkerställa att den här delen verkligen leder till resultat?
            </seg>
            <seg n="55f81a45">
              Det vi har kunnat se är att vi har infört och implementerat diskrimineringslagstiftande
              åtgärder på en rad områden för andra diskrimineringsgrunder, men
              inte ålder. För ålder ska man pröva i vad mån det behövs. Det
              är mer den typen. Det senaste tilläggsdirektivet, fru talman,
              från den 27 januari 2005, tror jag, talade om att man skulle fundera
              på om det skulle krävas motsvarande främjandeinsatser också inom
              andra diskrimineringsgrunder än de som var utpekade, och då var
              inte ålder en fråga som fanns med.
            </seg>
            <seg n="1eb15004">
              Det man kan känna en viss oro för, fru talman, är att vi kommer
              att få ännu en utredning som kommer att redovisa, precis som den
              första utredningen gjorde 2002, att frågan om ålder inte har tagits
              med. Då finns det definitivt ingen tid att kunna vara klar med
              en lagstiftning, att vi här till kammaren ska kunna få ett underlag
              som kan innefatta och säkerställa att diskriminering på grund
              av ålder inte får förekomma i arbetslivet eller på andra områden
              för den delen som vi har markerat i en rad andra sammanhang för
              andra diskrimineringsgrunder än ålder.
            </seg>
            <seg n="a05f34ca">
              Frågan kvarstår: Kommer regeringen med säkerhet att kunna lägga
              ett förslag senast i början av hösten 2006 mot diskriminering
              på grund av ålder? Är detta ett löfte uttalat från statsrådet?
            </seg>
          </u>
          <note type="speaker" n="9f650607">
            Anf. 128 Statsrådet HANS KARLSSON (s):
          </note>
          <u who="unknown" xml:id="i-7e0787bdfa14b9bd-17" n="73058e28">
            <seg n="3a7b905f">
              Fru talman! Det kommer inget annat besked till Kerstin Lundgren
              än det jag nyss gav, nämligen att vi kommer att ta emot kommitténs
              förslag i januari. Regeringens avsikt är att kunna implementera
              direktivförslaget inom stipulerad tid. Det är mitt svar här i
              dag.
            </seg>
          </u>
          <note type="speaker" n="fa3fd528">
            Anf. 129 KERSTIN LUNDGREN (c):
          </note>
          <u who="kerstin_lundgren_cd170a" xml:id="i-ce0cb7a4893a629d-2" n="cdda212e">
            <seg n="7c4616a1">
              Fru talman! Då vågar jag inte vara så optimistisk som jag först
              trodde att jag skulle ha anledning att vara till följd av statsrådets
              förra besked. Han vidhåller, fru talman, att man ska ta emot utredningen
              med syfte att implementera. Men frågan är: Kommer utredningen
              att innehålla ett svar på de frågor som vi har förbundit oss att
              ta hand om? Hittills har det inte funnits något tydligt krav.
              Man har pekat på förturer från regeringen, fru talman, men det
              har inte rört åldersdiskriminering. Man har givit nya tilläggsdirektiv,
              men där har man inte pekat ut ålder. Åldersdiskrimineringsfrågorna
              har inte tagits upp här med den kraft som jag tycker att det finns
              anledning att göra, inte minst med tanke på det som Senior 2005
              kom fram till och de många signaler som finns som visar att många
              äldre kvinnor och män är diskriminerade i arbetslivet. Många slutar
              och får inte en chans att göra en insats på äldre dar, trots att
              vi så väl vet att vi behöver den arbetsinsatsen för att vi ska
              kunna få vår gemensamma kaka att växa och för att människor ska
              kunna få göra en insats som så väl behövs för oss alla.
            </seg>
            <seg n="6486c0db">
              Fru talman! Jag tackar för svaret än en gång, men jag beklagar
              att det inte fanns mer kraft bakom regeringens vilja i den här
              frågan.
            </seg>
          </u>
          <note n="4c7dc313">
            Överläggningen var härmed avslutad.
          </note>
          <note n="a43f1c19">
            22 § Svar på interpellation 2004/05:670 om sjukskrivningar och
            förtidspensioneringar
          </note>
          <note type="speaker" n="3b9c0f1a">
            Anf. 130 Statsrådet HANS KARLSSON (s):
          </note>
          <u who="unknown" xml:id="i-7e0787bdfa14b9bd-18" n="73058e28">
            <seg n="dfb315b0">
              Fru talman! Bo Könberg har ställt fem frågor till mig. Vad avser
              jag att göra för att de som har arbetsförmåga inte ska fastna
              i passiviserande sjukskrivning? Vad avser jag att göra åt att
              beslut om förtidspensionering i så stor utsträckning beror på
              den lokala arbetsmarknaden? Vad avser jag att göra för att bedömningen
              av arbetsförmåga vid sjukskrivning ska bli tidigare och hålla
              högre kvalitet? Vad avser jag att göra för att sjukskrivna ska
              få sitt rehabiliteringsbehov prövat tidigare? Vad avser jag att
              göra för att hindra att arbetstagare med hög risk för sjukfrånvaro
              väljs bort av arbetsgivare?
            </seg>
            <seg n="988bd09d">
              Jag vill börja med att framhålla att regeringen vidtagit ett
              flertal åtgärder för att förbättra rehabiliteringen av sjukskrivna
              och undvika onödigt långa sjukfall och förtidspensionering.
            </seg>
            <seg n="3fef7d69">
              Snabba insatser i början av ett sjukfall är ett framgångsrikt
              angreppssätt för att underlätta återgång till arbete. Regeringen
              har också verkat för tidiga insatser vid sjukskrivning. En sådan
              är avstämningsmötet. På mötet som ska ske tidigt under sjukperioden
              träffas den sjukskrivne, dennes läkare, arbetsgivare och Försäkringskassan.
              Den huvudsakliga uppgiften är att ta fram en plan för återgång
              till arbete för den sjukskrivne.
            </seg>
            <seg n="9f24af40">
              Försäkringskassan har också under de senaste åren bedrivit ett
              omfattande förnyelsearbete vilket lett till ett flertal nya metoder
              för att bedöma vilket rehabiliteringsbehov den enskilde har. Dessa
              metoder har nu implementerats i hela landet. Metoderna tar bland
              annat sikte på en tidig bedömning av hög kvalitet.
            </seg>
            <seg n="495ddcbc">
              Ett lågt så kallat inflöde till sjukförsäkringen är emellertid
              det bästa skyddet även mot långa sjukfall. Det vill säga färre
              som behöver bli sjukskrivna ger också färre långa sjukfall på
              sikt. Antalet personer som behöver bli sjukskrivna är nu, vilket
              Bo Könberg säkert känner till, nere på en låg nivå. Orsakerna
              till det låga så kallade inflödet är flera. En viktig faktor som
              kan lyftas upp är införandet av arbetsgivares medfinansiering
              av sjukpenningen. Det stimulerar både det förebyggande arbetsmiljöarbetet
              på arbetsplatserna och tidiga insatser vid sjukskrivning i form
              av exempelvis rehabilitering.
            </seg>
            <seg n="8ce3b4e9">
              Det är viktigt att alla människor har möjlighet att komma in
              på arbetsmarknaden. I samband med införandet av ekonomiska drivkrafter
              för minskad sjukfrånvaro beslutades om ett högriskskydd för vissa
              arbetstagare. Detta högriskskydd ska minska risken för selektion
              på arbetsmarknaden. Jag avser att följa tillämpningen av medfinansieringen
              och utvecklingen för olika riskgrupper på arbetsmarknaden. Om
              det visar sig finnas behov av ytterligare åtgärder är regeringen
              beredd att vidta sådana.
            </seg>
            <seg n="bd6f123a">
              Den nya myndigheten Försäkringskassan ger vidare förutsättningar
              för en ökad likformighet i handläggningen av sjukskrivningsärenden.
              Därigenom förbättras rättsäkerheten för den enskilde. När det
              gäller sjukersättning ska denna ersättning utbetalas enligt gällande
              regler på samma sätt i hela landet.
            </seg>
          </u>
          <note type="speaker" n="784c0654">
            Anf. 131 BO KÖNBERG (fp):
          </note>
          <u who="bo_konberg_956905" xml:id="i-d7178b57d5c84a91-0" n="7e7a4252">
            <seg n="b5448147">
              Fru talman! Jag tackar för svaret. Det är relativt allmänt hållet.
              De frågor som jag har tagit upp tangerar frågor som jag har diskuterat
              flera gånger tidigare. Det beror förstås på att det som vi diskuterar
              fortsätter att vara ett av Sveriges största problem.
            </seg>
            <seg n="fbeeee93">
              I det svar som jag nu har fått förefaller statsrådet väldigt
              nöjd. Det gör mig närmast orolig om det ansvariga statsrådet tycker
              att allting verkar fungera väl i en situation där sjukskrivningar
              och förtidspensioner tillsammans ligger på en mycket hög nivå.
              Den senaste statistiken som har redovisats för det ansvariga utskottet
              här i riksdagen, socialförsäkringsutskottet, visar i fråga om
              den förbättring som statsrådet ofta talar om att om man lägger
              samman siffrorna för sjukpenning och det som vi förr i världen
              kallade förtidspensioner så har det mellan de två senaste åren
              minskat från, om jag läser rätt, 13,8 till 13,7 % med någon promille.
              Det är klart att om det fortsätter i den takten så skulle vi kanske
              kunna vara nere i 10 % av arbetskraften redan efter 37 år eller
              något sådant. Det är möjligt att statsrådet då inte längre har
              ansvaret för frågorna, utan det är någon annan som får svara för
              det. Om man, vilket väl är rimligt, lägger samman sjukskrivningar
              längre än ett år med förtidspensioner är det mellan åren 2003
              och 2004 inte någon förbättring utan en aning försämring, i samma
              storleksordning som den förbättring som jag nämnde alldeles nyss.
            </seg>
            <seg n="992308a4">
              Om man ser till de konkreta frågor som jag har ställt uppfattar
              jag att jag inte har fått något svar alls på frågan om den lokala
              arbetsmarknaden. Jag kanske har läst svaret dåligt, men om det
              nu skulle vara så att jag har läst rätt är jag tacksam om statsrådet
              kommenterar den frågan.
            </seg>
            <seg n="924ecf1a">
              Vad det gäller rehabiliteringen är det inte den bild jag har
              det är inte självklart att den är rätt att det fungerar alldeles
              utomordentligt väl med rehabiliteringen. Vi har från vår sida
              föreslagit införande av en rehabiliteringsgaranti som verkligen
              skulle se till att man tidigt tog ställning till detta.
            </seg>
            <seg n="015da3ac">
              Fru talman! Statsrådet kommenterar min fråga om medfinansieringens
              eventuella negativa effekter. Det kan låta bra att statsrådet
              säger att om det visar sig finnas behov så är regeringen beredd
              att vidta åtgärder. Min följdfråga i den delen är närmast om statsrådet
              tycker sig ha sett några tecken på det som nästan alla företagare
              talar om, nämligen att de är mera noggranna med anställning eftersom
              de är rädda för medfinansieringen, eller om statsrådet känner
              sig lugn och nöjd även på den punkten.
            </seg>
          </u>
          <note type="speaker" n="b9a59b7e">
            Anf. 132 ANNA LILLIEHÖÖK (m):
          </note>
          <u who="anna_lilliehook_63216f" xml:id="i-256889649c62598a-6" n="450a8f0d">
            <seg n="6632754c">
              Fru talman! Jag har begärt ordet i denna interpellationsdebatt
              mot bakgrund av den tidigare interpellationsdebatt vi har haft
              om förtidspensioner.
            </seg>
            <seg n="1e33780a">
              Interpellanten har ställt alldeles utmärkta frågor och i texten
              visat på det som statsrådet efterfrågar, nämligen vilka åtgärder
              ni vill vidta för att få ned andelen sjukskrivna och förtidspensionerade.
            </seg>
            <seg n="a25b4257">
              Det finns en lista på möjliga uppstramningar av sjukskrivningsprocessen
              som minsann är väldigt viktiga. Man pekar också på problemet med
              rehabilitering som kommer väldigt få till del.
            </seg>
            <seg n="18186175">
              Det är en sak till som jag tror är viktig. Vi har sett rapporten
              från Försäkringskassan som heter Sjukskriven i onödan? Vi har
              sett några rapporter som handlar om kvinnor och sjukskrivning.
              Det framkommer att det saknas ett bra samarbete mellan försäkringskassa
              och sjukvård. Försäkringskassan visar att man remitteras runt.
              Varje gång får man vänta i kö. Så småningom har de kritiska åtta
              månaderna eller ett år gått. Den sjukskrivna personen är då på
              väg in i förtidspension.
            </seg>
            <seg n="caf10d02">
              I Helsingfors har vi en enhet inrättad inom landstinget för rehabilitering.
              Den har under lång tid, initierad av den förra borgerliga majoriteten,
              arbetat med att få i gång ett fungerande arbete med Försäkringskassan.
              Det finns andra exempel i landet.
            </seg>
            <seg n="7d873914">
              Det är en kritisk punkt. Jag skulle vilja komplettera Bo Könbergs
              frågor med att fråga: Vad har statsrådet vidtagit för åtgärder
              för att förkorta sjukskrivningar genom ett bättre samarbete mellan
              försäkringskassa och sjukvård?
            </seg>
          </u>
          <note type="speaker" n="febc41d6">
            Anf. 133 Statsrådet HANS KARLSSON (s):
          </note>
          <u who="unknown" xml:id="i-7e0787bdfa14b9bd-19" n="73058e28">
            <seg n="fc3ddccd">
              Fru talman! Det är mig fullständigt främmande att uttrycka mig
              på ett sådant sätt att Bo Könberg och Anna Lilliehöök skulle kunna
              tolka mig som att jag är nöjd med sakernas tillstånd. Så är det
              inte.
            </seg>
            <seg n="3fa6eebe">
              Detta är sammansatt. Det är stort. Det handlar om många människor.
              Det handlar om många år av utanförskap, sjukdom och arbetslöshet.
              Det handlar om kvinnors arbetsplatser. Det handlar om unga. Det
              handlar om gamla.
            </seg>
            <seg n="7d701827">
              Det är sammansatt. Det krävs inte en åtgärd; det krävs många.
            </seg>
            <seg n="b5e90ba5">
              Vi tycker att vi gör mycket. Det tycker förstås inte oppositionen.
              Vi gör mycket på många olika områden. Det vi har gjort räcker
              inte. Vi måste göra mer. Det är jag alldeles klar över.
            </seg>
            <seg n="1a7d0590">
              Jag tar på allvar att inflödet minskar. Utan att göra glädjekalkyler
              visar utvecklingen att det är färre som blir sjukskrivna. Detta
              är det första riktigt viktiga som måste ske för att vi på sikt
              ska få en bättre situation.
            </seg>
            <seg n="ea66d9c6">
              Det beror på olika saker. Vi ska inte underskatta den medvetenhet
              kring de här frågorna som finns i samhället, på arbetsplatserna
              och bland människor och inte minst i den här kammaren. Vi har
              en debatt som gör att många är engagerade i att delta i en förändring.
            </seg>
            <seg n="c41a7ef1">
              Det tror jag är en av de viktigare förklaringarna till att det
              trots allt har skett en hel del när det gäller utvecklingen. Vi
              har en bättre sjukskrivningsprocess. Det har blivit bättre prövningar.
              Det har blivit noggrannare. Vi har fått läkare som undersöker
              och prövar arbetsförmåga på ett annat sätt än tidigare. Vi har
              en försäkringskassa som har en högre precision i sitt arbete.
            </seg>
            <seg n="0f40a1fc">
              Det har blivit ett systematiskt arbete på arbetsplatserna på
              ett annat sätt än vad det var för bara några år sedan. Medfinansieringen
              är det för tidigt att tillmäta betydelse när det gäller detta.
              Men jag tror att den kommer att spela en inte oväsentlig roll
              framöver. Det tycker jag mig ha ganska goda grunder för att säga.
            </seg>
            <seg n="d2d455c2">
              Arbetsmiljöns betydelse är inte att förglömma.
            </seg>
            <seg n="b7a2a944">
              Det är alldeles rätt, som Anna Lilliehöök tar upp, att sjukvårdens
              roll inte är tillräckligt uppmärksammad. Anna Lilliehöök frågar:
              Vad har statsrådet gjort?
            </seg>
            <seg n="291febd9">
              Inte särskilt mycket när det gäller samarbetet mellan sjukvården
              och försäkringen. Vi har nyss fått underlag för att kunna göra
              kvalificerade bedömningar av hur det egentligen står till. Ni
              har säkert tagit del av Socialstyrelsens och Kristina Alexanderssons
              studie. Den visar att det finns betydande brister när det gäller
              ledningsfunktionen inom landstingen, när det gäller kunskapen
              om vetenskaplig grund för olika diagnoser som ju får betydelse
              för vilken behandling och vilken rehabilitering som människor
              får. Det finns kunskapsluckor om konsekvenserna av långa sjukskrivningar.
              Det finns brister när det gäller samverkan med andra aktörer.
              Det gäller såväl arbetsgivarna som Försäkringskassan, företagshälsovården
              och facken. Det finns orimligt långa passiva väntetider.
            </seg>
            <seg n="d051eaa8">
              Allt detta måste ingå i ett politiskt operativt arbete framöver.
              Vi får anledning att återkomma till det.
            </seg>
          </u>
          <note type="speaker" n="cc1c8692">
            Anf. 134 BO KÖNBERG (fp):
          </note>
          <u who="bo_konberg_956905" xml:id="i-d7178b57d5c84a91-1" n="7e7a4252">
            <seg n="e2a2af23">
              Fru talman! Statsrådet var inne på att jag hade läst hans svar
              eller hört hans inlägg felaktigt när jag uppfattade honom som
              nöjd. Jag tycker att det fanns sådana inslag i det hela, men jag
              ska gärna säga att jag blir lugnare om statsrådet inte är nöjd
              med situationen. Det ökar väl sannolikheten för att det sker något.
              Det är alldeles utmärkt. Jag ska inte rida mer på det i denna
              dag.
            </seg>
            <seg n="f66484e5">
              Det jag sade om rehabiliteringsinsatser hade att göra med att
              jag är förvånad att det är så pass få som får dessa insatser.
              Det har förvånat mig länge. Jag har haft det uppe i några olika
              sammanhang. Det kan ju ligga i botten det kanske statsrådet har
              någon synpunkt på att man inte tycker att rehabiliteringen ger
              effekt i det ganska låga antalet fall som man delar ut det till.
              I övrigt är det något annat som krävs tidens gång, eller något
              sådant.
            </seg>
            <seg n="6adf5b70">
              I den mån statsrådet har någon kommentar till om han tror att
              vi har hamnat på lagom nivå vad gäller rehabilitering är jag intresserad.
            </seg>
            <seg n="a4b6a55a">
              Jag tyckte mig inte uppfatta att statsrådet heller i det här
              inlägget kommenterade frågan om den lokala arbetsmarknaden och
              att det är så väldigt stora skillnader i landet. Att det ofta
              tycks ha ett samband med hur det ser ut på den lokala arbetsmarknaden
              visar flera undersökningar. En och annan kan säga att det väl
              inte spelar någon roll om en person som inte har försörjning får
              det via a-kassan eller via sjukskrivning. Men min tro är att det
              spelar roll för lösningarna att veta hur problemen ser ut. På
              många håll i landet ser det ut att bara vara problem på den ena
              sidan, medan det i själva verket är problem på den andra sidan.
            </seg>
            <seg n="0b62a930">
              Jag ska till sist anknyta något till det som Anna Lilliehöök
              tog upp om sjukvården. Det var ett befriande uppriktigt svar som
              vi inledningsvis fick av statsrådet i den delen. Jag ska inte
              hacka på det. Jag ska bara återigen uttrycka min stora förvåning
              det har jag gjort många gånger här i kammaren, och partiföreträdare
              för mig över hur oerhört svårt det tycks vara att få till stånd
              insatser från regeringens sida vad gäller en bättre samverkan
              mellan sjukvård och sjukförsäkring.
            </seg>
            <seg n="e9badc91">
              De första idéerna på det här området som jag känner till det
              kanske finns ännu äldre kom någon gång på 80-talet när den så
              kallade Bohusmodellen togs fram och man undrade varför man inte
              kunde få operera personer i stället för att betala dem sjukpeng,
              beroende på att det var två skilda kassor. Sedan har det förts
              många debatter här i kammaren i den frågan. Vi hade en för ett
              tag sedan. När jag nu läser Statskontorets utvärdering av det
              som kallas finansiell samordning, men uppenbarligen inte är samma
              sak som den gamla finansiella samordningen, verkar det finnas
              oerhört mycket att göra.
            </seg>
            <seg n="cb4ca7ad">
              I vissa avseenden är ju Sverige ett framgångsrikt land och det
              händer många bra saker. Men det finns områden där man måste uttrycka
              förvåning över att saker kan ta så oändligt lång tid. Jag hoppas
              verkligen att det händer någonting med anledning av den senaste
              rapporten. Det lär väl inte kunna inträffa på allvar till 20-årsdagen
              av Bohusmodellens framförande, men det kanske kommer strax efteråt.
            </seg>
          </u>
          <note type="speaker" n="56b4974b">
            Anf. 135 ANNA LILLIEHÖÖK (m):
          </note>
          <u who="anna_lilliehook_63216f" xml:id="i-256889649c62598a-7" n="450a8f0d">
            <seg n="c8c9be87">
              Fru talman! Förra året, eller om det var för två år sedan, tittade
              Beredningen för medicinsk utvärdering på sjukskrivningarna och
              deras effekter. Beredningens slutsats var att sjukskrivning i
              en hel del fall gör människor sjuka. Det är därför rehabilitering
              inom sjukvården är så väldigt viktigt. I våra motioner har vi
              velat betona att man ska se sjukskrivning som en del av en behandling
              och bedöma konsekvensen.
            </seg>
            <seg n="26bb90ea">
              Problemet ligger delvis i de lagändringar som bland andra statsrådets
              tidigare kolleger har genomfört där man bland annat breddade sjukdomsbegreppet
              till sjukdom och sjukdomsliknande skäl, vilket i sin tur av Försäkringskassan
              har uttolkats på ett sådant sätt att det blivit svårare för läkare
              att skriva sjukintyg. Det är ett problem.
            </seg>
            <seg n="a2625263">
              Detta är ett lagstyrt område. Utan regler och ordentlig skadereglering,
              så att säga, spelar det egentligen ingen roll hur mycket vi diskuterar
              finansiering och så vidare. Detta är alltså en väldigt viktig
              punkt, och de här reglerna är faktiskt ministerns ansvar. Jag
              vill instämma i interpellantens kommentar: Statsrådet har haft
              bra många år på sig. De förslag som vi har lagt fram har faktiskt
              också återkommit regelbundet. Jag har gått tillbaka i motionerna,
              och åtminstone i motioner från början av 90-talet finns det sådana
              listor.
            </seg>
            <seg n="25018093">
              Nu får vi dock leva på hoppet. Ministern lovar att politiskt
              operativa åtgärder ska vidtas framöver.
            </seg>
          </u>
          <note type="speaker" n="02f225ea">
            Anf. 136 Statsrådet HANS KARLSSON (s):
          </note>
          <u who="unknown" xml:id="i-7e0787bdfa14b9bd-20" n="73058e28">
            <seg n="21c4427f">
              Fru talman! Då ska jag återkomma till Bo Könbergs fråga om de
              lokala arbetsmarknaderna och förtidspensioneringarna. Jag har
              väl inte så mycket nytt att säga utöver det som sagts, inte minst
              av mig, i den offentliga debatten, men jag kan väl upprepa det
              eftersom det är föremål för interpellationen.
            </seg>
            <seg n="ee6ed869">
              Generellt sett är alltså ohälsotalen högre i de nordliga delarna
              av landet och lägst, tror jag, i Kronoberg, Helsingfors, Jönköping
              och Halland. Det där känner vi alla till. Som lägst ligger man
              på 3637 dagar i ohälsotal, medan de län som ligger högst ligger
              på 5253 och då finns det enskilda kommuner som ligger betydligt
              högre.
            </seg>
            <seg n="5549d203">
              Däremot skedde en markant minskning av ohälsotalen både i Västerbotten,
              Norrbotten och Jämtland år 2004. Jag vill ändå peka på det. Det
              är intressant och viktigt att se. Jag har också förstått och lärt
              mig att dessa regionala skillnader inte är något nytt fenomen.
              De fanns där till och med på Bo Könbergs tid i Socialdepartementet.
              De är nu på en högre nivå, men de regionala skillnaderna fanns
              där.
            </seg>
            <seg n="79b41765">
              Detta kan man göra många saker åt. Just nu är Försäkringskassan
              i färd med att implementera ett metodstöd för att människor inte
              ska beviljas sjukpenning längre tid än vad de är berättigade till,
              alltså att det sker en övergång till sjukersättning, och också
              motverka att personer utifrån otillräckliga beslutsunderlag blir
              beviljade sjuk- och aktivitetsersättning. Försäkringskassans sätt
              att göra detta är bland annat specialisering av arbetsuppgifter
              och återkommande ärendediskussioner för att få en bättre kvalitet
              i bedömningarna samt det som populärt inom Försäkringskassan kallas
              likaseminarier, alltså att jämföra sig och diskutera hur man får
              en bättre rättssäkerhet i behandlingen när det gäller likatillämpning.
            </seg>
            <seg n="79d81fd6">
              Vi bereder också den här frågan i Socialdepartementet med sikte
              på att skapa riktlinjer. Egentligen handlar det inte om riktlinjer,
              men vi har det arbetsnamnet. Det är mitt arbetsnamn, och jag får
              kritik för det. Människor blir oroliga. På något sätt vill jag
              dock ta fram riktlinjer för sjukskrivning som gör att man åtminstone
              får en ledstång att hålla sig i när man gör bedömningar. Det handlar
              naturligtvis inte om att riksdagen fattar beslut om hur länge
              man ska vara sjukskriven i ett enskilt fall eller vid en specifik
              sjukdom, men vi behöver ha riktlinjer och en mer likartad behandling.
            </seg>
            <seg n="2d8df98a">
              Sedan kan man fråga sig vad det beror på att man har högre förtidspensioneringstal
              i arbetsmarknadssvaga regioner. Det tror jag är enkelt: Dels blir
              man sjuk av att vara arbetslös, vilket är en inte oväsentlig del,
              dels riskerar man att bli förtidspensionerad om man är sjukskriven
              väldigt länge. Det där sitter ihop, och det drabbar vissa regioner.
              Därför finns det ett sådant samband.
            </seg>
          </u>
          <note type="speaker" n="845c7d8d">
            Anf. 137 BO KÖNBERG (fp):
          </note>
          <u who="bo_konberg_956905" xml:id="i-d7178b57d5c84a91-2" n="7e7a4252">
            <seg n="d92edc13">
              Fru talman! Det är bra att vi är överens om att sambandet finns.
              Det är väl första steget till att vidta eventuella åtgärder. Sedan
              tyckte jag väl att statsrådet lät lite för pessimistisk om möjligheterna
              att göra någonting åt det hela. Det finns ju områden där det gäller
              regionala skillnader i allmänhet som rör statsrådets ansvarsområde.
              Till exempel kan man fundera över skillnaderna i längd på sjukskrivningar
              för samma diagnoser runtom i landet. Socialstyrelsen påpekade
              ju häromåret att det var klar skillnad på hur länge man fick bli
              sjukskriven exempelvis efter en hjärtinfarkt i de delar av landet
              som statsrådet läste upp med, tror jag man kan säga, låga sjukskrivningstal
              jämfört med andra håll där man har en annan kultur, vana eller
              tradition. Att det finns saker att göra här är väl alldeles klart.
            </seg>
            <seg n="a93a244c">
              När det gäller det som nu har börjat ske, den så kallade finansiella
              samordning som är införd från den 1 januari i fjol Statskontorets
              rapport gäller väl drygt det första året eller något sådant har
              det ännu inte märkbart gynnat någon levande människa. Jag har
              sagt det förut i talarstolen och hade väl rätt både den gången
              och möjligen även i dag. Då är min fråga närmast, och det får
              vara slutfrågan för den här dagen vad gäller den finansiella samordningen:
              När tror statsrådet att det kan bli någon effekt ute i verkligheten
              av alla de samordningsförbund med mera som nu ordnas med den krångliga
              och minimala lagstiftning som riksdagen har fattat beslut om?
            </seg>
            <seg n="87783807">
              Till sist är jag lite nyfiken på en sak som jag inte ställt någon
              fråga om och som statsrådet väl därmed kan låta bli. Det gäller
              dock i hög grad något som vi haft uppe många gånger förut, nämligen
              regeringens mål för förtidspensioneringen. Finns det någon som
              helst chans att detta kan uppnås?
            </seg>
          </u>
          <note type="speaker" n="4ddd9bb3">
            Anf. 138 Statsrådet HANS KARLSSON (s):
          </note>
          <u who="unknown" xml:id="i-7e0787bdfa14b9bd-21" n="73058e28">
            <seg n="00b6370b">
              Fru talman! När det gäller den finansiella samordningen ska jag
              väl ändå ta upp den så kallade handsken. Jodå, jag tror att detta
              kommer att ge resultat till levande människor, som Bo Könberg
              säger. Man pysslar på ganska ordentligt med att komma i gång med
              samordningsförbunden och har intressanta ingångar i hur man tänker
              jobba. Jag är på den punkten inte alls lika pessimistisk som Bo
              Könberg, men vi har olika bakgrund när det gäller just den frågan.
            </seg>
            <seg n="51851c4d">
              Vi kommer förutom det vi har gjort att gå vidare med att jobba
              fram förslag när det gäller hälso- och sjukvården i samverkan
              med sjukförsäkringen. Vi arbetar med förslag till en förbättrad
              företagshälsovård apropå vad som kommer och vad vi vill göra.
              Jag hoppas att det ska kunna bli en godkänd företagshälsovård
              där man anlitar sådant som är godkänt av bransch, stat och parter,
              en företagshälsovård som i så fall blir den arbetsgivarna får
              göra skatteavdrag för och på så sätt stimulera en kvalitetssäkrad
              företagshälsovård. Detta hoppas jag ska bidra till att ytterligare
              minska sjukfrånvaron på ett påtagligt sätt. Jag tror att det stödet
              behövs.
            </seg>
            <seg n="2a54330b">
              Vi tittar igen på rehabiliteringen. Jag återkommer till detta.
              Jag hade den frågan i en tidigare interpellation. Var inriktningen
              att arbetsgivaren inte bara ska ha sitt ansvar för rehabilitering
              utan också att den anställde ska ha motsvarande rättighet att
              få rehabilitering på arbetsplatsen?
            </seg>
            <seg n="f8936de0">
              Jag hoppas kunna återkomma med förslag när det gäller möjligheten
              att byta arbete i en anställning innan man blir arbetslös och
              sjukskriven.
            </seg>
            <seg n="2f0e3962">
              Det här var tre exempel på politik som vi hoppas kunna redovisa
              framöver i denna kammare.
            </seg>
          </u>
          <note n="4c7dc313">
            Överläggningen var härmed avslutad.
          </note>
          <note n="626f44ac">
            23 § Svar på interpellation 2004/05:678 om Kvinnoforum
          </note>
          <note type="speaker" n="9f7aafc2">
            Anf. 139 Statsrådet HANS KARLSSON (s):
          </note>
          <u who="unknown" xml:id="i-4817f2455775ffaa-0" n="73058e28">
            <seg n="1ecd53da">
              Fru talman! Annika Qarlsson har frågat statsrådet Jens Orback
              vilka åtgärder han avser att vidta för att Stiftelsen Kvinnoforum
              ska få sina utlovade medel för redan utfört arbete samt vilka
              åtgärder han ämnar vidta för att ett så allvarligt rätts- och
              demokratiövergrepp mot en liten civil samhällelig aktör inte ska
              upprepas. Ansvaret inom regeringen är så fördelat att jag ska
              besvara interpellationen.
            </seg>
            <seg n="5228c5c3">
              Regeringen beviljade under perioden den 1 juli 1997 till den
              31 december 2001 Stiftelsen Kvinnoforum sammanlagt 17 825 000
              kr för ett projekt om metodutveckling av program för kvinnor som
              är eller riskerar att bli arbetslösa. Prövning av stöd till projektet
              har getts för ett år i taget, och det har aldrig funnits något
              löfte om ytterligare utbetalningar eller bidrag.
            </seg>
          </u>
          <note n="75f70469">
            Stiftelsen Kvinnoforum inkom i oktober 2000 med en ansökan om
            fortsatt stöd om 7 000 000 kr till projektet för 2001. Regeringen
            avslog i februari 2001 denna ansökan.
          </note>
          <u who="unknown" xml:id="i-e3dad65b32ad6adb-0" n="73058e28">
            <seg n="22390fe7">
              Efter diverse kontakter med Regeringskansliet inkom Stiftelsen
              Kvinnoforum med en förnyad ansökan om sammanlagt 3 498 500 kr
              för att bland annat slutföra projektet. Regeringen beviljade i
              juni 2001 Stiftelsen Kvinnoforum högst 700 000 kr till en slutfinansiering
              av projektet. Genom beslutet tog regeringen en tydlig ställning
              till att inte bevilja ytterligare medel till projektet.
            </seg>
            <seg n="6150376a">
              Stiftelsen Kvinnoforum begärde dock ånyo i december 2004 att
              få utbetalt 4 300 000 kr för projektet. Regeringen beslöt att
              inte ta upp ansökan till prövning eftersom regeringen redan genom
              beslutet i juni 2001 tagit ställning för att inte bevilja ytterligare
              medel till projektet.
            </seg>
          </u>
          <note type="speaker" n="cba83e26">
            Anf. 140 ANNIKA QARLSSON (c):
          </note>
          <u who="annika_qarlsson_19f936" xml:id="i-2c4409133b3dcc3f-0" n="46b8a2e8">
            <seg n="a4479931">
              Fru talman! Jag får tacka så mycket för svaret, även om jag inte
              är riktigt nöjd med det. Det överensstämmer inte riktigt med hela
              sanningen.
            </seg>
            <seg n="58b196da">
              För att de som eventuellt lyssnar eller läser protokollet i efterhand
              ska veta vad Kvinnoforum handlar om ska jag kort beskriva vad
              Kvinnoforums projekt har gått ut på. Det vi diskuterar i dag handlar
              om ett arbetsmarknadsprogram, Vägar till arbete för kvinnor. Det
              är kvinnor som, om man ska använda statsrådets vokabulär från
              ett seminarium i förra veckan, står sist i kön.
            </seg>
            <seg n="70260ce0">
              Man har jobbat med det övergripande syftet att utveckla metoder
              som ökar möjligheterna för marginaliserade grupper av kvinnor
              att närma sig arbetsmarknaden och att sprida erfarenheter, förhållningssätt
              och metoder till aktörer i befintliga system.
            </seg>
            <seg n="99e04fc6">
              Man har jobbat med kvinnor som inte har haft stora förutsättningar
              från början. Det finns en god måluppfyllelse. 8590 % av kvinnorna
              har kommit på väg. De har fått tillbaka tron på sig själva och
              sina resurser. Den inblandade personalen från aktuella kommuner
              har fått energi och tillförsikt att lyckas i sitt arbete. Det
              har gett dessa kvinnor markant ökade möjligheter, och givetvis
              har samhällskostnaderna minskat väsentligt.
            </seg>
            <seg n="bcb30c33">
              Om vi ser på detta kvantitativt handlar det om 550 flickor och
              kvinnor som har deltagit i utförandeverksamheter, och mer än 450
              flickor och kvinnor har deltagit i kortare verksamheter. Det är
              fråga om 90 000 verksamhetsdagar som ingår i de 17 miljoner statsrådet
              pratar om.
            </seg>
            <seg n="d6809079">
              Skulle vi räkna på de kvantitativa målen kan vi se att vi har
              sparat in säkerligen minst det dubbla. Kvinnoforum är försiktiga
              och säger 20 miljoner kronor i indirekta besparingar och ökade
              inkomstskatteintäkter samtidigt som det har blivit vunna erfarenheter,
              material har producerats. Framför allt har det varit fortsatt
              verksamhet hos samarbetsparterna. Det är många fler parter än
              Kvinnoforum som ingår i detta.
            </seg>
            <seg n="e4885305">
              Vi kan se att det har varit otroligt lönsamt för både finansiärer
              och skattebetalare. Det viktigaste värdet är de personer som finns
              i verksamheterna: Mia, Sofi och Lena.
            </seg>
            <seg n="03bf1813">
              Jag har försökt tydliggöra att det har varit lite underliga beslutsvägar
              med kort framförhållning eller till och med efterförhållning.
              När regeringen fattade sitt beslut 1997 var det för ett år i taget.
              Men det framgick tydligt att det var fråga om ett femårigt projekt
              man ansökte om. Vägen fram till de olika åren har varit lite annorlunda.
              Jag skulle gärna vilja höra några kommentarer.
            </seg>
            <seg n="8b971523">
              Första ansökningsåret blev det ett beslut om 5 miljoner. Nästa
              år, som var ett valår, blev det, på begäran av ansvarigt departementsråd,
              att ansökan skulle tas vid sidan om och att det inte fick vara
              fråga om mer än en och en halv miljon. Det året fick man 1,625
              miljoner. För ansökan år tre var uppmaningen att lämna ansökan
              direkt till ministern och inte till tjänstemän i regeringsdepartementet.
              Det var likadant även för ansökan år fyra. Eftersom projektet
              då var etablerat, och det var ett år kvar, lämnades ansökan för
              år fem direkt till departementet, som är den normala hanteringen
              av ansökningar. För att göra det tydligt användes även det som
              hade saknats för ansökan år två. Det var därför det var en stor
              summa det sista året. Då fick man uppmaningen att komma in med
              en ny ansökan som sedan avslogs i maj 2004. Då hade man redan
              kommit halvvägs in i verksamhetsåret och hade inte någon möjlighet
              att avsluta det hela.
            </seg>
            <seg n="f40c73e2">
              Därför återupprepar jag min fråga från interpellationen. Det
              här är ett allvarligt övergrepp, och jag skulle gärna vilja ha
              kommentarer.
            </seg>
          </u>
          <note type="speaker" n="cdebbc18">
            Anf. 141 Statsrådet HANS KARLSSON (s):
          </note>
          <u who="unknown" xml:id="i-7e0787bdfa14b9bd-22" n="73058e28">
            <seg n="89a8fd87">
              Fru talman! Det här är en av de mer anmärkningsvärda interpellationer
              som jag har haft. Jag har bara ett enda svar att ge, och det har
              jag gett i mitt interpellationssvar. Jag kan upprepa det, men
              det kommer inget mer från mig i dag.
            </seg>
            <seg n="11fae6ac">
              Stiftelsen Kvinnoforum har under 19972001 beviljats 17 825 000
              kr till projektet. Därutöver beviljade regeringen ytterligare
              högst 700 000 kr till en slutfinansiering av projektet. I och
              med det beslutet har regeringen tagit ställning för att inte bevilja
              ytterligare medel till projektet.
            </seg>
            <seg n="a87c0c07">
              Bakgrunden till att avbryta stödet till projektet är regeringens
              prövning av det samlade underlaget i ärendet. Jag vill återigen
              poängtera att det aldrig har funnits något löfte från regeringen
              om att löpande lämna bidrag till projektet. Prövningen av stöd
              till projektet har getts för ett år i taget, och det har aldrig
              funnits något löfte om ytterligare utbetalningar eller bidrag.
            </seg>
          </u>
          <note type="speaker" n="9d9985e6">
            Anf. 142 ANNIKA QARLSSON (c):
          </note>
          <u who="annika_qarlsson_19f936" xml:id="i-2c4409133b3dcc3f-1" n="46b8a2e8">
            <seg n="c623b864">
              Fru talman! När argumenten tryter höjer man rösten.
            </seg>
            <seg n="243f11b1">
              Det fanns en utvärdering som råkade hamna väl i tid tillsammans
              med detta. Det fristående företaget Inregia AB gjorde hösten 1998
              en utvärdering på uppdrag av Arbetsmarknadsdepartementet. Den
              utvärderingen var positiv. Utvärderingen godkändes ej av ansvarigt
              departementsråd. I stället uppdrog han åt IFAU, där han själv
              satt i styrelsen, att göra en ny utvärdering.
            </seg>
            <seg n="623a92f8">
              IFAU är en statlig myndighet som utvärderar statliga arbetsmarknadspolitiska
              insatser, inte civila aktörer. Utvärderingen gjordes av studenter
              som inte hade erfarenhet av utvärdering, av arbetsmarknadsåtgärder,
              av idéburna verksamheter, av genderperspektiv och av arbete med
              marginaliserade grupper.
            </seg>
            <seg n="b0f25085">
              Kvinnoforum föreslog vid flera tillfällen att det skulle hållas
              arbetsmöten och seminarier kring utvärderingen. Men alla förslag
              avvisades. Flera erfarna arbetslivsforskare lovade att delta.
              Man hade dessutom flera forskare anställda som hade kunnat vara
              med i en del av arbetet.
            </seg>
            <seg n="f5e4612a">
              Kvinnoforum är en känd aktör när det gäller utvärdering av verksamheter
              i Sverige såväl som internationellt. De har till exempel uppdrag
              av UNDP för att utveckla metoder för utvärdering när det gäller
              just empowerment med kvinnor.
            </seg>
            <seg n="b7f0fa43">
              I slutet av 2000 publicerade IFAU en pressrelease där Kvinnoforum
              pekades ut som ohederliga, att de till exempel inte hade kunnat
              redovisa deltagare i projekt, att de hade för få deltagare i projekten
              och att de inte skötte den ekonomiska redovisningen. I samma veva
              tog regeringen beslutet att avbryta projektet. Vad än statsrådet
              säger finns det en tydlig plan för att det var ett femårigt projekt
              som man gick in i år för år.
            </seg>
            <seg n="cb6fdc62">
              Senare under året medgav statssekreteraren att det fanns allvarliga
              felaktigheter i utvärderingen. I samma veva fick man besked om
              att det enbart blev 700 000 kr, inte de begärda pengarna.
            </seg>
            <seg n="ddeb84fd">
              Jag kan gå in i detalj i den här utvärderingen och tala om bit
              för bit vilka felaktigheter som finns. Det har till och med gjorts
              en metautvärdering, alltså en utvärdering av utvärderarna, som
              också talar om att på det här planet var det en mycket bristfällig
              utvärdering. Jag antar att det var den som låg till grund för
              att regeringen tog det beslut som Hans Karlsson hänvisar till.
            </seg>
            <seg n="362a7190">
              Utöver de här utvärderingsdiskussionerna var det så att Näringsdepartementet
              använde det här projektet, som enda program från Sverige, att
              representera Sverige och Näringsdepartementet i Europarådets slutkonferens
              inom Social Inclusion Programme . Det om något tycker jag skulle
              vara bevis för att man har sett att det har varit ett fantastiskt
              bra arbete man har gjort, som har fått väldigt goda effekter både
              kvalitativt och kvantitativt.
            </seg>
            <seg n="82db97c0">
              Jag måste då fundera på vad det är som är bakgrunden till att
              man inte ens ser det här värdet och att det skulle vara olyckligt
              om det får de effekter som det är på väg att få, nämligen att
              försätta dem i konkurs.
            </seg>
            <seg n="2b6a367d">
              Jag måste återigen komma tillbaka till frågan: Är det rimligt
              att regeringen skadar en civil samhällelig aktör på det här sättet?
              Tycker statsrådet att regeringen har agerat rätt och riktigt mot
              den här organisationen? Tycker man att det är rimligt att det
              är tjänstemän på Regeringskansliet som fortfarande framhärdar
              i att Kvinnoforum ej går att lita på?
            </seg>
          </u>
          <note n="4c7dc313">
            Överläggningen var härmed avslutad.
          </note>
          <note n="e1a40243">
            24 § Svar på interpellationerna 2004/05:616 och 632 om fastighetsskatten
            samt 664 om kapitalavkastningen av bostäder
          </note>
          <note type="speaker" n="bb48c566">
            Anf. 143 Finansminister PÄR NUDER (s):
          </note>
          <u who="par_nuder_59d565" xml:id="i-da7cfec80ad6fc36-30" n="e36916a6">
            <seg n="fb37dd0d">
              Fru talman! Stefan Hagfeldt har frågat mig vad jag avser att
              göra för att förhindra att familjer tvingas flytta när grannarna
              säljer och om jag är beredd att fasa ut fastighetsskatten.
            </seg>
            <seg n="2004879d">
              Inger René har frågat mig om jag avser att komma med ett konkret
              förslag om att avskaffa fastighetsskatten och i så fall när. Hon
              har även frågat mig om jag avser att frysa fastigheternas taxeringsvärden.
            </seg>
            <seg n="6939d1b8">
              Gunnar Andrén har frågat mig dels om jag avser att vidta några
              åtgärder för att minska beskattningen av boendet, dels hur jag
              ska öka legitimiteten i kapitalbeskattningen på bostadsområdet.
            </seg>
            <seg n="4fdeec03">
              Jag har valt att besvara interpellationerna i ett sammanhang.
            </seg>
            <seg n="b982de6a">
              Jag vill börja med att säga att jag så sent som den 24 maj stod
              här i riksdagen och debatterade fastighetsskatten. Jag sade då,
              och jag upprepar det igen: Vi har sänkt fastighetsskatten från
              1,5 % till 1 %. Vi har infört en begränsningsregel för fastighetsskatt
              och en för förmögenhetsskatt som gör det möjligt för hushåll med
              lägre inkomster att bo kvar i sina permanenthus. Vi har höjt fribeloppet
              för förmögenhetsskatten. Vi har en dämpningsregel som fördelar
              en eventuell höjning av fastighetsskatten på tre år. Jag anser
              således att vi har regler som förhindrar just det Stefan Hagfeldt
              är oroad över.
            </seg>
            <seg n="379154d9">
              Jag vill också påpeka, precis som Gunnar Andrén nämner i sin
              interpellation, att vi har vidtagit olika åtgärder för att stimulera
              energibesparande investeringar.
            </seg>
            <seg n="67af4f70">
              När det gäller övriga frågor är jag inte beredd att i nuläget
              vare sig vidta åtgärder för att ändra principerna för uttag av
              fastighetsskatten, att frysa gällande taxeringsvärden eller att
              ta bort fastighetsskatten.
            </seg>
          </u>
          <note type="speaker" n="8a2130ef">
            Anf. 144 STEFAN HAGFELDT (m):
          </note>
          <u who="stefan_hagfeldt_d9e369" xml:id="i-ee685ce4c0b1a19e-0" n="526ee5cb" next="i-576c59258279411b-0">
            <seg n="bc1eb4d8">
              Fru talman! Jag tackar för svaret, även om jag inte är nöjd.
            </seg>
            <seg n="1f98d60c">
              Statsrådet svarar att regeringen har sänkt fastighetsskatten
              från 1,5 % till 1 % av taxeringsvärdet. Ja, men problemet för
              de boende är att de allra flesta i stället har fått mer än en
              fördubbling av taxeringsvärdet. Detta medför att man betalar betydligt
              mer i dag i fastighetsskatt än vad man gjorde tidigare.
            </seg>
            <seg n="f6064553">
              Statsrådet säger också i sitt svar att regeringen infört en begränsningsregel
              för fastighetsskatten och en för förmögenhetsskatten som gör det
              möjligt för hushåll med lägre inkomster att bo kvar i sina permanenthus.
              Ja, det låter bra, men för många som fått nytta av begränsningsregeln
              på 5 % av hushållets sammanlagda inkomst står ändå hotet om att
              tvingas flytta kvar. Det beror på att energipriserna kraftigt
              har ökat, delvis med hjälp av skatter, på såväl el som olja och
              fjärrvärme, samtidigt som renhållning och VA-avgifter också har
              ökat. Till allt detta kommer att bostadsinbrotten ökat kraftigt,
              vilket fört med sig att försäkringskostnaderna i många fall har
              fördubblats.
            </seg>
            <seg n="d7d71ceb">
              Fru talman! Till allt detta kommer att många pensionärer har
              fått dramatiskt ökade kostnader för underhåll av fastigheten.
              I flera fall har jag mött pensionärer som själva har byggt sitt
              hus och lyckats betala av lånen för att kunna bo kvar på ålderns
              höst. Problemet är bara att när de blir äldre finns det en gräns
              när de inte längre kan stå på stegen själva och måla eller gå
              upp och laga på taket. Antingen får de då se hur huset förfaller,
              eller också måste de givetvis anlita dyra hantverkare. Detta har
              de inte råd med eftersom fastighetsskatten och andra ökade boendekostnader
              har stigit så kraftigt.
            </seg>
            <seg n="c1af19ed">
              Vad gäller dämpningsregeln, som innebär att höjningen av fastighetsskatten
              ska slås ut på tre år, är det i många fall bara ett sätt att förlänga
              pinan. En pensionär sade till mig: Jag tänker på den gamla schlagern
              Killing me softly när jag vet hur det kommer att sluta. Allt jag
              byggt och kämpat för med redan skattade pengar ska tas ifrån mig
              inom tre år.
            </seg>
            <seg n="394c3aab">
              Vad säger statsrådet till den pensionär som drabbas på det här
              sättet? Står man öga mot öga med de drabbade håller det inte att
              bara säga att det tillskapats regler som förhindrar att de ska
              behöva sälja och flytta. Det går inte att blunda för att i verkligheten
              slår fastighetsskatten mycket hårt mot dem som har låga inkomster
              även om det finns begränsningsregler och dämpningsregler.
            </seg>
            <seg n="5bea3a51">
              Ännu hårdare blir det nu när fastighetsskatten kommer att chockhöjas.
              I min hemkommun Norrköping ökar taxeringsvärdet på ett småhus
              med i genomsnitt 170 000 kr nästa år en höjning med 26 %. En beräkning
              från Villaägarnas Riksförbund visar att skatten för den genomsnittliga
              småhusägaren ökar med över hela 7 000 kr om året i 24 av Sveriges
              kommuner. Nu handlar det inte längre bara om kommunerna runt Helsingfors,
              utan den största skattehöjningen beräknas man få i Skåne. I Tomelilla
              höjs till exempel taxeringsvärdet med 57 %. Enligt Villaägarnas
              Riksförbund har taxeringsvärdet på småhus i många fall höjts med
              över 100 % under de senaste åren. Det är inte märkligt att många
              pensionärer känner sig förtvivlade.
            </seg>
            <seg n="a1e962d2">
              Fru talman! I min interpellation skrev jag om ett brev som jag
              mottagit. Jag citerar ur brevet:
            </seg>
            <seg n="c657f075">
              Vi fastighetsägare känner en stor sorg och tomhet. Liksom en
              stor uppgivenhet och vanmakt över reglerna för att kräva in beskattning
              för något som inte ger intäkter. Åtminstone inte så länge man
              använder sitt hus för att bo i. Det är mycket vi inte förstår.
              Vi förstår inte varför vi ska drabbas av ökad skatt bara för att
              några av våra grannar sålt. Vi får inte mer pengar att betala
              skatt med för det. Vi förstår inte varför vi skall tvingas att
              leva under ständig otrygghet och rädsla för att inte kunna bo
              kvar i våra hem.
            </seg>
            <seg n="8b12812a">
              Vad ger statsrådet för besked till den här brevskrivaren?
            </seg>
          </u>
          <note n="da369b63">
            Anf. 145 INGER RENÉ (m):
          </note>
          <u who="stefan_hagfeldt_d9e369" xml:id="i-576c59258279411b-0" n="526ee5cb" prev="i-ee685ce4c0b1a19e-0">
            <seg n="d7b65ae3">
              Fru talman! Tack för svaret, statsrådet.
            </seg>
            <seg n="5ed14803">
              Finansministern är inte beredd att vidta några som helst åtgärder,
              tror jag att hans anförande slutar med. Jag kan ändå inte låta
              bli att ge en bild från verkligheten.
            </seg>
            <seg n="cc6b5f58">
              Av svaret att döma lever vi i olika världar, olika verkligheter,
              statsrådet och jag. Det är inte bara vattnet mellan Rosenbad och
              Helgeandsholmen som skiljer. Kom gärna och hälsa på till kusten
              i Bohuslän, finansministern! Gör det gärna på hösten när kvällarna
              är mörka. Då ser man tydligt att det är färre och färre hus som
              det lyser i, i Grebbestad, Fjällbacka, Hunnebostrand, Bovall och
              så vidare nere vid kusten. I dag är hus och stugor i runt hälften
              av dessa samhällen sålda som fritidshus. Den bofasta befolkningen
              har inte längre råd att bo kvar.
            </seg>
            <seg n="078b9e7f">
              Jag förstår att finansministern tycker att detta låter som en
              litania som han möjligen har hört förr. Men inte förty är det
              vår uppgift, vi som bor på denna kust, att oförtröttligt påminna
              finansministern om att alltför många nu under skatter dignar ned.
              Föräldrahem måste säljas, och närheten till gamla näringar bryts.
            </seg>
            <seg n="dd6aac25">
              Principen för beskattning i Sverige, finansministern, har av
              tradition vilat på två ben. Den ska baseras på skatt efter bärkraft,
              och den ska vara förutsägbar. Principen gäller inte när det handlar
              om fastighetsskatten som numera betraktas som en skatt på kapitaltillgångar.
              Detta är lite oegentligt, tycker jag, eftersom köp av ny fastighet
              är momsbelagt. Därmed torde det vara att jämställa med förvärv
              av konsumtionsvara. Andra förvärv som kapitalbeskattas, som till
              exempel aktier, är ju momsbefriade.
            </seg>
            <seg n="756f85f2">
              Det ena benet som skatteuttaget ska vila på är alltså bärkraften.
              Utvecklingen har, som vi alla vet, lett till höga fastighetspriser
              och dito höga fastighetsskatter, särskilt för invånarna i de bohuslänska
              kustkommunerna. Om man tittar på skattekraften hos invånarna i
              samma kustkommuner visar det sig att den i stor utsträckning ligger
              under indextalet 100. Det vill säga boendekostnaden i form av
              fastighetsskatt är högre än i de flesta andra områden i Sverige
              medan däremot betalningsförmågan är lägre än genomsnittet i Sverige.
            </seg>
            <seg n="86292120">
              Effekten blir att två socialdemokratiska slagord smulas sönder.
              Det ena är: Med skatterna minskar vi de ekonomiska och sociala
              klyftorna. Det andra slagordet jag delar verkligen insikten i
              det är: Hela Sverige ska leva.
            </seg>
            <seg n="319b4ff2">
              Kusterna avfolkas. De som blir kvar är de som har råd, det vill
              säga plånboken får råda. Vilka åtgärder tänker finansministern
              vidta för att leva upp till visionerna om att minska de sociala
              klyftorna och också låta kustsamhällena, det vill säga hela Sverige,
              leva?
            </seg>
            <seg n="302ec0f4">
              Fru talman! Även jag vill tacka statsrådet för hans svar. Han
              har lagt ned stor noggrannhet på det. Det är inte så långt, men
              varje ord är säkert vägt på guldvåg.
            </seg>
            <seg n="3ec286cf">
              Jag har egentligen ställt två frågor. Vad ska de enskilda spara
              in på för att ha råd med skattehöjningen? Det är den första frågan.
              Tyvärr har statsrådet inte haft möjlighet att svara på den. Jag
              upprepar den: Vad ska de enskilda spara in på för att ha råd med
              skattehöjningen?
            </seg>
            <seg n="9b37ccc9">
              Den andra frågan, som är mera statsfinansiell och närmast filosofisk,
              är: Har kapitalavkastningen på bostäder och bostadsrätter och
              småhus höjts så mycket att det motiverar denna mycket kraftiga
              skattehöjning som är på tre år? Jag har tyvärr skrivit 2006. Det
              ska vara 20062008. Jag vill gärna rätta det och säga att det har
              fallit bort. Detta gällde tre år.
            </seg>
            <seg n="c171d4fb">
              Det är de två frågorna.
            </seg>
            <seg n="02e80c76">
              Jag har svårt att tolka statsrådets svar på annat sätt än att
              statsrådet, åtminstone i nuläget, har beslutat sig för att vi
              under de här tre åren bör ha en kraftig höjning av skatten på
              boendet, i storleksordningen 6 miljarder. Jag har räknat med 6
              miljarder. Det kanske kan vara lite mer eller mindre, men det
              är den storleksordningen. 6 miljarder är ganska mycket pengar,
              även för en finansminister. Finansministern och jag har ofta diskuterat
              hur mycket pengar hundra miljoner och några miljarder är. 6 miljarder
              kronor är, även om det är utslaget på många boende, väldigt mycket
              pengar. Det tycker jag att vi ska ha klart för oss.
            </seg>
            <seg n="cf9c40b9">
              Jag har i den här interpellationen försökt diskutera grunderna
              för bostadsbeskattningen. På den punkten är jag lite besviken
              på att jag inte har fått något gensvar när det gäller de principer
              som jag säger att den nuvarande beskattningen bryter mot. När
              det gäller skatt efter bärkraft ger finansministern ett svar det
              ska jag gärna medge. Det är de här takreglerna. När det gäller
              likviditetsprincipen får man inte ens en antydan till ett svar.
              Det är den andra principen. Påverkansprincipen är då något påverkad
              av det som kallas dämpningsregeln. Man kan säga att införandetiden
              dämpar detta något, även om det är att gå ganska långt, så att
              säga, när det gäller principerna.
            </seg>
            <seg n="38b1b3ad">
              De boende har under ett antal år fått vidkännas ganska stora
              förändringar i förutsättningarna. Under finansminister Anne Wibbles
              tid togs räntebidragen bort. Socialdemokraterna lovade så sent
              som 1992 att återinföra dessa, inför valet 1994. Det kunde man
              inte hålla. Jag tycker att det var bra att ni bröt det löftet,
              men sedan dess har det blivit en explosion på småhussidan. Nu
              är situationen den, finansministern, att det är väldigt många
              familjer som inte har råd att bli rikare.
            </seg>
            <seg n="a6d0aea9">
              Det är det som har blivit problemet. Vi har på många håll inte
              råd att bli rikare, som Inger René och många andra beskriver här.
              Vi har inte råd att bli rikare, för då har vi inte råd att bo
              kvar. Det är den frågan som jag tycker att man måste diskutera.
              Vad ska vi som bor spara in på? Sedan kommer vi att få en annan
              fråga från finansministern det vet jag när finansministern har
              lagt beslag på de här pengarna: Vad vill ni spara in på? Jag menar
              att den viktiga frågan är: Vad ska vanliga människor spara in
              på för att ha råd med finansministerns höjda skatter?
            </seg>
          </u>
          <note n="ae3f6b08">
            Anf. 146 GUNNAR ANDRÉN (fp):
          </note>
          <note type="speaker" n="d6a89d47">
            Anf. 147 ROSITA RUNEGRUND (kd):
          </note>
          <u who="rosita_runegrund_9cb68d" xml:id="i-df552e00c2b3cff0-0" n="7d45eab4">
            <seg n="d7f055d5">
              Fru talman! Jag vill tacka interpellanterna för deras interpellationer.
              Att jag bestämde mig för att gå upp i den här debatten beror på
              finansministerns svar. I den sista meningen säger han så här:
              När det gäller övriga frågor och det gäller de frågor som jag
              faktiskt är intresserad av är jag inte beredd att i nuläget vare
              sig vidta åtgärder för att ändra principerna för uttag av fastighetsskatten,
              att frysa gällande taxeringsvärden eller att ta bort fastighetsskatten.
            </seg>
            <seg n="0f2b23a6">
              Det tyckte jag var intressant. Han var inte beredd i nuläget
              . Det inger mig en förhoppning, trots allt. Jag tror ju att finansminister
              Pär Nuder inte hade varit finansminister om han inte var en klok
              och lyssnande människa. Jag tror också att han har hört ropen
              på hjälp från kommunalråden i hans egna led, nere i Bohuslän.
              Jag, liksom Inger René, representerar Bohuslän. Jag bor också
              på en ö. Stefan Hagfeldt tog upp just det här med skatten i sig
              och bristen på medel för att man ska kunna underhålla ett hus.
              Det tycker jag att Socialdemokraterna kraftigt har missat när
              det gäller fastighetsbeskattningen och när man talar om att man
              har den här begränsningsregeln.
            </seg>
            <seg n="e5e30842">
              Jag kan säga, Pär Nuder, att vi är många barn till föräldrar
              ute i skärgården som har köpt husen för att våra egna föräldrar
              ska kunna bo och för att vi ska kunna underhålla husen. Det är
              alltså nödlösningar hos väldigt många.
            </seg>
            <seg n="6b463919">
              Jag hoppas att Pär Nuder har läst Kristdemokraternas förslag.
              Den kommun jag representerar, Tjörns kommun, har många fritidsbostäder.
              I vårt förslag, Kristdemokraternas förslag, ligger det förslag
              om en kommunal avgift. Jag vet att också de socialdemokratiska
              ledamöterna i Bohuslän pläderar för en kommunal avgift. En kommunal
              avgift skulle också bli ett incitament för just byggandet, för
              näringslivet och den delen.
            </seg>
            <seg n="f506a4d2">
              Jag lyssnade med intresse på finansministerns förra debatt. Han
              sade bland annat att vi i alliansen har bortsett från att det
              handlar om 20 miljarder i inkomst till staten. Men om man ser
              på vårt förslag ser man att det handlar om 7 miljarder i skattelättnader
              för de boende.
            </seg>
            <seg n="6f27e419">
              Jag skulle vilja vädja till finansministern att han läser vår
              budget utan att somna. Jag hörde ju också i debatten att det är
              ett bra sömnmedel att läsa andra partiers motioner. Men läs vår
              motion!
            </seg>
            <seg n="acfb9634">
              Jag vill ha svar på frågan om vad nuläget betyder för finansministern.
              Är det att inför valet 2006 komma med något ytterligare förslag?
            </seg>
          </u>
          <note type="speaker" n="accf5a19">
            Anf. 148 Finansminister PÄR NUDER (s):
          </note>
          <u who="par_nuder_59d565" xml:id="i-da7cfec80ad6fc36-31" n="e36916a6">
            <seg n="a0510684">
              Fru talman! Jag kan intyga för Rosita Runegrund att jag är en
              lyssnande person. Huruvida jag är klok eller ej överlåter jag
              åt kammaren och svenska folket att bedöma.
            </seg>
            <seg n="93d29e0d">
              I min roll som finansminister har jag att lyssna till många.
              Jag har att lyssna till barnfamiljer, till pensionärer, till poliser
              som vill ha bättre och dyrare vapen, till sjuksköterskor som vill
              ha fler arbetskamrater i vården och till tredje världens hungrande
              människor som vill ha ett ökat bistånd. Det är min vardag. Jag
              ska lyssna.
            </seg>
            <seg n="baa84743">
              Naturligtvis lyssnar jag också till villaägare villaägare som
              känner sig ha ansträngd ekonomi. Det är i ljuset av det sista
              lyssnandet, om man så vill, som man ska läsa de åtgärder som regeringen
              har föreslagit och som riksdagen har godkänt under senare år.
            </seg>
            <seg n="a6adb060">
              Låt mig gå igenom dem, för det här är viktiga regler. De ska
              sättas in i det sammanhang som vi nu diskuterar.
            </seg>
            <seg n="040a1701">
              Först och främst är det dämpningsregeln. Den gäller höjningen
              av fastighetsskatten, som följer av att taxeringsvärdena höjs.
              Att taxeringsvärdena höjs ska vi vara glada över, för det är ett
              uttryck för att marknadsvärdet höjs, att det går bra för Sverige
              och att vi inte har prisfall utan tvärtom en ökad värdestegring
              på våra fastigheter. De höjningarna innebär att fastighetsskatten
              kommer att höjas. Den höjningen alltså skattens höjning ska slås
              ut och fördelas över tre år, precis som Gunnar Andrén sade, fram
              till år 2008.
            </seg>
            <seg n="e95330ba">
              Det andra är begränsningsregeln för fastighetsskatten. Den innebär
              att fastighetsskatten inte kommer att utgöra mer än 5 % av summan
              av hushållets förvärvsinkomster och kapitalinkomster och 15 %
              av den beskattningsbara förmögenheten minskat med fastighetens
              taxeringsvärde till den del som understiger 3 miljoner kronor.
              Det är en viktig regel för att de hushåll som har villor och som
              har de knappaste marginalerna inte ska behöva betala mer än 5
              % i fastighetsskatt av summan av hushållets samlade inkomster.
            </seg>
            <seg n="aad35aa4">
              Dessutom finns det en begränsningsregel vid eventuell förmögenhetsskatt
              som gör att de som har fått begränsad fastighetsskatt och som
              betalar förmögenhetsskatt för sin permanentbostad kan tillgodoräknas
              begränsningen även för den del av förmögenhetsskatten som hänför
              sig till den permanenta bostaden. Begränsningsregeln omfattar
              de skattskyldiga som har en hushållsinkomst som inte överstiger
              600 000 kr.
            </seg>
            <seg n="1b4bccc9">
              För mig är det här kloka, rimligt avvägda begränsningsregler.
              De gör att framför allt de hushåll som har begränsade resurser
              har möjlighet att bo kvar i sina hus.
            </seg>
            <seg n="e089169d">
              Jag är den förste att höra den diskussion som finns om fastighetsskatten.
              Men det som förvånar mig är övertonerna i debatten. När jag lyssnar
              på företrädarna för oppositionen här så hör jag att ni beskriver
              fastighetsskatten som systemvidrig, som en oerhörd pålaga och
              som någonting som driver människor från hus och hem. Men om ni
              nu har den uppfattningen varför drar ni då inte ett streck över
              den här inkomsten i statens budget och föreslår rakt av att den
              ska avskaffas? Den frågan tycker jag att ni är skyldiga att svara
              på.
            </seg>
          </u>
          <note type="speaker" n="7994b9c5">
            Anf. 149 STEFAN HAGFELDT (m):
          </note>
          <u who="stefan_hagfeldt_d9e369" xml:id="i-ee685ce4c0b1a19e-1" n="526ee5cb" next="i-576c59258279411b-1">
            <seg n="5de9b510">
              Fru talman! Statsrådet säger att man ska lyssna. Det ska vi nog
              göra noga, vi politiker. Men jag tyckte att statsrådet hade lyssnat
              väldigt lite på oss interpellanter. Vi fick möjligtvis svar på
              en fråga, och jag tror att vi tillsammans ställde sju frågor.
            </seg>
            <seg n="612843e1">
              Något föraktfullt talade statsrådet om de här villaägarna. Men
              det är faktiskt så att alla får vara med och betala fastighetsskatten
              även de som bor i hyreslägenheter. Det är bara det att då får
              fastighetsägaren betala fastighetsskatten. Sedan får han i stället
              ta ut det av hyresgästerna.
            </seg>
            <seg n="e21cb59a">
              Fru talman! För två veckor sedan var jag och några andra moderatpolitiker
              ute i skärgården, där vi fick träffa några åretruntboende. Jag
              har med mig det senaste numret av Skärgården här. En rubrik lyder:
              Han nekas sälja sin mark för att klara fastighetsskatten. Det
              står också att när Sten Engström, boende på Norra Stavsudda, har
              betalat sin fastighets- och förmögenhetsskatt så har han 1 125
              kr kvar att leva på varje månad.
            </seg>
            <seg n="b3f186c0">
              Pensionären Sten Engström får ut 8 000 kr i pension per månad,
              men måste betala 82 500 kr om året i förmögenhets- och fastighetsskatt.
              Det beror på att han har kvar ett litet fritidshus där mormor
              och morfar bodde. Eftersom begränsningsregeln inte gäller för
              fritidshus har han hamnat i en ond cirkel. Är finansministerns
              råd till Sten Engström att han ska tvingas sälja sommarbostaden,
              där han har sina rötter? Hitintills har han hjälpligt klarat ekonomin
              genom att köra buss för att få pengar till kläder och mat.
            </seg>
            <seg n="19139080">
              Fru talman! Regeringen tycker att boendet i skärgården ska beskattas
              hårt. Men tänker då inte regeringen på hur åretruntboendet i skärgården
              drabbas? Sommarhalvåret i skärgården är en fin upplevelse för
              alla, men sedan kommer hösten och vintern med stormar, snö och
              kyla. Ibland är det till och med svårt att nå fastlandet. Vill
              inte regeringen ha kvar några som bor åretrunt ute i skärgården?
            </seg>
            <seg n="d41e216e">
              För att klara de höga skatterna planerade Sten Engström att stycka
              av ett par tomter. Men då sade länsstyrelsen nej. Det har också
              visat sig att strandskyddat område ej får hyras ut. Därför är
              det förmodligen kört för pensionären Sten Engström den dagen han
              inte längre orkar köra buss.
            </seg>
            <seg n="44362438">
              Fru talman! För ett par år sedan interpellerade jag dåvarande
              finansministern Bosse Ringholm om de höga taxeringsvärdena på
              nästan osäljbara tomter i mitt hemlän Östergötland. Det visade
              sig att taxeringsvärdena på fritidstomter i vissa fall blev upp
              till sex gånger så höga som marknadsvärdet. Efter tre års idoga
              ansträngningar att sälja en tomt fick pensionären Hans Petré ut
              55 000 kr. Taxeringsvärdet, som var flera gånger högre än försäljningsvärdet,
              hade medfört att han i många år tvingats betala skatt för ett
              helt felaktigt marknadsvärde. I den tidningsartikel jag visar
              här säger Leif Bondesson på skattemyndigheten i Linköping att
              hans uppfattning är att något måste göras åt det här.
            </seg>
            <seg n="74a64759">
              Tänker statsrådet göra något? Vad jag förstår gjorde Bosse Ringholm
              inte något åt det här. Men frågan kvarstår: Varför ska en pensionär
              tvingas betala fastighetsskatt på ett värde som ligger tre á fyra
              gånger över marknadsvärdet? Det är inte märkligt att många människor
              blir förtvivlade.
            </seg>
            <seg n="ff42ebf4">
              Fru talman! Vi moderater vill på sikt avskaffa fastighetsskatten.
              Det tar tid, statsrådet, för den ger lite över 20 miljarder. Men
              vi har med en avveckling som går sakta. Som ett första, omedelbart
              steg föreslår vi att skatteuttaget för småhus begränsas. Detta
              görs genom att det införs ett tak för hur hög skatten kan bli.
              Som högst kan skatten bli 80 kr per kvadratmeter värdeyta ungefär
              lika med boyta och 2 kr per kvadratmeter tomt, dock maximalt 5
              000 kr för tomten.
            </seg>
          </u>
          <note n="a00ec4cd">
            Anf. 150 INGER RENÉ (m):
          </note>
          <u who="stefan_hagfeldt_d9e369" xml:id="i-576c59258279411b-1" n="526ee5cb" prev="i-ee685ce4c0b1a19e-1">
            <seg n="a468628d">
              Fru talman! Jag fick inte mycket till svar av finansministern
              på mina frågor, men jag ska börja med att besvara finansministerns
              frågor till mig.
            </seg>
            <seg n="bdce1f24">
              Marknadsvärdena hos mig i norra Bohuslän beror inte så mycket
              på att det går bra för Sverige, utan på att det går bra för Norge.
            </seg>
            <seg n="42ddbd7d">
              Jag tycker att det är vulgärt och mycket förenklat att säga att
              vi vill dra ett streck över fastighetsskatten. Så är det inte,
              och det vet finansministern. Vi är några partier som tycker att
              det är dags att påbörja nedtrappningen av fastighetsskatten, och
              det är någonting annat.
            </seg>
            <seg n="1bea5c89">
              Det talades tidigare om att man skulle beskatta människor efter
              bärkraft. Men skatten ska också vara förutsägbar, och det låter
              ju rimligt. Den ekonomiska situationen för de flesta svenskar
              är sådan att man inte tål överraskningar. Marginalerna är för
              små.
            </seg>
            <seg n="0d6bbdf3">
              Väldigt många är nu i dagarna ängsliga över vad det underlag
              för 2006 års fastighetstaxering som ska komma från lantmäteriet
              ska ge för resultat. Den genomsnittliga ökningen beräknas till
              25 %. Det finns beräkningar som talar om ökningar på 40, 50 och
              upp till 60 % i en del av kustområdena som ligger mig nära. Sådana
              siffror har cirkulerat. Då är ett genomsnitt föga intressant för
              enskilda människor. Den enda som kan ha glädje av genomsnittssiffror
              är väl just finansministern, som då kan räkna in pengarna i sin
              kassakista.
            </seg>
            <seg n="c80b811d">
              För kustkommunernas befolkning är juni månad i år en ängslans
              tid. Det finns ett talesätt som säger: Egen härd är guld värd.
              Huset och hemmet är en del av en människas livsverk och inte ett
              marknadsvärde.
            </seg>
            <seg n="20b21696">
              Huset hörde ihop med en själv i lika hög grad som familjen och
              gav självkänsla och stolthet. Ofta fick man till och med tillnamn
              som hörde till huset. Ingenting betydde mer för tryggheten än
              att ha sitt hem. Det var också en försäkring för ålderdomen.
            </seg>
            <seg n="4565fd3a">
              Det är också många som i dag tänker på det sättet: Vi har betalat
              av lånen, och när en av oss blir ensam har den andra råd att bo
              kvar. Men det hjälper inte i dag att ha sitt skuldfria boende.
              Statsministerns talesätt att den som är satt i skuld inte är fri
              och tvärtom gäller inte för fastighetsskatten.
            </seg>
            <seg n="bca758f3">
              Jag tror mig veta att finansministern nu kommer att fortsätta
              att tala om begränsningsregler eller att gå och låna i bank för
              att betala skatten. Men alla dessa nya regler visar bara att skatten
              har nått till vägs ände och behöver avvecklas.
            </seg>
            <seg n="b27cd804">
              I mina ögon är fastighetsskatten orättvis. Kostnaden för fastighetsskatten
              varierar stort beroende på den så kallade lägenhetsfaktorn. Det
              är den som vi moderater i första hand siktar in oss på. Jag menar
              att skatter inte ska vara beroende på var man bor utan hur man
              bor.
            </seg>
            <seg n="39db18de">
              Fastighetsskatten är och kan vara miljönegativ, det vill säga
              att förbättringar i boendet av olika slag belönas med högre skatt.
              Den avfolkar skärgårdarna. Det är trevligt att det kommer många
              turister och många sommarboende till Bohuslän och andra kustområden.
              Men jag tror inte att man bara vill komma till en badbalja. Turism
              förutsätter att man har en levande befolkning och levande skärgård.
            </seg>
            <seg n="f0ad32e3">
              Det värsta med fastighetsskatten i mina ögon är att den minskar
              statens legitimitet i och med att det inte är möjligt att förutse
              vilken skatt som ska komma att tas ut. Det är allvarligt.
            </seg>
            <seg n="e425a321">
              Fru talman! Jag tycker liksom finansministern att det är väldigt
              viktigt att vi har rättvisande taxeringsvärden. Det är en viktig
              utgångspunkt att vi ska ha det. Därför föreslår jag till exempel
              inte någon frysning av taxeringsvärdena eller någonting sådant.
              Jag går den andra vägen.
            </seg>
            <seg n="ed3a6275">
              De två frågorna jag ställde är fortfarande desamma. Jag kan ta
              dem i omvänd ordning. Har kapitalavkastningen på bostäder, bostadsrätter
              och småhus, ökat de senaste åren? Det är den första frågan. Den
              andra frågan är: De som nu får höjd skatt under dessa år, vad
              ska de spara in på?
            </seg>
            <seg n="cb9b5a3b">
              Statsrådet tar alltid den motsatta ståndpunkten. Det kan vara
              naturligt för en finansminister att ställa frågan: Vad vill de
              andra partierna när staten väl har fått in pengarna och man ska
              spara in på något?
            </seg>
            <seg n="319395ec">
              Det är väldigt svårt att spara in på saker och ting när man väl
              fått pengar i plånboken. Då har man en tendens att göra av med
              dem. Det tror jag gäller inte bara staten utan både mig och finansministern.
              Det är lätt att göra av med dem. Men har man dem inte, och avstår
              från dem från början, så kan man inte göra av med dem.
            </seg>
            <seg n="a79675de">
              Statsrådet var väldigt noga med att avstå från att svara på frågan
              om de tre principerna. Eftersom talartiden är knapp och det är
              många interpellanter vill jag uppehålla mig vid den av de tre
              principer som jag tycker är den mest kämpiga för många människor,
              och det är likviditetsprincipen.
            </seg>
            <seg n="fbd479d7">
              När man går och handlar har man oftast pengar, eller så har man
              lånat pengar. Man betalar då moms, vad det kostar och så vidare.
              Detta gäller även i grund och botten beskattningen av aktier.
              Man kan i allmänhet sälja en aktie. Men det är ohyggligt svårt
              att sälja ett fönster, en gavel eller taket på huset. Det är nästan
              ingen som vill köpa det, eftersom man vill ha en komplett vara.
              Det är som att köpa ett enda däck på en bil. Det är inte mycket
              värt.
            </seg>
            <seg n="4d24a385">
              Statsrådet är svaret skyldig när det gäller likviditetsprincipen.
              Hur ser statsrådet på att man beskattar någonting och kräver pengar
              från staten för någonting som vederbörande inte har fått i kontanter?
              Likviditetsprincipen är central för många människor. Jag tror
              att det finns en stor legitimitet för att vi har en realisationsvinstbeskattning
              när man väl har sålt någonting och fått pengarna i handen. Det
              kan vara prövande nog att bli av med ett antal procent där också.
              Men det är väldigt svårt att tillämpa likviditetsprincipen på
              fastighetsskatten.
            </seg>
            <seg n="3a81ac6e">
              Statsrådet är en väldigt skicklig polemiker. Han säger: Vad vill
              ni spara in på? Hur fort vill ni avveckla fastighetsskatten? Jag
              har även hört statsrådets företrädare på posten exemplifiera med
              att det räcker till ditten och datten, så många sjuksköterskor,
              och säga: Vill ni ta bort barnbidragen? Så är det inte.
            </seg>
            <seg n="327e22f2">
              Vi inser också svårigheten. När man vill föra en seriös debatt
              måste man säga: Vi har inte några möjligheter på den borgerliga
              sidan att i ett slag avskaffa fastighetsskatten om jag bortser
              från Kristdemokraterna, som har en bokföringsmässig finess till
              det hela. I övrigt inser vi att detta kommer att ta många år.
            </seg>
            <seg n="389636e5">
              Om man i stället fortsätter att under de tre närmaste åren höja
              skatten får människor ännu större utgifter. Det handlar om 67
              miljarder. Om man gör det kommer det att bli ännu svårare år 2008,
              när nästa startpunkt blir, att avveckla fastighetsskatten. Då
              är den inte längre 24 miljarder utan 30 miljarder kronor.
            </seg>
            <seg n="3d161d3b">
              Det jag gärna vill ha svar på är: Vad ska enskilda spara in på?
              Har kapitalavkastningen höjts?
            </seg>
          </u>
          <note n="5d70b420">
            Anf. 151 GUNNAR ANDRÉN (fp):
          </note>
          <note type="speaker" n="4b2ffb06">
            Anf. 152 ROSITA RUNEGRUND (kd):
          </note>
          <u who="rosita_runegrund_9cb68d" xml:id="i-df552e00c2b3cff0-1" n="7d45eab4">
            <seg n="80daf443">
              Fru talman! Kristdemokraternas kritik mot fastighetsbeskattningen
              tar sin utgångspunkt i övertygelsen att alla skatter måste vara
              begripliga, upplevas som rättvisa och ha en politisk och moralisk
              legitimitet.
            </seg>
            <seg n="39b7a50a">
              Finansministern anklagade oss för att ha övertoner. Jag tror
              knappast att Pär Nuder kan anklaga mig för att ha en överton i
              den här frågan. Det här är realiteten.
            </seg>
            <seg n="e3ae33f5">
              Jag var med på en rundvandring och guidning i går med en skolklass.
              Det som var så skönt och stärkte mig att gå upp i interpellationen
              är att jag står här som folkets röst. Det är Pär Nuders uppgift
              att lyssna på mig.
            </seg>
            <seg n="0974efdf">
              Jag fick inget svar på en fråga som jag ställde till Pär Nuder
              om hur han ser på en kommunal avgift.
            </seg>
            <seg n="067d1876">
              De förslag som Pär Nuder presenterar när det gäller sänkningen,
              begränsningsregeln, fribeloppet för förmögenhetsskatten har man
              fattat beslut om när man varit trängd i ett hörn och hela folket
              har reagerat.
            </seg>
            <seg n="69fa649d">
              Det är då man har tagit till de besluten. Det har man inte gjort
              med utgångspunkt från en politik som syftar till att hela Sverige
              ska leva och att kustområden ska leva.
            </seg>
            <seg n="998a92f1">
              Detta har Socialdemokraterna kommit med som förslag när de inte
              har hittat några utvägar. Det är inga folkligt förankrade förslag
              som finansministern kommer med.
            </seg>
            <seg n="717e8c8f">
              Det skulle vara intressant för mig att få veta hur han ser på
              en kommunal avgift.
            </seg>
          </u>
          <note type="speaker" n="3e22c0df">
            Anf. 153 Finansminister PÄR NUDER (s):
          </note>
          <u who="par_nuder_59d565" xml:id="i-da7cfec80ad6fc36-32" n="e36916a6">
            <seg n="2621b9e6">
              Fru talman! Jag har samma uppfattning som Moderata samlingspartiet,
              Folkpartiet liberalerna och Centerpartiet på den sista punkten,
              Rosita Runegrund. Det behövs en statlig fastighetsskatt. Där har
              vi samma uppfattning. Vi ska inte kommunalisera den här skatten.
            </seg>
            <seg n="c99d962d">
              Ni har flera olika frågor. Låt mig koncentrera mig på det som
              jag ändå uppfattar som det viktigaste och, med tanke på storleksrelationerna
              mellan er, på det Moderaterna säger.
            </seg>
            <seg n="c630715f">
              Inger René påstod att jag tidigare sade att ni ville dra ett
              streck över fastighetsskatten. Det var inte vad jag sade, utan
              jag sade tvärtom: Om ni nu har den här uppfattningen om fastighetsskatten,
              varför drar ni då inte ett streck över den? Inger René säger:
              Vi drar inte ett streck över fastighetsskatten. Vi inför i stället
              en begränsningsregel.
            </seg>
            <seg n="562ea24f">
              Sedan går hon till storms mot den begränsningsregel som finns
              i systemet i dag och mot dämpningsregeln. Jag försökte föra ett
              resonemang om den här skatten. Jag har förstått att ni ogillar
              fastighetsskatten. Varför drar man då inte ett streck över den
              utan introducerar i stället, som Moderaterna gör, en begräsningsregel?
              Den är djupt orättfärdig. Den kommer att innebära att de som bor
              i de lägen som har den högsta fastighetsskatten i identiskt lika
              hus som de som inte bor i dessa attraktiva områden får en betydligt
              större begränsning av sitt skatteuttag. Därvidlag har jag större
              respekt för Gunnar Andréns och Folkpartiets syn på den här frågan.
              Där går man inte in och introducerar begränsningsregler som får
              de här fördelningspolitiska konsekvenserna.
            </seg>
            <seg n="a3c8c80a">
              Det här handlar ju om pengar. Det handlar om hushållsekonomi.
              Det handlar om vilka effekter de höja taxeringsvärdena får. Låt
              oss då gå in i siffrorna lite grann. För riket som helhet, enligt
              den provvärdering som Lantmäteriet har gjort, som är preliminär
              vi får de definitiva siffrorna om ett tag blir höjningen av taxeringsvärdena
              ungefär 25 %. Det är inte taxeringsvärdehöjningen vi betalar utan
              fastighetsskattehöjningen. Översatt i kronor betyder det att skatten
              ökar med ca 1 600 kr till och med år 2008. Den slås alltså ut,
              denna höjning, på tre års tid. I Inger Renés Västra Götaland är
              den genomsnittliga höjningen 28 %. Det motsvarar 1 940 kr som
              ska slås ut på tre år.
            </seg>
            <seg n="bcc4cf53">
              Man kan ogilla skatten. Man kan tycka att den är principiellt
              felaktig. Men det gäller att nyansera effekterna av det som nu
              förestår. Taxeringsvärdena höjs. Det innebär att fastighetsskatten
              höjs. Men hur mycket blir det egentligen, på sista raden, i hushållsbudgeten?
              Det är vad det handlar om. Detta är de preliminära siffror som
              nu gäller.
            </seg>
            <seg n="0c23c482">
              Allra sist, till Stefan Hagfeldt: Jag har i tidigare skepnader
              arbetat väldigt intensivt med att levandegöra skärgården. Och
              mig veterligen, åtminstone i den skärgård som jag brukar segla
              i, Helsingforss skärgård, har den bosatta befolkningen ökat kraftigt
              under senare år.
            </seg>
          </u>
          <note type="speaker" n="54393abd">
            Anf. 154 STEFAN HAGFELDT (m):
          </note>
          <u who="stefan_hagfeldt_d9e369" xml:id="i-ee685ce4c0b1a19e-2" n="526ee5cb" next="i-576c59258279411b-2">
            <seg n="ce42cdbe">
              Fru talman! Jag tror inte att alla de personer som jag faktiskt
              namngav här och jag kan gärna berätta för statsrådet hur man får
              tag i dem blir nöjda med de svar de har fått. Kontentan här på
              slutet var: Ja, för de flesta stiger väl fastighetsskatten, men
              det är inte så mycket. Ungefär så säger statsrådet. Ta fram räknedosan!
              Höjd fastighetsskatt. Kanske höjd förmögenhetsskatt. Höjda elpriser.
              Höjd VA-avgift. Till detta kan läggas försäkringen, som i många
              fall har fördubblats de senaste åren eftersom det har blivit så
              många inbrott. De händiga personer som har kommit upp i åren som
              tidigare har kunnat renovera sina egna hus kan det inte längre.
              De ska då naturligtvis betala vad det kostar. Jag hoppas att de
              inte använder svart arbetskraft, men en del kanske förtvivlat
              måste göra det för att över huvud taget kunna se till att huset
              inte blir fördärvat. Det här är verkligheten.
            </seg>
            <seg n="e808ed56">
              Fru talman! Jag vill klargöra att vi moderater vill avskaffa
              fastighetsskatten. Men det kommer att ta tid. Vi kanske får ta
              en tiondel varje år. Det är 1,0 % av taxeringsvärdet i dag. Nästa
              år kanske det är 0,9 %, året därpå 0,8 % och så vidare. Då tar
              det tio år. Men vi inför ett riktigt tak. Det säger statsrådet
              är orättfärdigt. Jag tycker i stället att det är orättfärdigt
              att ta ut skatt på boendet, som är så viktigt för människor. Folk
              har redan när de har byggt, eller var de nu bor, använt skattade
              medel. Det är därför vi vill ta bort detta.
            </seg>
            <seg n="4acc4746">
              Jag tror att de som har drabbats får ett enda svar i dag: Det
              behövs en ny regering, en borgerlig regering. Vi håller på och
              diskuterar nu. Färdriktningen är helt klar. En kraftigt sänkt
              fastighetsskatt kommer det att bli. Jag kan inte lova, men i slutändan
              kanske den till och med försvinner. Det är ett klart besked.
            </seg>
          </u>
          <note n="cfdd3782">
            Anf. 155 INGER RENÉ (m):
          </note>
          <u who="stefan_hagfeldt_d9e369" xml:id="i-576c59258279411b-2" n="526ee5cb" prev="i-ee685ce4c0b1a19e-2">
            <seg n="a21d02f8">
              Fru talman! Jag tackar finansministern för den här debatten.
              Hela Sverige ska leva men det gäller tyvärr inte människor som
              arbetar med fiske, varv, båtbyggeri, turism eller småjordbruk
              vid kusterna i min valkrets, mina hemkommuner. Det är inte så,
              som det tydligen är i Helsingforss skärgård, att detta är inflyttningskommuner.
              Tvärtom är det utflyttningskommuner. Ljusen släcks i de här kommunerna,
              och de har varit riktiga samhällen. De har inte bara varit turistbyar
              utan riktiga, levande samhällen som inte har möjlighet att växa
              vidare. Där är fastighetsskatten, som också Rosita Runegrund har
              verifierat, ett mycket stort problem.
            </seg>
            <seg n="45f7b39c">
              De största principiella skillnaderna mellan vårt moderata förslag
              när det gäller att ta ut fastighetsskatt och det som vi har i
              dag är att vi minskar effekten av belägenhetsfaktorn och tittar
              mer på storleken på fastigheten. Det skulle rädda möjligheten
              för många runt kusterna, inte minst då i Bohuslän, att bo kvar.
              Det skulle bli en rättvis skatt som skulle ge möjlighet för hela
              Sverige att leva. Skulle inte det vara något också för en finansminister
              att se fram emot?
            </seg>
            <seg n="5dc23e95">
              För säkerhets skull upprepar jag en gång till: Vi drar inte ett
              streck över fastighetsskatten. Vi är mycket väl medvetna om hur
              statens finanser ser ut och menar att det här är någonting som
              man får göra på sikt. Min sista fråga som finansministern har
              chansen att svara på är: Vad skulle finansministern vilja göra
              för att ljusen ska tändas i våra kustnära områden i Bohuslän framöver
              också?
            </seg>
            <seg n="2dc9fd17">
              Fru talman! Jag har all förståelse i världen för att statsrådet
              inte vill diskutera principerna med mig. Statsrådet har ju tidigare
              deklarerat i denna kammare att det är med Moderaterna han ska
              diskutera. Jag tycker då att det är logiskt att han inte vill
              svara på någon enda fråga. Man kan säga att även om vårt parti
              inte är störst finns det uttryck som säger small is beautiful
              . Det kan gälla i det här sammanhanget också.
            </seg>
            <seg n="1b913443">
              Jag tar mig friheten att åter ställa de två frågor som jag har
              ställt här ett par gånger. Den första är: Vad ska enskilda hushåll
              och familjer spara in på för att ha råd med skattehöjningen? Vi
              kan ta Göteborg, där den på tre år är 9 900 eller något sådant
              i genomsnitt. Det är inte samma i hela Västra Götaland. Det är
              olika på olika håll. Frågan är alltså: Vad ska enskilda spara
              in på för att ha råd med skattehöjningen?
            </seg>
            <seg n="c48072de">
              Den andra frågan är principiellt väldigt viktig. Den rör grunden
              för hela beskattningen. Har kapitalavkastningen på bostäder och
              småhus höjts eller inte? Det vore bra om finansministern försökte
              närma sig den frågan. Det är den legitima grunden för att man
              har en fastighetsbeskattning över huvud taget. Har kapitalavkastningen
              på småhus höjts eller inte?
            </seg>
            <seg n="264e6c8e">
              Likviditetsprincipen är ju jättesvår för finansministern. Jag
              har all förståelse för att finansministern inte svarar på den
              frågan heller. Men den är en viktig del i det hela.
            </seg>
            <seg n="870e4c4a">
              Allra sist, fru talman, återkommer statsrådet i slutet av sitt
              svar till energiinvesteringarna. Jag fick en gång statsrådets
              företrädare att säga att höjningen av taxeringsvärdena när man
              gjorde goda investeringar var motsägelsefull. Jag tycker att det
              var fantastiskt: motsägelsefullt. Det var så långt han gick. Jag
              tycker att det är väldigt dålig miljöpolitik att höja taxeringsvärdena
              när det görs goda investeringar.
            </seg>
          </u>
          <note n="89fbd64d">
            Anf. 156 GUNNAR ANDRÉN (fp):
          </note>
          <note type="speaker" n="80541338">
            Anf. 157 Finansminister PÄR NUDER (s):
          </note>
          <u who="par_nuder_59d565" xml:id="i-da7cfec80ad6fc36-33" n="e36916a6">
            <seg n="db326b16">
              Fru talman! Låt mig ta fasta på det sista som Gunnar Andrén sade
              när det gäller miljöinvesteringar i fastigheter och de effekter
              som dessa får på fastighetstaxeringen. Problemet här är precis
              det som Gunnar Andrén sade i ett tidigare inlägg, nämligen att
              det är väldigt viktigt att vi har korrekta taxeringsvärden inte
              bara för fastighetsbeskattningen utan även för skiften i olika
              avseenden och att förmögenheten är så väl genomanalyserad som
              det bara går.
            </seg>
            <seg n="05bd4ca6">
              Här står vi inför en målkonflikt. Å ena sidan har vi taxeringsvärden
              som återspeglar marknadsvärden. Gör man en miljöinvestering ökar
              marknadsvärdet i många fall. Det slår igenom på taxeringsvärdet.
            </seg>
            <seg n="d6ff0bce">
              Jag kan intyga för Gunnar Andrén att vi i Regeringskansliet diskuterar
              hur denna målkonflikt ska lösas. Men man kommer inte ifrån att
              det är en målkonflikt.
            </seg>
            <seg n="71208db2">
              Låt mig, herr talman, för att återvända till mitt allra första
              inlägg, avslutningsvis säga att det är helt riktigt att man som
              finansminister måste vara väldigt lyssnande till många olika grupper.
              En viktig grupp som jag lyssnar mycket på är de som har låga inkomster
              och som har förvärvat en fastighet, amorterat ned på sina lån
              och har en betungande ekonomisk situation. Där ligger mitt fokus.
              Det är också därför som vi har introducerat begränsningsregler
              och den dämpningsregel som kommer att motverka den höjning av
              fastighetstaxeringen som vi nu står inför, motverka genomslaget
              av fastighetsskatten.
            </seg>
            <seg n="658218e4">
              Eftersom jag hoppas att det är sista gången jag står i talarstolen
              före sommaren vill jag tillönska interpellanterna och herr talmannen
              en trevlig sommar.
            </seg>
          </u>
          <note n="4c7dc313">
            Överläggningen var härmed avslutad.
          </note>
          <note n="6235dfde">
            25 § Svar på interpellation 2004/05:648 om regeringens stöd till
            Roks
          </note>
          <note type="speaker" n="82438041">
            Anf. 158 Statsrådet MORGAN JOHANSSON (s):
          </note>
          <u who="morgan_johansson_b23097" xml:id="i-b371cac8b1050fbd-11" n="0cdfd2de">
            <seg n="377fd1ca">
              Herr talman! Maria Larsson har frågat statsrådet Jens Orback
              vilka åtgärder han avser att vidta för att bygga upp en verksamhet,
              liknande den i Kanada och Norge, för att hjälpa män som slår att
              sluta slå. Vidare har Maria Larsson frågat vilka åtgärder Jens
              Orback avser att vidta för att avbryta det ekonomiska stödet till
              det starkt politiserade Roks och i stället låta kommunerna administrera
              stödet för kvinnojourer till väl fungerande verksamheter runtom
              i landet. Maria Larsson har också frågat Jens Orback vilka åtgärder
              han avser att vidta mot bakgrund av regeringstjänstemannen Gunilla
              Ekbergs agerande. Arbetet inom regeringen är så fördelat att det
              är jag som ska svara på frågorna.
            </seg>
            <seg n="8b85472a">
              Liksom Maria Larsson framhåller finns det goda internationella
              erfarenheter av att behandla män som utövar våld. Även på ett
              flertal olika håll i Sverige pågår det verksamheter, ofta i socialtjänstens
              regi, som har till syfte att hjälpa män att komma till rätta med
              sin våldsproblematik. Jag är intresserad av de verksamheter som
              finns och tittar gärna närmare på dem. I dag ges kriscenter för
              män och andra ideella organisationer som arbetar för att hjälpa
              män som utövar våld statligt stöd genom Socialstyrelsens administration.
            </seg>
            <seg n="c1e9bdde">
              Socialstyrelsen administrerar statsbidrag till bland annat kvinnojourernas
              riksorganisationer med stöd av förordningen om statsbidrag till
              vissa organisationer inom det sociala området. Bidraget är avsett
              för ideella organisationer som bedriver frivilligt arbete inom
              områdena för alkohol och narkotika, utsatta barn och deras familjer
              samt våld mot kvinnor. Enligt Socialstyrelsens bedömning fördelar
              Roks statsbidraget till deras lokala kvinnojourer, som utför ett
              mycket viktigt arbete, på det sätt som regeringen avser. Därför
              anser regeringen att nuvarande bidragsmodell fungerar bra för
              att fördela statsbidrag till kvinnojourerna och avser inte att
              förändra administrationen av bidraget.
            </seg>
            <seg n="3a0c191a">
              Regeringen är angelägen om att kommunerna i högre grad ska ge
              våldsutsatta kvinnor och deras barn det stöd som de behöver, vilket
              inte utesluter att de kan göra det i samarbete med ideella kvinnojourer.
              Därför har regeringen nyligen tillkallat en särskild utredare
              för att göra en översyn av socialtjänstens stöd till våldsutsatta
              kvinnor. Utredaren ska kartlägga och analysera hur kommunernas
              stöd till våldsutsatta kvinnor och deras barn ser ut. Vidare ska
              utredaren analysera vad kommunernas ansvar enligt socialtjänstlagen
              innefattar. Med utgångspunkt i dessa analyser ska utredaren lämna
              förslag till hur socialtjänstens stöd till våldsutsatta kvinnor
              och deras barn bör vara utformat för att det ska motsvara kommunernas
              ansvar samt till hur stödet kan stärkas och förbättras. Uppdraget
              ska redovisas senast den 30 juni 2006.
            </seg>
          </u>
          <note n="be58ab90">
            Med anledning av Maria Larssons fråga rörande regeringstjänstemannen
            Gunilla Ekbergs agerande vill jag hänvisa Maria Larsson till det
            svar som statsrådet Jens Orback lämnade i riksdagen onsdagen den
            25 maj 2005 (fråga 2004/05:1633). Jens Orback meddelade då att
            det tv-inslag som Gunilla Ekberg medverkat i avsåg frågor som
            inte har någon anknytning till Regeringskansliets handläggning
            av jämställdhetsfrågor. Med den information som Jens Orback hade
            vid det tillfället planerar han inte att vidta några åtgärder.
          </note>
          <note n="f1062e09">
            Då Maria Larsson som framställt interpellationen anmält att hon
            var förhindrad att närvara vid sammanträdet medgav talmannen att
            Helena Höij i stället fick delta i överläggningen.
          </note>
          <note type="speaker" n="854ed1fa">
            Anf. 159 Tredje vice talman HELENA HÖIJ (kd):
          </note>
          <u who="helena_hoij_fb8d7c" xml:id="i-d1ac9c9c7c2737ce-0" n="94911c69" next="i-cc6d7be4cf9f51c0-0">
            <seg n="2ffd1adc">
              Herr talman! Jag vill börja med att tacka statsrådet för svaret
              samtidigt som jag kan konstatera att det inte är särskilt uttömmande.
              Men jag hoppas att vi under debatten kan få lite förtydliganden
              av regeringens ställningstaganden och regeringens politik på detta
              område.
            </seg>
            <seg n="33af8a50">
              Bakgrunden till Maria Larssons interpellation är som de flesta
              förstår de två program i Sveriges Television som skildrade hur
              Roks radikala feminism blivit dominerande som grund eller bas
              för regeringens jämställdhetspolitik och hur detta bland annat
              har lett till att regeringen varit tveksam till insatser och behandling
              som syftar till att få män som misshandlar kvinnor att sluta med
              det.
            </seg>
            <seg n="95870745">
              Låt mig inledningsvis också beklaga det faktum att många kvinnojourer
              i dag känner sig ifrågasatta. Runtom i Sverige har ideella krafter
              byggt upp välfungerande kvinnojourer som gör ett ovärderligt arbete
              till stöd för hotade och misshandlade kvinnor. Dessa ideella organisationer
              har sett behov och hittat arbetsformer långt innan det offentliga
              gjorde det. För detta har bland annat Kristdemokraterna i Kalmar
              delat ut vårt särskilda pris, Vitsippspriset, till kvinnojouren
              i Kalmar. Många av de kvinnor som är engagerade i kvinnojourerna
              delar över huvud taget inte Roks analys om den så kallade könsmaktsordningen
              eller Roks syn på till exempel män som kollektiv.
            </seg>
            <seg n="53245336">
              Roks står för en gren av feminismen som bygger upp snarare än
              river ned motsättningar mellan män och kvinnor. Fokus blir på
              den så kallade könsmaktsordningen som en ödesbestämd struktur,
              där den enskildes vilja och ansvar försvinner, och där de attityder
              som jag själv har och vad jag själv gör inte blir lika viktiga,
              utan det är strukturen som är det viktigaste. Detta resonemang
              leder vidare till att man kollektivt kan skuldbelägga män.
            </seg>
            <seg n="c35ca619">
              Herr talman! Jag vill fråga statsrådet Morgan Johansson om han
              står bakom denna typ av analys och om han tycker att det är bra
              att den så ensidigt fått utgöra grunden för regeringens politik.
            </seg>
            <seg n="7e326e13">
              Jag vill också gärna att statsrådet utvecklar sin syn på behandling
              av män som systematiskt misshandlar kvinnor. Statsrådet säger
              i sitt svar att det pågår verksamheter på ett flertal olika håll
              i Sverige och att han kan tänka sig att titta närmare på dem.
              Jag tror mig veta att det är på endast en handfull ställen, men
              jag vet att erfarenheterna är goda. Det vore nog inte så dumt
              om statsrådet gjorde en resa. Det finns också internationella
              erfarenheter att ta vara på.
            </seg>
            <seg n="63932361">
              Men frågan i Maria Larssons interpellation var ju om regeringen
              kan tänka sig att ta initiativ för att bygga upp en lite mer omfattande
              verksamhet för att hjälpa män att sluta slå. Svaret på den frågan
              väntar vi fortfarande på. För oss kristdemokrater är det självklart
              att de män som döms för misshandel bör få behandling. Att inte
              ta vara på den kunskap som finns om hur man kan hjälpa män att
              sluta slå är ett svek inte endast mot den enskilde mannen utan
              kanske i ännu högre grad mot den eller de kvinnor som blir mannens
              nästa offer.
            </seg>
          </u>
          <note n="46118a3b">
            Anf. 160 INGER RENÉ (m):
          </note>
          <u who="helena_hoij_fb8d7c" xml:id="i-cc6d7be4cf9f51c0-0" n="94911c69" prev="i-d1ac9c9c7c2737ce-0">
            <seg n="4eafb252">
              Herr talman! Vart man än kommer på jordklotet finns det en fråga
              som är gemensam för alla kvinnor, och det är sorgligt nog mäns
              våld mot kvinnor. På de allra flesta håll betraktar man fortfarande
              detta som mer eller mindre naturligt. Omvårdnaden av den misshandlade
              sker ofta i lönndom, och straffet för misshandel är ringa om ens
              något. Så var det också i Sverige för inte så väldigt länge sedan
              50100 år sedan.
            </seg>
            <seg n="b466f16e">
              Det var inte förrän under 70- och 80-talen som kvinnomisshandel
              kom på agendan och började uppmärksammas på riktigt. Då växte
              kvinnojourerna fram. Jag liksom säkert flera av oss som sitter
              här var med från starten i min hemkommun och blev imponerad över
              det myckna och hängivna arbete som medlemmarna i den då nybildade
              kvinnojouren på ett alldeles frivilligt sätt ägnade misshandlade
              kvinnor. Vi vet alla att denna verksamhet vuxit och också är mer
              professionell i dag än tidigare. Man har lärt sig. Men fortfarande
              är fundamentet enskilda kvinnors stora arbetsinsatser för andra
              kvinnor och andra kvinnors barn. Det är oftast kvinnor som lever
              långt från den kvinno- eller manssyn som nu kommit till uttryck
              från centralt Rokshåll.
            </seg>
            <seg n="c5b9d239">
              När liknande tongångar hördes för sju eller åtta år sedan, tror
              jag, var det många, inklusive jag själv, som gick ur kvinnojouren
              hemma. Och det var ett antal kvinnojourer som också gick ur Roks
              därför att de inte sympatiserade med den, vågar jag säga, egendomliga
              syn på män och mansvåldet som Roks gav uttryck för.
            </seg>
            <seg n="a8a90158">
              Nu är det dags igen, som vi hört i och med Maria Larssons interpellation
              och de tv-program som varit.
            </seg>
            <seg n="e67dc31c">
              Det allvarligaste med den radikala feminism som nu visats av
              Roks företrädare är, enligt mitt förmenande, dels den starka påverkan
              som detta faktiskt har och har haft på regeringens politik, dels
              den påverkan som den här debatten dessvärre har på alla dem som
              dagligen arbetar med utsatta och förtvivlade kvinnor.
            </seg>
            <seg n="88cd8a47">
              Därför är min fråga: Vad vill statsrådet göra för att återupprätta
              tilltron till det mycket viktiga arbete som kvinnojourerna gör
              i enskilda kommuner?
            </seg>
          </u>
          <note type="speaker" n="9c664bda">
            Anf. 161 MAGDALENA ANDERSSON (m):
          </note>
          <u who="magdalena_andersson_acaf16" xml:id="i-95ddbb56cc70e339-3" n="77609409">
            <seg n="ad32b29d">
              Herr talman! Man kan förledas att tro att företeelsen är ny,
              att det här är någonting som vi fick vetskap om för några veckor
              sedan när vi tittade på tv. Tyvärr är det inte riktigt på det
              viset.
            </seg>
            <seg n="254065eb">
              I min hand har jag en insändare som jag skrev 1994. Den handlar
              om ett möte som organisationen Roks hade i min hemkommun, Jönköping.
              På den tiden var jag ordförande i Socialnämnden i Jönköping. Jag
              var en av de kvinnor i kommunen som var vidtalade att sitta som
              ordförande på deras årsmöte man hade riksårsmöte. Jag var väldigt
              glad och stolt över detta och tyckte att det var spännande och
              roligt. Men resultatet av detta årsmöte var så förskräckande att
              jag såg mig föranlåten att skriva en insändare om det.
            </seg>
            <seg n="109dbab8">
              Vid det här sammanträffandet fanns det kvinnor som sade: Det
              är sunt och naturligt att kvinnor använder hat i motprocessen
              mot män. Det gäller att alla kvinnor ska ta över makten över alla
              män. Kvinnor ska vara legitimerade feminister.
            </seg>
            <seg n="33b0f6ec">
              Man var rasande. Det var en sådan aggressivitet, ett sådant hat
              och en så obehaglig känsla där gentemot hälften av Sveriges befolkning
              att jag själv hade en väldigt konstig känsla i magen.
            </seg>
            <seg n="8c6c70bc">
              På kvällen sjöng styrelsen sånger det var festkväll. Men när
              man sjunger en sång om att vi ska koka dem och vi ska bränna dem
              och det handlar om män tar i alla fall jag avstånd. Det var anledningen
              till att jag skrev om detta och uttalade min oro men också min
              glädje över att jouren i min kommun efter detta valde att lämna
              Roks. Många gjorde det då, och Roks ändrade ganska mycket sin
              attityd efter det det upplevde nog många och normaliserades på
              något sätt. Men nu är det där liksom tillbaka igen.
            </seg>
            <seg n="ccd64a58">
              Socialstyrelsen handhar de pengar som sedan går till Roks, som
              i sin tur delar ut pengar till kvinnojourer runtom i landet. Vad
              har de jourer för budskap som för att markera sitt oberoende och
              sin annorlunda attityd tycker att det är viktigare att hjälpa
              misshandlade kvinnor än att ägna sig åt sådana här verbala krig
              mellan könen och som väljer att lämna Roks?
            </seg>
            <seg n="fb55be6e">
              Det är alltså Roks som på Socialstyrelsens uppdrag delar ut pengarna.
              Men det finns, kan jag berätta för ministern, en oro ute i landet.
              Man är tveksam man vet ju att man varje år får 30 000 kr från
              Roks och tänker: Det är klart att vi är en frivilligorganisation
              som jobbar. Kan vi vara av med dessa eller inte? Kanske måste
              vi fortsätta att vara anslutna fastän vi egentligen inte vill
              det.
            </seg>
            <seg n="9cd899d2">
              Vilket är ministerns budskap till de jourer som skulle vilja
              lämna Roks men som vill fortsätta att vara jourer och fortsätta
              med att hjälpa de kvinnor som behöver hjälp?
            </seg>
          </u>
          <note type="speaker" n="83ae275c">
            Anf. 162 Statsrådet MORGAN JOHANSSON (s):
          </note>
          <u who="morgan_johansson_b23097" xml:id="i-b371cac8b1050fbd-12" n="0cdfd2de">
            <seg n="64b58de8">
              Herr talman! Jag såg också båda programmen. Det är klart att
              man ställer sig väldigt frågande till en del av inslagen. Allihop
              är vi politiker och vet hur journalister klipper och så visst
              är det på det viset. Men det är nog mycket som man över huvud
              taget ställer sig frågande till. Naturligtvis tänker jag då på
              Ireen von Wachenfeldts uttalande men också på Eva Lundgrens fantasier
              kring satanistiska ritualmord och sådant. Mycket kändes fullständigt
              koko i den delen i alla fall så som det framställdes.
            </seg>
            <seg n="935428e3">
              Samtidigt vet vi, som några har varit inne på, att den här politiska
              spänningen egentligen inte är någon nyhet. Det kom ju till en
              splittring av kvinnojoursrörelsen för några år sedan när en rad
              jourer lämnade Roks, bland annat på de grunder som nu har redovisats.
              I stället bildades SKR som faktiskt har en socialdemokratisk riksdagsledamot
              som ordförande, nämligen Carina Ohlsson så när ni automatiskt
              försöker ställa regeringsmakten på Roks sida haltar det hela lite
              grann därför att vi har väldigt goda kontakter också med SKR,
              som är den andra stora organisationen. Men det är klart att man
              ställer sig frågande.
            </seg>
            <seg n="5d88febd">
              Å andra sidan har också jag ganska mycket kontakt med lokala
              kvinnojourer, både Roksjourer och SKR-jourer. Faktum är att den
              kvinnojour i Kalmar som fått Kristdemokraternas pris besökte jag
              bara en vecka efter de program som varit. Där träffade jag kvinnor
              som var oroade. Dels hade de en helt annan syn på män än vad som
              speglats i programmen. Dels var de väldigt oroade över den skada
              som det här kanske har inneburit för kvinnojoursrörelsen generellt
              sett.
            </seg>
            <seg n="e76e6452">
              Det gäller då två saker. Den ena saken är ryktet. Risken finns
              att hela kvinnojoursrörelsen dras med negativt. Den andra saken
              är just att kvinnor kanske inte vågar komma, kanske inte vågar
              söka sig dit.
            </seg>
            <seg n="369152cd">
              Jag tycker och det är detta som vi nu har att hantera att det
              handlar om att kunna klara ut situationen och återupprätta kvinnojoursrörelsens
              förtroende generellt. Men det handlar också om att se till att
              aldrig sända ut signaler om att kvinnor inte ska våga söka hjälp.
              I stället gäller det att säga att på de allra flesta håll det
              är åtminstone min bild fungerar både Roksjourerna och SKR-jourerna
              på ett oerhört bra sätt.
            </seg>
            <seg n="8c52c0ae">
              Jag tycker att det också är tråkigt med partipolitiseringen.
              Knappt hade programmen i fråga sänts förrän moderater ute i kommunerna
              rusade ut och sade: Nu ska vi dra in pengarna. Ett moderat kommunalråd
              i Höganäs gjorde det. I fråga om Kalmarjouren sade moderaterna
              i Emmaboda att pengarna till Kalmarjouren ska dras in.
            </seg>
            <seg n="80ec58c9">
              Jag vill gärna fråga Magdalena Andersson och Inger René: Ställer
              ni upp på det? Tycker ni att det var ett bra sätt att reagera
              från era moderata partikolleger ute i landet, alltså att bara
              utifrån ett tv-program säga att stödet till de lokala jourerna
              ska dras in detta utan att ens fundera på hur den lokala jouren
              därhemma fungerar? Jag tycker inte det, utan jag tycker att ni
              borde ta avstånd från detta.
            </seg>
            <seg n="0583d24e">
              En sak vill jag säga: Jag tycker inte att vi ska låta våldsutsatta
              kvinnor betala för att en ordförande i riksorganisationen uttalar
              sig stolligt, utan för vår del handlar det faktiskt om att hjälpa
              till med att återupprätta förtroendet. Det tror jag att vi kan
              göra, bland annat genom att se till att stödet till våldsutsatta
              kvinnor blir en naturlig del av välfärdsstaten. Det är bland annat
              det som vi jobbar med i nu sittande utredning Helén Fritzons utredning.
              Jag hoppas att den leder fram till en kvinnoskyddslag där det
              blir lagstadgat vilka åtaganden kommunerna har när det gäller
              att ta hand om våldsutsatta kvinnor och barn.
            </seg>
          </u>
          <note type="speaker" n="0f16b2ec">
            Anf. 163 Tredje vice talman HELENA HÖIJ (kd):
          </note>
          <u who="helena_hoij_fb8d7c" xml:id="i-d1ac9c9c7c2737ce-1" n="94911c69" next="i-cc6d7be4cf9f51c0-1">
            <seg n="a9674af2">
              Herr talman! Det känns bra eller hur jag nu ska uttrycka det
              att statsrådet ställer sig frågande till mycket av det som kom
              fram i de här programmen och att han ger uttryck för att han är
              oroad av den skada som sända program kan förorsaka kvinnojourerna.
              Där tror jag att vi allihop är överens. I mitt första inlägg här
              försökte jag vara tydlig kring den oro som också jag känner för
              att kvinnojourernas verksamhet kommer att bli lidande av detta.
            </seg>
            <seg n="a570b63a">
              Då måste statsrådet ta konsekvenserna av den oro som han ger
              uttryck för här. Statsrådet talar om att vi måste återupprätta
              förtroendet för kvinnojourernas verksamhet. Handlar det också
              om att återupprätta förtroendet för de analyser som Roks har gett
              uttryck för? Statsrådet Morgan Johansson gav mig inga svar på
              eller hints om han delar de här analyserna. De har fått ju utgöra
              en dominerande bas i regeringens politik. Jag skulle vilja att
              statsrådet kommenterade det. Det var en av de två frågor som kom
              fram i programmet.
            </seg>
            <seg n="1a40fe4c">
              Jag skulle också vilja tjata om det här med behandling av män
              som misshandlar systematiskt och om sveket mot de kvinnor som
              blir de här männens nästa offer. Vi vet ju att en man som blir
              dömd och som inte får behandling den dag han släpps ifall han
              dömts till fängelse inleder en ny relation. Det är säkert som
              amen i kyrkan att han kommer att misshandla igen. Det ses som
              ett svek mot de här kvinnorna.
            </seg>
            <seg n="8835d3be">
              Jag upprepar mina frågor, och jag uppskattar att statsrådet vill
              återupprätta förtroendet för kvinnojourernas verksamhet och fortsätta
              att stödja dem. Men jag efterlyser vilka konsekvenser regeringen
              drar av det som framkom i programmet. Magdalena Andersson visade
              här förtjänstfullt att det inte är några nyheter och att regeringen
              borde ha kunnat vidta åtgärder för länge sedan.
            </seg>
            <seg n="3f84c957">
              Låt mig också nämna någonting om resurserna. Vi kristdemokrater
              har under flera år föreslagit ökade resurser till kvinnojourernas
              arbete. Vi är glada att regeringen i den senaste budgeten ökade
              anslagen med 100 miljoner kronor. Men som framgår av interpellationen
              är vi kritiska till att de här pengarna lämnas till Roks. Jag
              kan instämma med mina meddebattörer i det avseendet.
            </seg>
            <seg n="806ba8b7">
              Vi menar att man i stället bör överväga att låta kommunerna stödja
              de lokala organisationerna. Låt mig för säkerhets skull förklara
              att jag inte förespråkar att kommunerna ska ta över kvinnojourernas
              verksamhet. Det finns ett stort värde i fristående kvinnojourer
              som fortsätter att utveckla sin verksamhet efter de behov som
              de ser och skapar gemenskap, nätverk och tar ansvar. Den här typen
              av ideell verksamhet måste dock få ett mycket större stöd än vad
              den många gånger får i dag. Det gäller inte endast ekonomiskt
              stöd, utan det kan också gälla stöd i form av samarbete med polis
              och socialtjänst.
            </seg>
            <seg n="9925dd2f">
              I en intervju i Sveriges Television efter det här programmet
              gav statsrådet Morgan Johansson uttryck för att han kunde tänka
              sig att överväga att de här 100 nya miljonerna skulle fördelas
              via kommunerna. Några sådana antydningar fick vi inte i svaret
              i dag. Jag frågar mig naturligtvis varför. Var det bara en reaktion
              på programmet, eller ligger det någonting mer bakom kommentarerna
              i Sveriges Television?
            </seg>
          </u>
          <note n="7bb71c48">
            Anf. 164 INGER RENÉ (m):
          </note>
          <u who="helena_hoij_fb8d7c" xml:id="i-cc6d7be4cf9f51c0-1" n="94911c69" prev="i-d1ac9c9c7c2737ce-1">
            <seg n="dd1fc9db">
              Herr talman! Jag ska börja med att svara på statsrådets fråga.
              Det är så klart naturligt att också kvinnojourernas verksamhet
              revideras, men jag tycker inte att det är naturligt att bara på
              grund av ett tv-program säga att man ska dra in bidragen till
              kvinnojourerna. Det var väl ett klart svar.
            </seg>
            <seg n="d9f08679">
              Jag hinner inte gå in på alla ytterligheter i de tillmälen när
              det gäller män som Roks företrädare har torgfört. Man talar om
              att alla män är maktlystna och våldsamma och att alla män slår
              kvinnor därför att de vill ha makt och att alla män vill känna
              sig starka och överlägsna. Det inbegriper statsrådet Morgan Johansson
              och till och med riksdagens talman Björn von Sydow. Hur har ni
              kunnat tro på sådana tokigheter? Det är inte en nyhet att Roks
              dömer alla över en kam.
            </seg>
            <seg n="e1d0ee7c">
              Det får konsekvenser. Konsekvensen av det här synsättet är att
              man menar att det inte finns bot dessa män är för evigt förtappade.
              En sådan oförsonlighet möter vi mycket sällan i samhället i dag.
              Sanningen är att det finns behandlingsmetoder i såväl Kanada som
              Norge. Det finns också exempel i Umeå i Sverige. För barnens skull
              också barn är brottsoffer i misshandelsfamiljer för kvinnornas
              skull och naturligtvis också för den misshandlande mannens skull
              är det behandlingens väg som jag menar att vi måste gå. Vi måste
              behandla dessa män. Då undrar jag: Vilken väg vill statsrådet
              gå? Är det Roks väg som säger nej till vård och har ett evigt
              fördömande när det gäller dessa män eller det civila samhällets
              naturliga väg, att alla är värda vård?
            </seg>
            <seg n="75189109">
              Jag vill passa på att önska en glad sommar, för det här är åtminstone
              min sista interpellationsdebatt.
            </seg>
          </u>
          <note type="speaker" n="b9a6c8d1">
            Anf. 165 MAGDALENA ANDERSSON (m):
          </note>
          <u who="magdalena_andersson_acaf16" xml:id="i-95ddbb56cc70e339-4" n="77609409">
            <seg n="e6329d11">
              Herr talman! Jag ingår i riksdagens tvärpolitiska barngrupp.
              För en tid sedan gjorde vi ett studiebesök som var väldigt omskakande,
              ett besök som tog mig väldigt hårt och även de andra, har jag
              förstått. Vi var på Norrtäljeanstalten, på avdelningen för sexualbrottslingar.
              Där har man pedofiler och personer som har begått andra sexualbrott.
              Vi mötte några av dem, och det var omtumlande och omskakande.
              Samtidigt träffade vi personal. På Norrtäljeanstalten får man
              behandling med terapi för att skapa ett medvetande och för att
              bryta dåliga mönster hos de här männen.
            </seg>
            <seg n="ec27dea1">
              Om man bekänner sig till Roks teori att det inte går att behandla
              misshandlande män borde logiken säga att det inte heller går att
              behandla män som begår dessa grova förbrytelser. Då blir man fullständigt
              nedslagen. Ska det inte vara möjligt över huvud taget? Jag tror
              att det är möjligt. Jag tror att det finns chanser att få människor
              att komma till insikt och börja leva ett annat liv.
            </seg>
            <seg n="5a012f62">
              Vi är alla väldigt spända på att få höra: Vad anser ministern?
              Delar ministern Roks uppfattning att om detta är omöjligt är det
              lika bra att lägga ned Norrtäljeanstalten också?
            </seg>
            <seg n="f38c6561">
              Till sist: Jag fick inget svar på min fråga. Vad är ministerns
              budskap till de jourer som överväger att lämna Roks? Kommer de
              att klara sig ekonomiskt ändå?
            </seg>
          </u>
          <note type="speaker" n="afcbd004">
            Anf. 166 HELENA BARGHOLTZ (fp):
          </note>
          <u who="helena_bargholtz_9ffc2b" xml:id="i-069f668ddbf3dbbe-0" n="1c4e1433">
            <seg n="d142530f">
              Herr talman! Även jag blev väldigt bekymrad när jag såg programmet
              om Roks och könsmakten. Vad som gjorde mig extra bekymrad var
              det intryck jag fick av att Roks har spelat en väldigt stor roll
              för regeringens inställning i de här frågorna. Jag tycker att
              det framgick väldigt tydligt av intervjun med Margareta Winberg
              att hon solidariserade sig med Roks. Jag skulle jag vilja höra
              hur statsrådet ser på att det finns väldigt täta band mellan Roks
              och regeringen. Det tycker jag är mycket allvarligt. Jag undrar
              också om statsrådet tänker ta upp en diskussion med Roks. Vi har
              yttrandefrihet och allt sådant i Sverige, men ibland kan man tycka
              att organisationer som får statsbidrag ändå ska dela de demokratiska
              mänskliga värderingarna.
            </seg>
            <seg n="729cf4d1">
              Jag känner till Roks sedan tidigare och har varit mycket tveksam
              till mycket av det jag har hört av Roks. Kommer man att ta upp
              en diskussion med Roks om hur de kommer att arbeta vidare och
              om de kommer att sprida det här fortsatt väldigt hårda budskapet
              att män är hopplösa och att de inte är behandlingsbara?
            </seg>
            <seg n="5c1b44c3">
              Jag tror att det här inte bara skadar de befintliga kvinnojourerna
              utan också gör att de kvinnor som överväger att arbeta i kvinnojourer
              kan känna att de inte vill det. De tror att alla kvinnojourer
              är som Roks och att man måste dela Roks värderingar om man ska
              arbeta i kvinnojourer. Det har jag faktiskt hört från kvinnojourare
              som har sagt det. De har känt att för att vara med i Roks och
              arbeta på det sättet måste man dela värderingarna.
            </seg>
            <seg n="a334129b">
              Fördelningen av bidrag ska Socialstyrelsen tydligen titta på.
              Enligt vad jag har hört och där vill jag höra hur det verkligen
              ligger till behåller Roks väldigt mycket av pengarna till sin
              egen övergripande administration och delar ut förhållandevis lite
              till de lokala kvinnojourerna. Jag undrar om man har tittat ordentligt
              på hur fördelningen mellan Roks centralt och kvinnojourerna är.
              Vi vet under vilka enormt tuffa ekonomiska villkor som kvinnojourerna
              arbetar. De arbetar helt oavlönat, och de får i stort sett själva
              stå för kostnaderna för det här arbetet.
            </seg>
            <seg n="945f7b7e">
              När det gäller hur man ska fördela pengarna är jag inte så förtjust
              i tanken att de ska gå till kommunerna. Jag skulle hellre se att
              man kunde fördela dem till länsstyrelserna och att de lokala kvinnojourerna
              får möjlighet att söka pengar via länsstyrelserna. Det är en konkurrens,
              har jag märkt, mellan kommunerna och de lokala kvinnojourerna.
              Kommunerna tycker att det är jättebra med kvinnojourer, men då
              ska de ställa upp på kvällar och helger när det är riktigt tufft.
              För många kvinnor är det väldigt viktigt att känna att de inte
              går till kommunerna när de har problem. De vill gå någon annanstans.
              Därför skulle jag vilja att man övervägde att lokala kvinnojourer
              i stället skulle få söka bidrag från en mer neutral organisation.
            </seg>
          </u>
          <note type="speaker" n="8a35834b">
            Anf. 167 Statsrådet MORGAN JOHANSSON (s):
          </note>
          <u who="morgan_johansson_b23097" xml:id="i-b371cac8b1050fbd-13" n="0cdfd2de">
            <seg n="2a5ed759">
              Herr talman! Jag tar upp frågan om pengarna först. Det är ett
              missförstånd när Helena Höij säger att pengarna ska gå till Roks.
              Jag tyckte att det lät som om ni var kritiska mot att de ytterligare
              100 miljonerna skulle gå till Roks. Så är det ju inte. Vi har
              satt av pengar i statsbudgeten för att förbättra stödet till våldsutsatta
              kvinnor. Det har vi sagt hittills. Sedan kommer fördelningen av
              pengarna i en ny förhandlingsrunda med budgetpropositionen i höst.
            </seg>
            <seg n="21c71d45">
              Precis som jag sade i det tv-inslag som Helena Höij refererade
              till tycker jag nog att det rimliga är att man öronmärker ett
              statsbidrag till kommunerna. Så följer man det också med en lagstiftning
              där man ökar åtagandet för kommunerna. Oavsett var man bor i landet
              måste man ha rätt att få skydd, hjälp och stöd om man blir slagen.
              Då måste kommunerna se till att ha byggt upp en sådan verksamhet,
              antingen själva, som vi till exempel har gjort i det socialdemokratiska
              Malmö sedan lång tid tillbaka det är en väldigt god kommunal verksamhet
              där man tar hand om våldsutsatta, både kvinnor och barn eller
              genom att de tecknar avtal med ideella organisationer, med någon
              kvinnojour. Då får man också mycket bättre tillsyn av verksamheten
              och mycket bättre stadga.
            </seg>
            <seg n="b8b652e2">
              Med en sådan lag i botten kan jag ställa krav på kvalitet. Jag
              kan också ställa krav på att man tar hand om kvinnor som har särskilda
              problem. Jag vet att vi i dag till exempel inte når kvinnor som
              har missbruksproblem och blir utsatta för våld, vilket är ett
              mycket stort bekymmer.
            </seg>
            <seg n="f3887c6a">
              Det är egentligen ett klassiskt välfärdsstatsbygge att göra.
              Vi förstärker lagstiftningen om vilka åtaganden välfärdsstaten
              har gentemot medborgarna. Samtidigt skickar vi med pengar. Det
              är den variant som jag skulle vilja gå på. Det återstår naturligtvis
              en förhandling om detta till hösten. Men det är den ingång som
              jag skulle vilja ha.
            </seg>
            <seg n="f62803e2">
              Jag får frågor om Roks analyser. Om man vill diskutera radikalfeminismens
              vara eller inte vara tycker jag nästan att man får ordna en debatt
              mot Roks. Jag står inte för en radikalfeministisk hållning. De
              som gör det får naturligtvis försvara sina uppfattningar, men
              det är inte regeringens hållning. Det är inte heller min hållning.
              Men jag kan inte heller använda statsmakten för att slå ned på
              dem som har den uppfattningen. Då får de väl ha den, och så får
              man bryta de argumenten i en öppen debatt. Försök inte klistra
              på den etiketten på regeringen! Det tycker jag är fel.
            </seg>
            <seg n="cfc31b73">
              Jag har också fått frågan om behandling av män. Det följer nästan
              på vad jag nyss sade. Jag har en väldigt öppen syn på det. Jag
              tycker att det är bra med det stöd som Socialstyrelsen nu ger
              till att bygga upp olika verksamheter. I det här skedet av utvecklingen
              handlar det nog om att försöka ta fram projekt och delar där man
              provar sig fram för att se vad som fungerar. Men det finns många
              delar nu som fungerar bra. Jag fick uppmaningen att ge mig ut
              och resa. Jag var i Uppsala och tittade på den verksamhet som
              sker där bara för någon månad sedan. Jag vet att man har en bra
              verksamhet i Norrköping. Det finns något som heter Utväg Skaraborg
              som också är en sådan uppbyggd verksamhet.
            </seg>
            <seg n="dcae3bb4">
              Jag utesluter inte alls att när vi ser resultatet av det kan
              vi gå vidare med ett utökat stöd till den typen av behandling.
              Men det blir naturligtvis också en fråga att återkomma till i
              budgetförhandlingar framöver. Det finns inga ideologiska låsningar.
              Jag har också en bakgrund i den här kammaren som ledamot av riksdagens
              justitieutskott, där vi har kriminalvården. Detta är ju en typ
              av kriminalvård där man får se till att förebygga så att människor
              inte går tillbaka i ett destruktivt beteende.
            </seg>
          </u>
          <note type="speaker" n="400a0d11">
            Anf. 168 Tredje vice talman HELENA HÖIJ (kd):
          </note>
          <u who="helena_hoij_fb8d7c" xml:id="i-59e8c03d16cf291e-0" n="94911c69">
            <seg n="7190ea1b">
              Herr talman! Jag satt här några sekunder och funderade på hur
              jag skulle tolka de sista meningarna från statsrådet när han säger
              att detta inte är regeringens hållning. På något sätt måste man
              ändå förhålla sig till stödet och regeringens engagemang för att
              bygga upp verksamheter och få in det inom kriminalvården, verksamheter
              som hjälper män att sluta slå, som behandlar män som systematiskt
              misshandlar kvinnor. När det gäller att det inte har kommit längre
              än det har kommit måste man någonstans dra konsekvenserna av sina
              tidigare ställningstaganden.
            </seg>
            <seg n="4f52c378">
              Vi får ta statsrådet på orden. Jag vill bara uppmana till lite
              snabbare takt än det som statsrådet sade inledningsvis i sitt
              svar om att man kunde titta närmare på det. Det är ändå en väldigt
              blygsam omfattning på den här typen av verksamhet i Sverige jämfört
              med det som till exempel nämns i Maria Larssons interpellation
              om Kanada och det som syntes från Norge i ett av tv-programmen.
              Det finns väl rätt mycket att göra här, och jag vill uppmana till
              det.
            </seg>
            <seg n="dea55d25">
              Statsrådet delar inte Roks analyser. Där måste man också ta konsekvenserna.
              När jag tittar på stödet till kvinnojourerna vill jag instämma
              i Magdalena Anderssons fråga. Hon har inga fler inlägg, men jag
              kan påminna om den så att statsrådet inte glömmer den i sitt sista
              inlägg. Det är fortfarande så att merparten av statsbidragen till
              kvinnojourerna går till och via Roks det kanske jag borde ha förtydligat
              i mitt förra inlägg. När det gäller de nya 100 miljonerna får
              jag väl vänta till i höst.
            </seg>
            <seg n="a19f08e4">
              Jag vill bara avsluta, herr talman, med att säga att jag tycker
              att det är oerhört viktigt att vi inte slätar över det som har
              framkommit och den oro som de här programmen har skapat, även
              om många som har engagerat sig i de här frågorna har känt till
              de här förhållandena förut. Det är viktigt att vi inte slätar
              över det utan tar det på allvar och att regeringen tar konsekvenserna
              av detta i sitt arbete med stödet till kvinnojourerna.
            </seg>
          </u>
          <note type="speaker" n="a06585d1">
            Anf. 169 HELENA BARGHOLTZ (fp):
          </note>
          <u who="helena_bargholtz_9ffc2b" xml:id="i-069f668ddbf3dbbe-1" n="1c4e1433">
            <seg n="1c68c4ac">
              Herr talman! Jag vill återkomma till den väldigt viktiga diskussionen
              om vad Roks står för. Jag skulle vilja att statsrådet, som talade
              om att vi skulle ha offentliga debatter om det här, kanske tillsammans
              med Jens Orback startade någon debatt där man bjöd in Roks och
              kanske några andra som jobbar med kvinnojourer för att visa att
              det här är en väldigt tung och viktig fråga. Jag är orolig för
              att många kommer att tro att alla kvinnojourer är meningslösa.
              Det är det vi måste motverka.
            </seg>
            <seg n="6505833d">
              Jag vill också säga att vi från Folkpartiets sida vill anslå
              ytterligare lite pengar till kvinnojourerna i vårt senaste budgetförslag.
              Vi är många som vill jobba för kvinnojourerna.
            </seg>
          </u>
          <note type="speaker" n="4c1183d8">
            Anf. 170 Statsrådet MORGAN JOHANSSON (s):
          </note>
          <u who="morgan_johansson_b23097" xml:id="i-b371cac8b1050fbd-14" n="0cdfd2de">
            <seg n="cefb9f46">
              Herr talman! Först vill jag återkomma till Magdalena Anderssons
              fråga när det gäller stödet för de jourer som kanske lämnar Roks.
              Helena Höij var inne på det också i sitt slutinlägg. Pengarna
              går ut i två delar. En del av pengarna går till SKR som har ett
              trettiotal jourer. Den andra delen går till Roks som har ungefär
              130 jourer. Det är fördelat däremellan. Det är klart att om vi
              skulle få ett strömhopp av jourer från den ena organisationen
              till den andra vilket man inte kan utesluta; jag vet att det pågår
              en sådan diskussion nu måste man naturligtvis se över fördelningen
              så att man får med sig den andelen av pengarna över till den andra
              organisationen. Det hoppas jag är svar nog på Magdalena Anderssons
              fråga, för det är så man måste lösa det.
            </seg>
            <seg n="8e290986">
              Det finns alltid en spänning mellan lokalorganisationerna å ena
              sidan och centralorganisationerna å andra sidan. Där ska man akta
              sig för att vara alltför detaljstyrande. Man måste trots allt
              utgå från att det finns en demokratisk organisation i botten.
              Om de lokala organisationerna vill ha en större del av kakan är
              det i så fall inom organisationerna man ska mobilisera sig.
            </seg>
            <seg n="5a2b437a">
              Avslutningsvis tycker jag att det är en poäng med att vi inte
              medverkar till att ytterligare försämra situationen för de lokala
              jourerna. Kalmarjouren är en Roksjour. Helena Höij säger nu att
              de har gått ur. Det var en Roksjour när jag besökte dem. Det var
              då en diskussion om de skulle gå ur. De har i alla fall sin bakgrund
              i Roks.
            </seg>
            <seg n="2c43cd72">
              Man kände sig naturligtvis inte alls hemma i den argumentation
              som man såg från centralt håll. Man gjorde däremot ett oerhört
              viktigt och nyttigt jobb på lokalplanet. De allra flesta av de
              här jourerna känner säkert ungefär så.
            </seg>
            <seg n="74e6d064">
              Det gäller att vi ser till att vi inte medverkar till att kvinnor
              inte vågar söka den här hjälpen och att vi inte försämrar ryktet
              för kvinnojoursrörelsen generellt. Vi bör tvärtom medverka till
              att stärka det igen.
            </seg>
            <seg n="255b8e81">
              I slutändan handlar det om att se till att denna verksamhet kommer
              in i välfärdsstaten som alla andra i den meningen att vi måste
              se till att det finns ett grundligt åtagande från kommunerna att
              hjälpa människor som blir utsatta för våld, alldeles oavsett var
              i landet de bor.
            </seg>
          </u>
          <note n="4c7dc313">
            Överläggningen var härmed avslutad.
          </note>
          <note n="1d40e06c">
            26 § Svar på interpellation 2004/05:544 om snusets hälsorisker
          </note>
          <note type="speaker" n="f28c4c1f">
            Anf. 171 Statsrådet MORGAN JOHANSSON (s):
          </note>
          <u who="morgan_johansson_b23097" xml:id="i-b371cac8b1050fbd-15" n="0cdfd2de">
            <seg n="9a8b104d">
              Herr talman! Helena Bargholtz har frågat vilka åtgärder jag avser
              att vidta för att låta försiktighetsprincipen gälla också i Sverige
              vid saluföringen av snus.
            </seg>
            <seg n="342b2f13">
              Den svenska tobakslagens regler om begränsning av reklam och
              marknadsföring gäller lika för alla tobaksprodukter. Konsumentverket
              är nationell tillsynsmyndighet för tobakslagens regler om reklam
              och marknadsföring av tobaksvara. Oavsett var tobaksvaran försäljs
              gäller tobakslagens regler för marknadsföring och reklam av tobaksvaror
              samt för tillhandahållande av tobaksvara till konsument, exempelvis
              18 års åldersgräns.
            </seg>
            <seg n="a3ea59f5">
              Regeringen har i sin proposition Mål för folkhälsan (prop. 2002/03:
              35) beslutat om fyra delmål för att minska tobakskonsumtionen.
              För barn och ungdomar gäller målet om en tobaksfri livsstart från
              år 2014 och målet om en halvering till år 2014 av antalet ungdomar
              under 18 år som börjar röka eller snusa.
            </seg>
            <seg n="a37b21b4">
              Tobaksvaror får inte säljas till den som inte har fyllt 18 år.
              År 2001 infördes bestämmelser om att den som försäljer tobaksvaror
              ska anmäla detta till kommunen. Skälet till att denna bestämmelse
              infördes var att bestämmelserna om 18-årsgränsen inte efterlevdes
              tillräckligt väl. Syftet var bland annat att kommunerna skulle
              få ökad kännedom om försäljningsställen av tobaksvaror, och på
              så sätt kunna informera om och utöva tillsyn över gällande lagstiftning.
              Kommunerna har också möjlighet att ta ut tillsynsavgifter för
              denna tillsyn. Det har visat sig att det fortfarande är alltför
              lätt för minderåriga att komma över tobak. I det senaste regleringsbrevet
              till Statens folkhälsoinstitut, den nationella tillsynsmyndigheten,
              har därefter givits i uppdrag att särskilt stödja länsstyrelser
              och kommuner i deras tillsynsarbete.
            </seg>
            <seg n="ffaa3364">
              I den proposition som regeringen har lämnat till riksdagen om
              nationellt genomförande av Världshälsoorganisationens tobakskonvention
              (prop. 2004/05:118) som riksdagen behandlade den 26 maj har regeringen
              givit ytterligare förslag som ska bidra till att de ovanstående
              målen förverkligas. Bland annat kan nämnas förstärkningar av tobakslagens
              regler om marknadsföring och reklam för tobaksvaror och ytterligare
              förändringar när det gäller tillsynen över detaljhandeln med tobaksvaror.
            </seg>
            <seg n="616bc3a6">
              Socialstyrelsen uttalar i sin Folkhälsorapport 2005 att de långsiktiga
              hälsomässiga effekterna av snus är ofullständigt utforskade. Socialstyrelsen
              konstaterar att risker inte kan uteslutas med snus, men att de
              är mindre än med rökning. Socialstyrelsen visar också på olika
              gruppers konsumtionsmönster av olika tobaksprodukter och sjukdomsmönster
              hos olika grupper.
            </seg>
            <seg n="c322010f">
              Regeringen har i sin proposition Mål för folkhälsan konstaterat
              detsamma, nämligen att de hälsomässiga effekterna av snus är ofullständigt
              utredda. Av den orsaken uttalade regeringen då att det ingår i
              Statens folkhälsoinstituts uppdrag att främja forskning om snusets
              hälsoeffekter. Riksdagen biföll sedermera denna proposition.
            </seg>
          </u>
          <note type="speaker" n="0a1af953">
            Anf. 172 HELENA BARGHOLTZ (fp):
          </note>
          <u who="helena_bargholtz_9ffc2b" xml:id="i-069f668ddbf3dbbe-2" n="1c4e1433">
            <seg n="9a46dd4b">
              Herr talman! Jag får tacka statsrådet för svaret.
            </seg>
            <seg n="72ec6615">
              Svenskarna är ett snusande folk. Över en miljon snusar. Sverige
              är det land i världen där flest människor tar en prilla.
            </seg>
            <seg n="e415ec80">
              Folkhälsoministern påpekar att regeringen i sin proposition Mål
              för folkhälsan konstaterade att de hälsomässiga effekterna av
              snus är ofullständigt utredda. Av den orsaken har Statens folkhälsoinstitut
              fått i uppdrag att främja forskning om snusets hälsoeffekter.
              Det är naturligtvis angeläget att få snusets hälsorisker belysta.
              Hälsoriskerna är reella, särskilt när det gäller ungdomar och
              gravida. Av dagens sextonåringar är redan 16 % vanesnusare.
            </seg>
            <seg n="93de4eb0">
              Som statsrådet påpekar i sitt svar framhåller Socialstyrelsen
              att även om risker med snus inte kan uteslutas är dessa mindre
              än med rökning. Men är det verkligen så? Risken att bli snusberoende
              är stor även hos dem som snusar utan att någonsin ha rökt. Det
              är omvittnat att det är svårare att sluta snusa än att sluta röka.
              En dosa snus innehåller nikotin motsvarande 5075 eller 2030 cigaretter.
            </seg>
            <seg n="6dc1b9d9">
              Att avfärda de uppenbara hälsorisker som ett regelbundet snusande
              leder till med att det är farligare att röka är inte försvarbart
              om vi menar att vi ska ta vårt folkhälsopolitiska ansvar. Nu satsar
              tobaksindustrin, inför rökförbudet på krogen, på ett nytt superstarkt
              snus.
            </seg>
            <seg n="ceb73acf">
              Vi har ju redan slagit fast folkhälsomål som bland annat handlar
              om att åstadkomma en halvering till år 2014 av antalet ungdomar
              under 18 år som börjar röka eller snusa. Hur når vi det målet
              genom att enbart satsa på forskning? Måste vi inte också göra
              vad vi kan för att uppväga tobaksindustrins marknadsföring av
              snus som snudd på en hälsosam produkt?
            </seg>
            <seg n="a154919f">
              Man flirtar med unga flickor genom vackra förpackningar och tal
              om att snus inte innehåller vare sig socker, fett eller kalorier.
              Har statsrådet sett tjejsnuset? Det kanske statsrådet har. Det
              är en förförisk liten burk som finns i läckra färger. Den här
              innehåller snus med mintsmak. Det är också framgångsrikt.
            </seg>
            <seg n="a1a19662">
              Tidigare var det mycket ovanligt med snusande kvinnor. Nu utgör
              de 15 % av snusarna. Kvinnor är i dag den viktigaste målgruppen
              för marknadsföring av snus.
            </seg>
            <seg n="cb8e7023">
              En bagatellisering av riskerna med snusning kan innebära att
              rökarnas vilja att bryta nikotinberoendet minskar. Detta förlängs
              och ett blandbruk av cigaretter och snus är inte ovanligt.
            </seg>
            <seg n="0aa5553b">
              Tror statsrådet att riksdagens folkhälsomål för 2014 på tobaksområdet,
              som bland annat innebär att alla barn ska födas i ett tobaksfritt,
              alltså både snus- och rökfritt, liv och att deras tobaksdebut
              ska vara halverad, kan uppnås om en bagatellisering av snusandet
              fortsätter?
            </seg>
          </u>
          <note type="speaker" n="27e8f0c4">
            Anf. 173 Statsrådet MORGAN JOHANSSON (s):
          </note>
          <u who="morgan_johansson_b23097" xml:id="i-b371cac8b1050fbd-16" n="0cdfd2de">
            <seg n="c266984c">
              Herr talman! Det är nog rätt uppenbart att snus inte är nyttigt.
              Men forskningen är osäker om hur stora riskerna är och hur de
              ser ut. Oavsett hur det är med det är det väl bättre att inte
              använda tobak över huvud taget. Jag tror inte att någon bestrider
              det. Det är en sanning.
            </seg>
            <seg n="a2f118ca">
              Det är också sant att det är bättre att snusa än att röka. Det
              är det faktiskt. Med rökningen ser vi väldigt starka samband till
              kol, alltså den kroniskt obstruktiva lungsjukdomen, till cancer
              och hjärt-kärlsjukdomar. De oerhört starka sambanden finns inte
              när det gäller snus.
            </seg>
            <seg n="b7a7ade9">
              Samtidigt får man säga att mer forskning behövs på området. Därför
              pågår en rad åtgärder. På Folkhälsoinstitutets uppdrag genomför
              forskare på Karolinska Institutet en grundlig analys av snusets
              hälsorisker. Den analysen kommer att vara färdig i slutet av 2005.
              Då får vi kanske lite mer vägledning om hur stora riskerna är
              och hur de ser ut.
            </seg>
            <seg n="8daccfeb">
              En omstridd fråga är sambandet mellan rökning och snusning. I
              Socialstyrelserapporten fanns det ett resonemang om att snusningen
              är en av orsakerna till att antalet rökare i Sverige är lägre
              än på många andra ställen. Det är nog både sant och falskt. Att
              vi är ett av de länder där man röker minst i världen tror jag
              hänger samman med ett gott förebyggande arbete, att vi har höga
              skatter och att vi har en stark lagstiftning när det gäller marknadsföring.
              Men jag tror att det också hänger samman med att vi har snus som
              tradition i Sverige. Sverige är vad jag vet det enda land i världen
              där en mindre andel män än kvinnor röker. Jag tror att det hänger
              samman med att män faktiskt snusar till 22 % medan det bara är
              3 % av kvinnorna som gör det.
            </seg>
            <seg n="ae99b25f">
              Vi har också redan vidtagit åtgärder när det gäller marknadsföringen
              av snus. Den proposition som riksdagen röstade igenom den 26 maj
              innebär skärpningar i tobakslagen också när det gäller snus. Det
              görs väldigt tydligt att tobak bara får säljas på ett sådant sätt
              att man kan kontrollera åldersgränsen. Vi har förbjudit all marknadsföring
              av tobak, både cigaretter och snus, utom inne på själva försäljningsställena,
              och där måste det vara en måttfull marknadsföring. Den utomhusreklam
              som har funnits, både för cigaretter och för snus, måste däremot
              monteras ned, och det kommer att ske under det här året. Vi tydliggjorde
              att inga tillverkare av cigaretter eller snus får sponsra evenemang
              av olika slag. Vi förtydligade också kommunernas ansvar för tillsynen,
              en tillsyn som kommunerna har möjlighet att ta ut en avgift för.
              Vi är dock inte nöjda med hur detta har fungerat hittills, och
              därför förtydligade vi kommunernas ansvar. Det gäller också det
              ansvar som länsstyrelserna och Konsumentverket har i det avseendet.
            </seg>
            <seg n="385863d1">
              Jag tycker nog att vi har gjort allt vi kan, i alla fall i det
              här läget, för att minska möjligheterna att marknadsföra snus
              och också riskerna att snus helt och hållet tar över när rökningen
              förbjuds på krogen, vilket den gjorde i förra veckan.
            </seg>
          </u>
          <note type="speaker" n="0b049550">
            Anf. 174 HELENA BARGHOLTZ (fp):
          </note>
          <u who="helena_bargholtz_9ffc2b" xml:id="i-069f668ddbf3dbbe-3" n="1c4e1433">
            <seg n="41d33eb6">
              Herr talman! Snus är ändå en tobaksprodukt som skapar och befäster
              ett beroende. Snus är också en billig nikotinkälla. För den snusburk
              jag nyss visade betalade jag 26 kr, att jämföra med ett paket
              cigaretter som kostar 39 kr. De här två produkterna ger ungefär
              lika mycket nikotin, och då kan man fråga sig varför snus ska
              vara så mycket billigare.
            </seg>
            <seg n="06158b20">
              Jag menar att vi av folkhälsoskäl måste låta försiktighetsprincipen
              gälla i Sverige också vid saluföring av snus för att inte nya
              målgrupper och nya generationer ska fastna i tobaksberoende. Visst
              har det vidtagits åtgärder, men jag är osäker på om de verkligen
              kommer att påverka snusandet och om Sverige inte kommer att behålla
              sin tätposition som det land som har flest snusare.
            </seg>
            <seg n="b3633a4f">
              Visst finns det olika uppfattningar om hur farligt snuset är,
              men de cancerlarm som kommit från WHO, Världshälsoorganisationen,
              måste vi ta på allvar. Det finns nu enligt WHO:s cancerinstitut
              övertygande bevis för att så kallad rökfri tobak kan orsaka cancer
              i både munhåla och bukspottkörtel. Men snus kan också ge negativa
              hjärt-kärleffekter och andra allvarliga implikationer på hälsan
              som tandlossning, diabetes och fetma.
            </seg>
            <seg n="4693bdbd">
              Låt oss, herr talman, denna gång lära av historien. På 80-talet
              introducerades light -cigaretterna i stor skala. Det hette: Du
              behöver inte sluta röka! Pröva vår mindre skadliga produkt! I
              dag vet vi att denna moderna tids största hälsobluff har fått
              miljontals, främst kvinnliga, rökare att dö i förtid därför att
              de gjorde detta, som de trodde, mer hälsosamma val i stället för
              att sluta röka.
            </seg>
            <seg n="060ca24a">
              Enligt gemenskapsrätten är det tillåtet att vidta restriktiva
              åtgärder med syfte att skydda folkhälsan under förutsättning att
              dessa åtgärder grundas på seriösa och aktuella vetenskapliga undersökningar.
              Jag menar att vi har så pass mycket som talar om snusets negativa
              effekter att man redan nu borde kunna vidta dessa restriktiva
              åtgärder. Man behöver inte vänta på ytterligare forskning, för
              det finns tillräckligt allvarliga tecken.
            </seg>
            <seg n="a081117e">
              Vad som nu måste göras är att regering och riksdag, naturligtvis
              tillsammans med hälso- och sjukvårdens företrädare, utan att invänta
              resultatet av tidsödande forskning omgående gör en kraftfull investering
              i den strategi som vi vet är effektiv. Det handlar om en skyddande
              och begränsande lagstiftning och ett stödjande tillsynsarbete
              för tillämpning av denna lagstiftning. Det handlar inte minst
              om utbildning, information och opinionsbildning. Det handlar om
              ett professionellt och tillgängligt avvänjningssystem för att
              hjälpa vuxna ur nikotinberoendet. På så sätt kan det tobaksförebyggande
              arbetet mot barn och unga också bli mer verksamt. Är statsrådet
              beredd att instämma?
            </seg>
          </u>
          <note type="speaker" n="a2f217d3">
            Anf. 175 Statsrådet MORGAN JOHANSSON (s):
          </note>
          <u who="morgan_johansson_b23097" xml:id="i-b371cac8b1050fbd-17" n="0cdfd2de">
            <seg n="61e7eae2">
              Herr talman! Jag höll på att börja mitt inlägg med att ställa
              frågan: Vad är det Helena Bargholtz är ute efter? Jag menar nog
              att vi har vidtagit alla de åtgärder när det gäller marknadsföring
              som man över huvud taget kan tänka sig. Vi har inskränkt marknadsföringen
              så att all utomhusreklam är borta. Vi har inskränkt den också
              på försäljningsställena. Vi har ett upplysnings- och informationsarbete
              som nu har löpt under flera år, det här tobaksuppdraget som Folkhälsoinstitutet
              har haft, och som också har handlat om snus. Vi har Sluta-röka-linjen,
              där man också kan få hjälp att sluta snusa. Vi har i landstingen
              på många håll byggt upp avvänjningsverksamheter som tar emot och
              hjälper patienter att bli av med både rökning och snusberoende.
              Därför menar jag nog att det redan har gjorts en hel rad åtgärder
              när det gäller detta.
            </seg>
            <seg n="5bc48728">
              Sedan har vi kanske lite olika uppfattningar om snusets farlighet.
              Jag kan naturligtvis inte säga att snus är nyttigt. Det är ingen
              människa som tror det. Det innehåller nikotin, vilket bland annat
              påverkar hjärt-kärlfunktionerna och också kroppen i övrigt på
              ett negativt sätt. Ändå kan man nog inte komma ifrån att de som
              går över från rökning till att i stället börja snusa vinner på
              det, och det gör de nog också kroppsligt sett. Vi vet dessutom
              alla att många har snusning som ett sätt att trappa ned för att
              därefter bli av med rökningen. Jag har väldigt svårt att höta
              med pekfingret mot dem som slutar röka med hjälp av detta. Det
              tycker jag mycket väl kan vara en väg att bli av med rökningen.
              När det gäller rökningen är det ju alldeles klart att det finns
              oerhört starka samband till cancer, till hjärt-kärlsjukdomar och
              till den kroniska obstruktiva lungsjukdomen.
            </seg>
            <seg n="d0caa747">
              I korthet: Jag tycker nog att vi har gjort väldigt mycket redan.
              Egentligen finns faktiskt alla de åtgärder som Helena Bargholtz
              tar upp intecknade, inte minst tillsynsfrågan. Riksdagen röstade
              precis igenom den proposition jag för några månader sedan lade
              på riksdagens bord där både kommunernas tillsyn, Konsumentverkets
              tillsyn och länsstyrelsernas ansvar förtydligas och stärks. Låt
              oss alltså först se till att de åtgärderna får genomslag innan
              vi börjar fundera över annat.
            </seg>
            <seg n="e3cedd2a">
              Eller är det kanske så att Helena Bargholtz vill förbjuda försäljning
              av snus? Är det kanske något slags europeisk väg som Helena Bargholtz
              vill att vi ska gå?
            </seg>
          </u>
          <note type="speaker" n="65324c74">
            Anf. 176 HELENA BARGHOLTZ (fp):
          </note>
          <u who="helena_bargholtz_9ffc2b" xml:id="i-069f668ddbf3dbbe-4" n="1c4e1433">
            <seg n="ae1fb7ad">
              Herr talman! Nej, jag vill inte förbjuda snus. Vi har ju inte
              förbjudit cigaretter. Om man tidigare hade vetat vad vi i dag
              vet om de negativa konsekvenserna av rökning hade man kanske övervägt
              det i något skede, men det är inte aktuellt nu.
            </seg>
            <seg n="2ff5e670">
              Däremot tycker jag och det har Folkpartiet också sagt i sin motion
              med anledning av den här propositionen att man bör ta bort det
              generösa jordbruksstöd som ges till tobaksindustrin. Det befrämjar
              ju att tillgången på tobak är så god. Det förefaller helt orimligt
              att till exempel vi från Sverige ska gå in och lämna stöd till
              EU:s jordbrukspolitik när det innebär att man odlar tobak. Det
              tycker jag att vi mycket kraftfullt skulle kunna ta avstånd ifrån.
            </seg>
            <seg n="4bb496d9">
              Sedan må det så vara att statsrådet har uppfattat att vi har
              en kampanj mot snus; jag tror inte att särskilt många ungdomar
              har gjort det. Jag tycker att det verkar som om man snusar ganska
              fritt. Som jag sade är det väldigt många 16-åringar, 16 %, som
              snusar. Då kan man fråga sig hur den tillsyn man ska ha över försäljningen
              av dessa produkter faktiskt fungerar.
            </seg>
            <seg n="f22aaad4">
              Jag tror att vi behöver mycket mer av den här diskussionen. Jag
              tror också att man måste lyfta fram detta med farligheten. Det
              finns fortfarande en uppfattning att snus är mindre farligt än
              rökning. Det säger Socialstyrelsen också det vill säga man säger
              att man ska forska, men man utgår från att det är mindre farligt.
            </seg>
            <seg n="5ce8ba1b">
              Jag stöder mig på vad WHO säger. WHO säger att snuset är lika
              farligt som rökning för den enskilde. Därför ska man inte säga
              att det går väl att snusa i stället för att röka. Det är inte
              den vägen man ska gå.
            </seg>
            <seg n="18b94e7c">
              Snus är vanebildande. Jag har hört folk som har börjat snusa
              säga att det är mycket svårare att sluta snusa än att sluta röka.
              Därför ska man redan nu driva kampen mot snuset och tala om riskerna.
              Det oroar mig mycket att det är just bland kvinnor som snusandet
              ökar.
            </seg>
          </u>
          <note type="speaker" n="7463deb1">
            Anf. 177 Statsrådet MORGAN JOHANSSON (s):
          </note>
          <u who="morgan_johansson_b23097" xml:id="i-84422d75ec8b471c-1" n="0cdfd2de" next="i-3ff531370fd09435-1">
            <seg n="0898ad68">
              Herr talman! Helena Bargholtz känner väl till att EU:s jordbruksstöd
              till tobaksodling ska fasas ut till år 2010. Det sker efter en
              hård kampanj bland annat från svensk sida. Det är helt orimligt
              att ha en situation där EU försöker verka för att människor ska
              sluta röka för att i nästa andetag ge pengar till tobaksodling.
              Det är helt orimligt. Vi har drivit frågan så hårt att vi tycker
              att gränsen 2010 är alldeles för väl tilltagen. Vi hade velat
              ha en tidigare utfasning. Vi har i alla fall kommit så pass långt
              att stödet ska försvinna.
            </seg>
            <seg n="56fa35ad">
              Det är alldeles klart att snus har hälsorisker. Det bästa vore
              att upphöra med rökningen direkt. Samtidigt har jag gott om bekanta
              som faktiskt har slutat röka med hjälp av snus. Det har faktiskt
              fungerat.
            </seg>
          </u>
          <note n="810f034a">
            (HELENA BARGHOLTZ (fp): Slutat snusa?)
          </note>
          <u who="morgan_johansson_b23097" xml:id="i-3ff531370fd09435-1" n="0cdfd2de" prev="i-84422d75ec8b471c-1">
            <seg n="63ae4059">
              I nästa steg har de försökt att trappa ned och också sluta snusa.
              Jag har svårt att fördöma det. Det kommer jag inte att göra.
            </seg>
            <seg n="b0d689c7">
              Kan man inte bli av med sitt snusberoende kan man vända sig till
              exempel till Sluta-röka-linjen eller till de verksamheter som
              finns i landstingen runtom i landet.
            </seg>
            <seg n="03cf1026">
              Tänk på att alla de lagstiftningsändringar som riksdagen nyss
              har antagit inte har trätt i kraft än tillsyn, marknadsföring
              och så vidare. De kommer naturligtvis också att få effekt på ungdomars
              tobaksanvändning.
            </seg>
          </u>
          <note n="4c7dc313">
            Överläggningen var härmed avslutad.
          </note>
          <note n="9fc7bbac">
            27 § Svar på interpellationerna 2004/05:575 och 576 om drogklassificering
            av nya substanser
          </note>
          <note type="speaker" n="5d6ae7cd">
            Anf. 178 Statsrådet MORGAN JOHANSSON (s):
          </note>
          <u who="morgan_johansson_b23097" xml:id="i-b371cac8b1050fbd-18" n="0cdfd2de">
            <seg n="9996d045">
              Herr talman! Cecilia Magnusson har frågat justitieministern vilka
              åtgärder han avser att vidta för att skapa en långsiktigt hållbar
              lagstiftning för att inordna de nya drogerna i narkotikalagstiftningen
              och dess kompletterande följdlagstiftning.
            </seg>
            <seg n="7e499c1d">
              Ulf Sjösten har frågat justitieministern vilka åtgärder han avser
              att vidta för att skapa en snabbare process för att kriminalisera
              nya substanser som missbrukas som droger och för att substanser
              som GBL och butandiol ska klassificeras som narkotika enligt strafflagen.
            </seg>
            <seg n="9a05062a">
              Arbetet i regeringen är så fördelat att det är jag som ska svara
              på interpellationerna.
            </seg>
            <seg n="85826ff1">
              Låt mig börja med att uttala min djupa oro över missbruk av alla
              farliga ämnen, oavsett om dessa klassificerats eller inte.
            </seg>
            <seg n="c8d84a60">
              Sverige har ett internationellt sett snabbt och väl fungerande
              system för klassificering av missbrukssubstanser. Regeringen fattar
              beslut om klassificering sedan Läkemedelsverket eller Statens
              folkhälsoinstitut efter utredning föreslagit en klassificering.
            </seg>
            <seg n="8bf839e2">
              Av rättssäkerhetsskäl krävs att utredningen beträffande ämnet,
              dess användning och farlighet är tillräckligt omfattande innan
              en klassificering sker. Myndigheter med kunskap om missbruksmiljöer
              har en skyldighet att anmäla till exempel användning av nya droger
              eller beslag som görs för att dessa utredningar ska kunna ske
              så skyndsamt som möjligt. En utredning inför en klassificering
              som hälsofarlig vara kan göras något mindre omfattande än en inför
              en klassificering som narkotika.
            </seg>
            <seg n="0ff15279">
              En klassificering av ett ämne medför ett tekniskt handelshinder.
              Att utredningarna görs tillräckligt omfattande är därför av stor
              vikt också för den anmälan om tekniskt handelshinder som måste
              göras till Europeiska kommissionen. Normalt sett inträder efter
              en sådan anmälan en frysningsperiod om tre månader enligt direktivet
              om tekniska handelshinder (98/34/EG). Under perioden får föreskriften
              som medför det tekniska handelshindret inte sättas i kraft i medlemsstaten.
              Kommissionen och andra medlemsstater ges möjlighet att avge synpunkter
              på om hindret, det vill säga klassificeringen, är EG-rättsligt
              godtagbart.
            </seg>
            <seg n="fe1e023a">
              I proposition 1997/98:183 Kontroll av syntetiska droger m.m.
              redogör regeringen för sina överväganden beträffande generiska
              definitioner av narkotika. Regeringen fann att övervägande skäl
              talade emot att införa sådana i svensk lagstiftning men att det
              inte kunde uteslutas att man i framtiden skulle kunna konstruera
              betydligt mer exakta definitioner som bland annat skulle kunna
              accepteras från legalitetssynpunkt. Riksdagen godkände detta ställningstagande.
            </seg>
            <seg n="e3fc4131">
              Båda interpellanterna nämner uttryckligen GBL, 1,4-butandiol
              och ketamin.
            </seg>
            <seg n="4fdce85e">
              Regeringen har i proposition 2004/05:127 Vissa lagändringar beträffande
              hälsofarliga varor och narkotikaprekursorer föreslagit lagändringar
              i syfte att kunna klassificera även ämnen med stor industriell
              användning som hälsofarliga varor. GBL och 1,4-butandiol är sådana
              varor. Riksdagen har den 2 juni 2005 antagit de föreslagna lagändringarna,
              och ett förslag till klassificering av de båda ämnena har anmälts
              till kommissionen. Frysningsperioden enligt direktivet kommer,
              för det fall den inte förlängs, att löpa ut den 7 juni 2005.
            </seg>
            <seg n="fd77e72c">
              Enligt lagen om förbud mot vissa hälsofarliga varor får ämnen
              som klassificerats som hälsofarliga varor inte utan tillstånd
              införas till landet, överlåtas, framställas, förvärvas i överlåtelsesyfte,
              bjudas ut till försäljning eller innehas. Att utan tillstånd hantera
              ämnena är straffbart. Ämnena kan beslagtas och förverkas. Det
              finns därför goda möjligheter att bekämpa illegal hantering av
              dem.
            </seg>
            <seg n="b7c15eb8">
              Med tanke på vikten av att en klassificering kan ske så snart
              som möjligt föreslog regeringen att lagen om förbud mot vissa
              hälsofarliga varor skulle ändras på sådant sätt att en klassificering
              kan ske enligt denna lag. Regeringen förklarar i propositionen
              dock att en översyn behövs av lagstiftningarna beträffande narkotika,
              dopningsmedel, hälsofarliga varor och flyktiga lösningsmedel.
              Vid denna översyn bör möjligheterna att narkotikaklassificera
              GBL och 1,4-butandiol undersökas.
            </seg>
            <seg n="ffd5828b">
              Min uppfattning är att ketamin bör narkotikaklassificeras snarast
              möjligt. Läkemedelsverket har inkommit med en sådan begäran. Ett
              förslag har lämnats till kommissionen. Jag har bedömt situationen
              sådan att förutsättningar för undantag från samrådsförfarandet
              och därmed även från frysningsperioden föreligger. Jag har därför
              begärt ett sådant undantag. Kommissionen har godtagit ärendet
              som brådskande, och jag räknar med att regeringen i morgon, den
              9 juni, kommer att klassificera ketamin som narkotika.
            </seg>
          </u>
          <note type="speaker" n="b3f2e336">
            Anf. 179 CECILIA MAGNUSSON (m):
          </note>
          <u who="cecilia_magnusson_ec6e0d" xml:id="i-e5be5044f34b7c5b-0" n="40250283">
            <seg n="506b7b54">
              Herr talman! Jag vill börja denna debatt med att tacka socialtjänstministern
              för att regeringen i morgon fattar beslut om att narkotikaklassa
              ketamin. Det är en livsfarlig drog som riskerar att förstöra många
              unga människors liv. Äras den som äras bör. Tack, statsrådet.
            </seg>
            <seg n="877043ce">
              Förhoppningsvis har vi inom en framtid också fått butandiol och
              GBL narkotikaklassificerat. Trots det statsrådet har sagt i kammaren
              är det så att klassificering som hälsofarlig täcker det mesta
              förutom eget bruk. Det är fortfarande en lucka i lagen, och det
              krävs narkotikaklassning. Vi ser fram emot att det blir en narkotikaklassning
              på detta också och att den därmed blir heltäckande.
            </seg>
            <seg n="1ed1f171">
              Herr talman! Om Ulf Sjösten och jag skulle interpellera varje
              gång det kommer en ny drog för att få regeringen att narkotikaklassa
              den skulle vi inte ha så mycket annat att göra i kammaren. Så
              ser verkligheten ut. Det kommer nya droger varje dag som ännu
              inte är narkotikaklassade. Därför måste vi agera på annat sätt.
            </seg>
            <seg n="e5ceef6b">
              Drogerna förändras ständigt. Det är några substanser som ser
              ut som andra droger, och de byts ut. Så länge det finns en efterfrågan,
              kommer de som tjänar pengar på missbruket att se till att förändra
              substanserna och förnya sammansättningen av drogerna så att polis
              och övriga rättsväsendet står handlingsförlamade inför droger
              som de ännu inte kan beslagta eller stoppa. Sjukvården blir avstjälpningsplats
              och får försöka rädda livet på de unga som har tagit överdoser.
            </seg>
            <seg n="ab856ca5">
              Statsrådet Johansson sade att han är oroad för allt missbruk.
              Det är jag också. Men faktum är att de nya drogerna i större utsträckning
              hotar den uppväxande generationen. Låt mig få kalla heroin och
              amfetamin för de gamla drogerna. Det tar tid att etablera ett
              missbruk av dem, och det tar lite längre tid innan de tar livet
              av sina användare. Men de nya drogerna tar snabbt livet av ungdomarna.
            </seg>
            <seg n="804dab3b">
              Låt mig upprepa det skrämmande exemplet från min hemtrakt. När
              det gäller narkotikarelaterade dödsfall i Göteborgsområdet är
              det lika många som dör av heroin som av GHB, överdoser av dessa
              droger. Men det är en skillnad mellan de här dödsfallen. De som
              dör av överdoser av heroin är alla över 30 år, men av dem som
              dör av överdoser av GHB är ingen över 23 år.
            </seg>
            <seg n="1660911d">
              Dödsfallen är lika meningslösa, oavsett vilken drog som dödat,
              men vi måste hitta ett annat sätt att hantera lagstiftningen kring
              de droger som uppkommer på marknaden.
            </seg>
            <seg n="e961c968">
              Just nu har vi ett antal lagstiftningar som reglerar det här.
              Det är smugglingslagen, narkotikakontrollagen och narkotikastrafflagen,
              och det finns flera. Med de lagstiftningsändringar som beslutades
              förra veckan blir dessa lagstiftningar alltmer parallella. Regelverket
              blir också mer otydligt.
            </seg>
            <seg n="4be0bff5">
              Därför är frågan hur vi ska få ett effektivt regelverk som hjälper
              de rättsvårdande myndigheterna att sätta stopp sedan är det andra
              myndigheter som har andra uppgifter. Statsrådet nämner i sitt
              svar på interpellationerna generisk lagstiftning, även inbegripet
              prekursorer. Det är en lagstiftning som tillämpas i många andra
              länder, där man inte klassificerar en viss drog utan innehållet
              i drogen. Finner man på en drog med ett visst innehåll är det
              förbjudet.
            </seg>
            <seg n="94c4e7db">
              Varför är statsrådet och regeringen så negativa till en sådan
              lagstiftning? Jag tycker att det skulle vara intressant att få
              det utklarat, eftersom statsrådet själv tog upp denna negativism
              i sitt svar till mig.
            </seg>
          </u>
          <note type="speaker" n="fd59edb0">
            Anf. 180 ULF SJÖSTEN (m):
          </note>
          <u who="ulf_sjosten_98d3ff" xml:id="i-d3e8f37e659e106a-0" n="6a4bd081" next="i-3e1e67337e9fc038-0">
            <seg n="ccb5551a">
              Herr talman! GHB är ett stort och framför allt ett västsvenskt
              problem. Under förra året stod polisen i Västra Götaland för 93
              % av den svenska polisens GHB-beslag. Ett annat problem med dessa
              så kallade bokstavsdroger, GHB, BD och GBL, är att de ofta attraherar
              ungdomar. De uppfattar dem som alkoholliknande på grund av deras
              form och att de i variationer som BD och GBL inte är narkotikaklassade.
            </seg>
            <seg n="e42a6f17">
              I dag kan GBL användas utan risk för rättsliga påföljder. När
              det kommer in i kroppen omvandlas det till GHB och får samma förödande
              följder för brukaren som det narkotikaklassade GBH. De flesta
              människor som omhändertas för ringa narkotikabrott gällande GHB
              uppger, som en naturlig följd av en ihålig lagstiftning, att de
              druckit den lagliga varianten GBL. Det är ganska naturligt.
            </seg>
            <seg n="c065179a">
              De nya drogerna, av vilka många produceras inom EU:s gränser,
              flödar i allt större utsträckning in över vår gräns i takt med
              att uppfinningsrikedomen utvecklas. Samhället behöver ett bättre
              regelverk, där snabbhet prioriteras för att kunna möta denna anstormning.
              Vissa av de nya drogerna är varianter av redan narkotikaklassade
              droger, där någon del av den kemiska processen har förändrats
              för att undgå kriminalisering, medan andra i grunden har ett helt
              annat användningsområde, såsom starka rengöringsmedel. Det har
              vi pratat om tidigare här i dag.
            </seg>
            <seg n="6a039cd6">
              Jag erinrar mig en debatt som jag hade med folkhälsoministern
              i oktober 2004. Då sade ministern att det kommer att komma lagförslag
              som löser alla problem med nya droger. Det sade faktiskt folkhälsoministern.
              Jag ställde frågan återigen, och jag fick det svaret.
            </seg>
            <seg n="59eec93d">
              Vi har sett förslagen. Folkhälsoministern var inne på förslaget
              om narkotikaprekursorer, som vi tog beslut om förra veckan och
              där Moderaterna hade en reservation. Det löser inte alls alla
              problem, Morgan Johansson många återstår.
            </seg>
            <seg n="df67ff44">
              Nu är problemet med luckor i lagen när det gäller att klassificera
              nya droger på väg att upprepas. Den här gången är det substansen
              ketamin, en hallucinogen med stark effekt, som missbrukas. Eftersom
              substansen enligt svensk lagstiftning är tillåten kan den missbrukas
              helt öppet, utan juridiska konsekvenser för den som köper och
              brukar. Att en substans inte är klassad som narkotika i laglig
              mening riskerar även att göra den extra attraktiv bland ungdomar,
              eftersom den med andra ord är legal.
            </seg>
            <seg n="b1ebf151">
              Problemet med en lagstiftning som ständigt hamnar på efterkälken,
              herr talman, när det gäller droger måste rättas till. Det är inte
              hållbart att regeringen ska förhala i månader, ibland år, innan
              nya farliga preparat kan klassas som narkotika.
            </seg>
            <seg n="feb2fd36">
              De förslag som har lagts är bra, men de har kommit sent och är
              otillräckliga. Jag måste upprepa min första fråga i min interpellation
              till folkhälsoministern: Vilka åtgärder avser folkhälsoministern
              att vidta för att skapa en snabbare process för att kriminalisera
              nya substanser som missbrukas som droger? Det är nyckelfrågan.
            </seg>
          </u>
          <note n="ac4101a4">
            Anf. 181 ANITA SIDÉN (m):
          </note>
          <u who="ulf_sjosten_98d3ff" xml:id="i-3e1e67337e9fc038-0" n="6a4bd081" prev="i-d3e8f37e659e106a-0">
            <seg n="6ba1df43">
              Herr talman! Många ungdomar vågar sig på att testa de nya så
              kallade bokstavsdrogerna, och den accepterande attityden visar
              på en oroande utveckling. Missbruk i Västsverige har lett till
              att över 1 000 personer är beroende enbart av GHB, och problemet
              ökar.
            </seg>
            <seg n="b4bf9221">
              Om vi ska kunna stå starka i kampen mot alla droger är det viktigt
              att agera snabbt och vara tydliga när nya droger dyker upp. Det
              finns ämnen, som tidigare sagts här, som först inne i kroppen
              omvandlas till en livsfarlig drog. Det får inte ta flera år innan
              en narkotikaklassificering sker.
            </seg>
            <seg n="618b7512">
              Langarna är fulla av idéer och hittar snabbt nya bokstavskombinationer.
              För mig är langarna dödens kurirer, och de har inget förbarmande
              med de människoliv de förspiller.
            </seg>
            <seg n="de5d97b5">
              I Göteborg fördubblades på ett par år antalet patienter som tagit
              en överdos.
            </seg>
            <seg n="1cf679af">
              Experterna från både rättsväsendet och sjukvården vill se dessa
              bokstavsdroger narkotikaklassade så att den illegala hanteringen
              kan hanteras och bekämpas. Polisen ska kunna arbeta förebyggande,
              men att vara polis, beslagta dessa medel för att rädda en ung
              person från att bli beroende och sedan tvingas lämna tillbaka
              den beslagtagna flaskan med dess livsfarliga, beroendeframkallande
              innehåll måste vara förnedrande.
            </seg>
            <seg n="5b8c4757">
              Ni har från regeringen uttryckt att ni är djupt oroade över missbrukssituationen,
              att den inte är godtagbar och att åtgärder måste vidtas eftersom
              läget är ytterst allvarligt. Det är vi överens om. Vi som står
              här i dag har på olika sätt försökt göra er uppmärksamma på behovet
              av åtgärder. Alltför många ungdomar har dragits in i narkotikans
              elände. Även det borde vi vara överens om.
            </seg>
            <seg n="0c4f869b">
              Jag har hört svaret från statsrådet men måste ändå få ställa
              frågan: Varför har beslut dröjt så länge, Morgan Johansson?
            </seg>
          </u>
          <note type="speaker" n="5a6a9de8">
            Anf. 182 ANNE-MARIE EKSTRÖM (fp):
          </note>
          <u who="anne-marie_ekstrom_61d49c" xml:id="i-1d251d57949aa7f1-0" n="0f7adfc2">
            <seg n="59a943ef">
              Herr talman! Jag tackar folkhälsoministern för svaret, som innehöll
              något positivt, bland annat att ketamin kommer att klassas som
              narkotika i morgon. Jag tackar interpellanterna för att de har
              ställt de här interpellationerna, för det är en mycket viktig
              fråga. Som flera har sagt här i dag är uppfinningsrikedomen stor
              bland ungdomar som hittar på nya sätt att berusa sig. Och fler
              ungdomar får inte råka illa ut, ibland så illa att de till och
              med dör, medan regeringen drar de här frågorna i långbänk när
              det gäller lagförändringar.
            </seg>
            <seg n="444805cd">
              Herr talman! Det beslut som vi fattade här i riksdagen i förra
              veckan om att klassa butandiol och GBL som hälsofarliga varor
              är välkommet, men det är inte tillräckligt, precis som flera andra
              har sagt här. Dessutom har det tagit för lång tid. Det höll även
              socialutskottet med om i sitt betänkande i ärendet, vilket också
              flera debattörer har sagt.
            </seg>
            <seg n="0bd1399b">
              Jag vill nu ställa en fråga till ministern. De 40 liter som finns
              i källaren hos polisen i Borås finns fortfarande kvar. Nu kan
              ministern göra så att de inte behöver lämnas ut. Dessa 40 liter
              innebär 4 000 dosor för ungdomar att bruka, och det är mycket.
              Det beslut som vi fattade förra veckan innebär att det inte finns
              något datum fastlagt för när lagen ska träda i kraft, utan det
              står att regeringen ska bestämma vilken dag den ska träda i kraft.
              I det här interpellationssvaret, som Morgan Johansson nu ger,
              säger han att man har lämnat detta till EU-kommissionen, eftersom
              det är ett tekniskt handelshinder. Och den respittiden, eller
              frysningstid tror jag att det kallades, gick ut i går, vilket
              innebär att den här lagen skulle kunna träda i kraft så fort som
              möjligt. Då vill jag ha svar på: När kommer den att träda i kraft?
            </seg>
            <seg n="3bb9bca0">
              Nästa vecka kommer frågan om polisen i Borås upp i tingsrätten
              i Göteborg, där man ska bestämma om de ska behöva lämna tillbaka
              de här drogerna. Om de vet att den här lagen träder i kraft inom
              en snar framtid vet de att de kan lämna tillbaka detta och sedan
              beslagta det omedelbart. Det är alltså väldigt viktigt när lagen
              träder i kraft. Så jag hoppas att ministern ser till att den kommer
              att träda i kraft så fort som möjligt.
            </seg>
            <seg n="108a4904">
              Herr talman! Sedan vill jag gå vidare med det som flera andra
              har talat om när det gäller klassningen av GBL och butandiol som
              narkotika. Det är viktigt att man fortsätter att titta på det
              i samband med översynen. Jag behöver inte komplettera för flera
              av de andra har sagt det som jag tänkte säga.
            </seg>
            <seg n="fee6fa52">
              Jag vill avsluta med att säga att regeringen har ett stort ansvar
              för att undvika att fler ungdomar dör på grund av att man ligger
              efter med lagstiftningen. Flera av oss här, Ulf och vi från Västsverige,
              har drivit den här frågan och jagat folkhälsoministern med både
              interpellationer och frågor. Vi har till och med haft en debatt
              i lokalradion hemma, i radio Sjuhärad. Och jag tror att vi alla
              kommer att fortsätta att jaga folkhälsoministern med de här frågorna.
            </seg>
          </u>
          <note type="speaker" n="29a1e35b">
            Anf. 183 Statsrådet MORGAN JOHANSSON (s):
          </note>
          <u who="morgan_johansson_b23097" xml:id="i-b371cac8b1050fbd-19" n="0cdfd2de">
            <seg n="0eedd97c">
              Herr talman! Först och främst vill jag säga: Narkotikaanvändningen
              bland ungdomar minskar. När vi frågade 15-åringar för några år
              sedan om de hade provat narkotika visade det sig att det var 10
              % som hade gjort det. Nu är det en tredjedel färre. Nu är det
              7 %. Samma trend finns bland de mönstrande. För första gången
              på 15 år vänder kurvan nedåt. När man frågar de mönstrande om
              de har provat narkotika visar det sig att kurvan vänder nedåt.
            </seg>
            <seg n="c1b206fc">
              Gå inte in i den fällan att ni automatiskt och slentrianmässigt
              hävdar att eländet bara ökar och att det blir mer problem och
              fler och fler ungdomar som provar narkotika! Vet ni varför? Då
              kommer ni nämligen att medverka till att spä på problemet. Ibland
              när man hör diskussionen låter det som att det inte är 7 % av
              15-åringarna som har provat narkotika, utan närapå 70 %. Man skapar
              då ett grupptryck på de ungdomar som inte har provat själva när
              de tror att de är avvikande och onormala på något sätt.
            </seg>
            <seg n="ed2e6162">
              Det är viktigt för oss, tror jag, att vi håller oss till fakta
              och att vi faktiskt ser att det är en mycket liten grupp av tonåringar
              som har provat narkotika, och det är också en minskning av den
              gruppen. Jag tror att det hänger ihop med de förebyggande insatser
              som vi har gjort under de här åren. Jag vill säga att det är förebyggande
              insatser som ofta har dömts ut av moderata politiker, som tycker
              att det inte är någonting som man över huvud taget bör ägna sig
              åt, utan det handlar bara om polisiära insatser och lagstiftningsåtgärder.
            </seg>
            <seg n="fc7188cc">
              Jag tycker att det, för att man ska kunna klara situationen när
              det gäller ungdomar, är viktigt att man jobbar med alla tre instrumenten.
              Det förebyggande är en sak. Brottsbekämpningen är en annan sak,
              och missbrukarvården är den tredje delen. Men bilden av att ungdomars
              narkotikaanvändning ökar tycker jag faktiskt att ni borde försöka
              revidera. Ni borde titta på de undersökningar som faktiskt är
              gjorda.
            </seg>
            <seg n="a5e78e4a">
              Likadant är det när man hör detta slentrianmässiga resonemang
              om att regeringen har dragit ut på detta inte månader utan år.
              I åratal har vi legat på substanser som vi inte har narkotikaklassificerat.
              Är det så? Är det så att vi har legat i åratal på substanser som
              vi inte har narkotikaklassificerat?
            </seg>
            <seg n="2f850e54">
              Till sist gäller det det som vi tar beslut om i morgon, ketamin.
              Vi agerade så fort vi fick besked om att det användes i missbrukssyfte
              man gjorde också beslag och så fort vi fick en anmälan från Läkemedelsverket
              om att detta borde narkotikaklassificeras. Men EU:s regler innebär
              att man måste anmäla detta, eftersom det är ett tekniskt handelshinder.
              Och även om man då får ett okej är det också oftast en frysningsperiod.
              Jag gjorde bedömningen att vi nog borde gå fram så fort som möjligt,
              men man måste ändå alltid fråga EU-kommissionen om det är möjligt
              att komma undan den där frysningsperioden, och det gjorde vi.
              Besked om detta fick vi från EU-kommissionen i går. I morgon fattar
              vi beslut om narkotikaklassificering. Vi fick besked i går. Vi
              fattar beslut i morgon.
            </seg>
            <seg n="84b9ccb7">
              Den trånga sektorn här har alltsomoftast faktiskt varit EU-kommissionens
              hantering. Det är där som flaskhalsarna ofta har legat, och det
              är dessvärre inte mycket jag kan göra åt det. Jag kan bara för
              min del, när detta diskuteras med EU-kommissionen, hela tiden
              lyfta fram att de också måste se till att hantera detta snabbt.
              Men skyll inte på regeringen och säg inte att vi inte har agerat
              snabbt. För det har vi faktiskt gjort, inte minst när det gäller
              ketaminet.
            </seg>
            <seg n="c2967189">
              Till de övriga frågorna får jag återkomma senare.
            </seg>
          </u>
          <note type="speaker" n="552ab696">
            Anf. 184 CECILIA MAGNUSSON (m):
          </note>
          <u who="cecilia_magnusson_ec6e0d" xml:id="i-e5be5044f34b7c5b-1" n="40250283">
            <seg n="a573821f">
              Herr talman! Det är lite förvånande att Morgan Johansson nu tar
              till storsläggan och målar upp moderatspöket.
            </seg>
            <seg n="7dd648b0">
              Ja, men det spelar ingen roll. Så länge det dör unga människor
              i förtid på grund av ett drogbruk har vi inte gjort tillräckligt.
              Varje dag, statsrådet Johansson, är barn och ungdomar i farozonen.
              Det gäller att vi har bra verktyg för att rättsvårdande myndigheter,
              poliser med flera, faktiskt ska kunna fånga upp det här i sitt
              brottsbekämpande arbete. Det har vittnats om, från Borås och andra
              ställen, hur man faktiskt står handlingsförlamad.
            </seg>
            <seg n="9e0ab1ec">
              Det är helt rätt. Vi måste ha förebyggande åtgärder. Jag kan
              garantera statsrådet att vi moderater inte har någonting emot
              effektiva förebyggande åtgärder. Vi måste ha effektiva brottsbekämpande
              åtgärder, och vi måste se till missbruksvården. Om det var den
              debatten vi skulle ha i dag skulle jag kunna syna regeringen i
              sömmarna där också, och det skulle inte se så ljust ut.
            </seg>
            <seg n="4392c579">
              Jag har sagt att det är jättebra att ketamin nu snabbt blir narkotikaklassat.
              Men här kommer man och skyller på EU i den allmänna EU-negativismen,
              eller vad? Visst har kommissionen sin roll. Vi har vår roll. Vi
              kan skapa ett regelverk, och min fråga till statsrådet Johansson
              var: Varför kan vi inte skapa en effektivare lagstiftning som
              fångar upp nya droger när de kommer till landet och upptäcks?
              Det är ett faktum att ungdomar inte uppfattar att det är knark
              om det inte är olagligt. Det är bara en kul grej. Man testar.
              Varför dricka vodka eller bag-in-box -vin? Detta är mycket häftigare,
              och man får ingen bakfylla. Dessutom är det inte olagligt, så
              det är ingen risk med det.
            </seg>
            <seg n="d6a3e95d">
              Så länge det finns sådana droger ute i samhället och polisen
              inte kan göra någonting åt det så måste vi se till att intensifiera
              våra insatser mot detta.
            </seg>
            <seg n="ba2220a7">
              Det är därför jag tycker att vi skulle kunna diskutera hur vi
              ska få en effektivare lagstiftning. Jag ställde frågan förut,
              och jag ställer frågan igen: Vad är det för fel med att få in
              generiska definitioner i narkotikalagstiftningen? Statsrådet Johansson
              säger att det inte är bra. Statsrådet och justitieministern Bodström
              har sagt: Nej, det är inte bra! Det var inte i går och inte i
              förrgår, utan förra året och två år tidigare.
            </seg>
            <seg n="35f47d9c">
              Med en dåres envishet måste jag fråga statsrådet, herr talman:
              Vilka rättssäkerhetsproblem finns det med en generisk definition
              i lagstiftningen? Vilka effektivitetsproblem finns det med generiska
              definitioner som är så avgörande att vi inte kan ta in det i svensk
              lagstiftning när andra EU-länder tillämpar det och det fungerar
              trots EU-kommissionen? För det gör det, statsrådet!
            </seg>
          </u>
          <note type="speaker" n="7f885f93">
            Anf. 185 ULF SJÖSTEN (m):
          </note>
          <u who="ulf_sjosten_98d3ff" xml:id="i-d3e8f37e659e106a-1" n="6a4bd081" next="i-3e1e67337e9fc038-1">
            <seg n="996be06f">
              Herr talman! Att 7 % av en ungdomsgeneration har provat på narkotika
              tycker vi är illa nog, Morgan Johansson, även om siffrorna har
              sjunkit. Vi moderater tar det på yttersta allvar, och det är därför
              vi står här i dag.
            </seg>
            <seg n="19fbeab2">
              Vi tycker också att en narkotikaklassificering ska vara solid.
              Den ska baseras på vetenskap och sociala erfarenheter. Men när
              nya droger dyker upp på marknaden så måste ändå polis, tull och
              sjukvård kunna förverka dessa substanser på ett legitimt sätt.
              Denna möjlighet saknas ofta i dag. Det kräver givetvis någon form
              av lagändring.
            </seg>
            <seg n="62dc7b2c">
              Som har relaterats här tidigare i debatten är det helt fel att
              vi måste lämna tillbaka giftiga substanser till omogna och självdestruktiva
              individer, som det tyvärr ofta är fråga om.
            </seg>
            <seg n="71023e85">
              GBL och butandiol är substanser som är precis lika farliga som
              GHB och många andra traditionella narkotiska preparat. Antalet
              dödsfall i Västra Götaland-regionen förra året till följd av GHB,
              GBL och butandiol var sju unga människor. Jämför det med heroin,
              där det var sex dödsfall under förra året.
            </seg>
            <seg n="7b8c3c70">
              Det här är en utveckling som vi har haft nu under de senaste
              åren. Problemet accelererar ständigt med nya droger, även om antalet
              ungdomar som prövar narkotiska preparat inte har ökat. Det kommer
              ändå in nya droger, och det är ett stort problem. Det måste samhället
              kunna möta på något sätt. Det möter vi inte tillräckligt bra i
              dag, Morgan Johansson.
            </seg>
            <seg n="b07b622a">
              Det var därför jag ställde frågan om vilka åtgärder folkhälsoministern
              avser att vidta för att skapa en snabbare process. Kan man tänka
              sig ett interimistiskt klassningssystem i avvaktan på en slutlig
              klassificering av dessa nya droger? Det har vi talat om i den
              reservation som vi hade till det ärende som Morgan Johansson har
              berört tidigare. Vilka åtgärder, Morgan Johansson? Svara nu!
            </seg>
          </u>
          <note n="0d688c69">
            Anf. 186 ANITA SIDÉN (m):
          </note>
          <u who="ulf_sjosten_98d3ff" xml:id="i-3e1e67337e9fc038-1" n="6a4bd081" prev="i-d3e8f37e659e106a-1">
            <seg n="d86b40fe">
              Herr talman! Det är viktigt att vi arbetar aktivt med orsaker
              till att ungdomar över huvud taget använder sig av droger. Det
              är mycket viktigt att vi arbetar förebyggande. Men det är också
              oerhört viktigt att samhället och de lagstiftande organen agerar
              när nya droger dyker upp. Många unga festar om och testar de nya
              droger som de har fått tips om.
            </seg>
            <seg n="e074c8bf">
              Narkosläkemedlet ketamin är just en sådant exempel. Läkemedelsverket
              har till och med varnat för den så kallade partydrogen. Jag måste
              få säga att syftet med att koppla ihop ordet party med drog är
              att få ungdomar att tro att medlet inte kan vara en fara för livet.
              Det är oerhört viktigt med ord och hur ord används.
            </seg>
            <seg n="61709fbd">
              Ketamin är redan narkotikaklassat i USA, Frankrike och Belgien.
              Varför har inte Sverige dragit lärdom av andra länders erfarenheter?
              Vadan denna fördröjning? Måste vi själva uppfinna hjulet på nytt
              varje gång? Om de här farliga substanserna inte narkotikaklassas
              i tid riskerar många ungdomar att lockas pröva, och de tror att
              det är ofarligt eftersom det inte sägs vara olagligt.
            </seg>
            <seg n="726f3325">
              Så sent som i april tog polisen i Nacka hand om hela tio kilo
              ketamin, men mörkertalet kan vara mycket större än så. Ska liv
              räddas så måste luckor i lagen täppas till. Det har till och med
              sagts att regeringen tidigare ville klassa ämnet ketamin som narkotika.
              I svaret på interpellationen lovar statsrådet att regeringen den
              9 juni kommer att klassa just ketamin som narkotika. Det är bra.
            </seg>
            <seg n="fa26ab00">
              Är ministern nu beredd att agera och handla så i fortsättningen
              att det motverkar alla de flaskhalsar som finns för att vi ska
              få en effektiv lagstiftning så att det går att agera snabbare
              i fortsättningen?
            </seg>
          </u>
          <note type="speaker" n="9c87b876">
            Anf. 187 ANNE-MARIE EKSTRÖM (fp):
          </note>
          <u who="anne-marie_ekstrom_61d49c" xml:id="i-1d251d57949aa7f1-1" n="0f7adfc2">
            <seg n="f0345812">
              Herr talman! Jag är precis som övriga här orolig för narkotikasituationen.
              I och med att nya droger kommer så fort så måste det finnas en
              större flexibilitet när det gäller att kunna hantera dem när de
              dyker upp. Precis som Ulf Sjösten sade behövs det en snabbare
              process.
            </seg>
            <seg n="4886cc6b">
              Jag vill gå tillbaka till den fråga som jag ställde i mitt förra
              anförande, som jag inte har fått något svar på än. När kommer
              den lag som vi fattade beslut om i förra veckan att träda i kraft?
              Om det går fort så kan vi rädda de här 40 literna butandiol från
              att komma ut på marknaden igen. Eftersom det fanns ett datum för
              när frystiden hade gått ut för EU-kommissionen i går så borde
              det finnas ett svar på den frågan ganska omgående. Jag önskar
              att jag får svar från Morgan Johansson nu.
            </seg>
          </u>
          <note type="speaker" n="b6bd1629">
            Anf. 188 Statsrådet MORGAN JOHANSSON (s):
          </note>
          <u who="morgan_johansson_b23097" xml:id="i-b371cac8b1050fbd-20" n="0cdfd2de">
            <seg n="4207335a">
              Herr talman! Det var bra att ni i alla fall inte återkom till
              de här svepande formuleringarna om att vi har legat och väntat
              på narkotikasubstanser i åratal. Så lät det först.
            </seg>
            <seg n="4d294625">
              Tvärtom har vi jobbat hårt och snabbt för att se till att de
              aktuella substanser som de här diskussionerna rör antingen kan
              narkotikaklassificeras när det gäller ketaminet gör vi det i morgon
              eller klassificeras som hälsofarliga varor. Dessutom har vi introducerat
              en ny lagstiftning som ni alldeles nyss har röstat igenom här
              i riksdagen för att kunna klassificera varor som GBL och 1,4-butandiol.
            </seg>
            <seg n="6b835c1f">
              Att hävda att vi har dragit benen efter oss när vi både har agerat
              snabbt när det gäller enskilda substanser och för en ny lagstiftning,
              som ju alldeles nyligen har röstats igenom, tycker jag nog är
              kritiskt i överkant.
            </seg>
            <seg n="676ac63f">
              Låt mig sedan ge svar på ett par frågor när det gäller generisk
              definition. Det är klart att man kan diskutera om det skulle kunna
              vara en möjlig väg. Nu menar jag inte att den väg som vi i dag
              har att varje substans klassificeras var för sig inte fungerar
              väl. Det menar jag nog att den gör. Möjligen är bekymret att vi
              då och då måste vänta på EU-kommissionen och att den ska lämna
              besked till oss. Det kan dra ut på tiden. Men i övrigt går processen
              här hemma snabbt.
            </seg>
            <seg n="a7d45a99">
              Den generiska definitionen ställer till en del bekymmer. Ett
              av dem är naturligtvis legalitetsaspekten, alltså att man måste
              veta när man begår ett brott och inte begår ett brott.
            </seg>
            <seg n="120762a6">
              För att kunna veta det måste man veta om en vara man hanterar
              är narkotikaklassificerad eller om den inte är det. Legalitetsprincipen
              är en grundläggande rättsprincip. Det är ett bekymmer. Det andra
              bekymret är vad man egentligen gör när man försöker gå den vägen.
              Man överlåter slutbedömningen till domstolar.
            </seg>
            <seg n="581b2442">
              Vi hade precis det bekymret när det gällde GHB. I dopningslagstiftningen
              har vi en definition som närmar sig en generisk definition. Det
              är faktiskt så. Men det är svårt att avgöra vilken typ av substans
              som är dopningsmedel och vad som inte är det.
            </seg>
            <seg n="b8e27f03">
              Just när det gäller GHB testades det av domstol. Man kom fram
              till att det inte gick att komma åt det på det sättet. Därför
              fick vi narkotikaklassificera det efteråt. Det säger någonting
              om bekymren också med den generiska definitionen.
            </seg>
            <seg n="7b2698a6">
              I slutändan överlåter man till domstolen att avgöra definitionen.
              Då kan man kanske få vänta ännu längre än vad vi många gånger
              får göra i nuläget när vi väntar på att EU-kommissionen ska lämna
              sina besked.
            </seg>
            <seg n="5e2113e2">
              Jag tror inte att vi behöver bråka om vem det är som är mest
              oroad över narkotikasituationen. Det jag sade var att ni inte
              ska måla upp bilden att var och varannan tonåring använder narkotika.
              Gör inte det. Då kommer ni att lägga ett grupptryck på ungdomar
              i allmänhet där många kommer att känna sig pressade till att prova
              narkotika.
            </seg>
            <seg n="b5770711">
              Var tydliga i att det bland 15-åringar är 93 % som har sagt nej,
              vilket är en väldigt hög siffra. Det förtjänar ändå att nämnas
              lite då och då att Sverige ur en europeisk synvinkel är ett av
              de länder där man har allra lägst narkotikaanvändning bland ungdomar.
              Det är en narkotikaanvändning som till och med har vänt nedåt.
            </seg>
            <seg n="e2190740">
              Ta till er av det och hjälp till att med mig driva fram ytterligare
              förebyggande insatser på ungdomssidan. Jag tror att det är vad
              vi på sikt kommer att vinna på.
            </seg>
          </u>
          <note type="speaker" n="75c9a28d">
            Anf. 189 CECILIA MAGNUSSON (m):
          </note>
          <u who="cecilia_magnusson_ec6e0d" xml:id="i-e5be5044f34b7c5b-2" n="40250283">
            <seg n="2794d3cc">
              Herr talman! Jag är tacksam att statsrådet tog upp frågan om
              den generiska definitionen. Där dök ännu en lagstiftning inom
              drogproblematiken upp. Jag är tacksam eftersom jag glömde att
              ta upp den i min uppräkning.
            </seg>
            <seg n="4b97f7b6">
              Det pekar på problematiken. Jag skulle vilja att vi grävde djupare
              och tog vara på de erfarenheter som finns internationellt från
              andra länder. Vi har nu rambeslutet om narkotikaprekursorer som
              ska in i narkotikastrafflagen.
            </seg>
            <seg n="87f57644">
              Det är komplicerat när vi har flera lagstiftningar. I den lagstiftning
              som vi fattade beslut om i förra veckan nämndes över huvud taget
              inte narkotikastrafflagen och den lagstiftning om prekursorer
              som måste in där. Det gör att det inte är heltäckande.
            </seg>
            <seg n="487b51a7">
              Det är svårt för oss som lagstiftare, men det är ännu svårare
              för dem som ska tillämpa våra lagar att använda rätt lagstiftning
              vid rätt tillfälle. Det är därför jag är så angelägen om att vi
              sammanför detta.
            </seg>
            <seg n="6f58398f">
              I stället för att ha parallella lagstiftningar ska vi titta på:
              Hur ska vi kunna få en mycket mer effektiv lagstiftning än vad
              vi har i dag med de erfarenheter som står till buds?
            </seg>
            <seg n="f9ebd46b">
              Jag blir lite förvånad när Morgan Johansson med sitt förflutna
              i justitieutskottet ändå säger att domstolarna kommer att ta ännu
              längre tid på sig än EU-kommissionen. Det bådar inte gott för
              rättsväsendet i framtiden. Men jag väljer att tolka det välvilligt.
              Det kommer nog att bli ordning på det.
            </seg>
            <seg n="8a9b4773">
              Jag vill tacka Morgan Johansson så mycket för debatten och för
              ketaminbeslutet in spe. Jag önskar lycka till i det fortsatta
              arbetet med den här viktiga lagstiftningen.
            </seg>
          </u>
          <note type="speaker" n="2a03bb66">
            Anf. 190 ULF SJÖSTEN (m):
          </note>
          <u who="ulf_sjosten_98d3ff" xml:id="i-2467efd7dd7d3c4a-0" n="6a4bd081">
            <seg n="8e62d8bb">
              Herr talman! Det låter nästan på folkhälsoministern som att han
              tror att vi interpellanter är lite mindre vetande.
            </seg>
            <seg n="d8fd5b7b">
              Jag kan försäkra folkhälsoministern att jag har följt den här
              frågan i 30 år från drogliberalismens 70-tal jag ska inte säga
              glada fram tills nu. Jag är mycket väl medveten om hur narkotikasituationen
              ser ut i Sverige. Det vågar jag stå och säga i den här talarstolen.
              Därvidlag saknas det nog inte kompetens på området. Det tror jag
              inte.
            </seg>
            <seg n="92e75390">
              Uppfinningsrikedomen som är så omvittnad är inte ny. Ungdomar
              är uppfinningsrika. De som ägnar sig åt det smutsiga hantverket
              att saluföra de här drogerna är också uppfinningsrika. Det kommer
              nog tyvärr inte att avta, utan det är något som vi får leva med
              i framtiden.
            </seg>
            <seg n="4c715c35">
              Det vore bra om den här debatten utmynnade i en samsyn om vikten
              av att starta ett arbete för att få fram den heltäckande lagstiftningen.
              Den har utlovats gång efter gång. Min fråga till folkhälsoministern
              är: När får vi den heltäckande lagstiftningen?
            </seg>
            <seg n="5ab49f02">
              Kan vi förvänta oss ett arbete som syftar till ett mer flexibelt
              och kraftfullt system för att klassificera dessa nya dödliga droger
              som kommer att fortsätta att strömma in i vårt land från olika
              håll och kanter?
            </seg>
            <seg n="57fbca5a">
              Herr talman! När det gäller drogers farlighet finns en hel del
              föreställningar om det. Jag har här en rykande färsk rapport som
              är skriven av Helen Larsson och Kristina Jennische. De går kirurgkursen
              på läkarlinjen vid Göteborgs universitet. De har haft en handledare
              som heter Kai Knudsen som är överläkare vid Sahlgrenska universitetssjukhuset
              i Göteborg. Han arbetar mycket med just den här problematiken.
            </seg>
            <seg n="657598a5">
              Jag tror kanske att folkhälsoministern inte har denna rapport.
              Därför vill jag överräcka den till ministern. Innan jag gör det,
              herr talman, vill jag också tacka för debatten. Jag känner att
              vi har en gemensam grund i den här frågan. Det känns bra. Jag
              hoppas att vi tillsammans kan arbeta för att få fram ett system
              som bättre möter de nya krav som kommer hela tiden på det här
              området.
            </seg>
          </u>
          <note type="speaker" n="5ea06626">
            Anf. 191 Statsrådet MORGAN JOHANSSON (s):
          </note>
          <u who="morgan_johansson_b23097" xml:id="i-84422d75ec8b471c-2" n="0cdfd2de" next="i-3ff531370fd09435-2">
            <seg n="c2ab8d48">
              Herr talman! Jag vill också tacka för debatten och också önska
              kollegerna en trevlig sommar. Vi är på sluttampen av riksdagens
              arbetsår, och det är kanske den sista interpellationsdebatten
              vi har för den här säsongen.
            </seg>
            <seg n="bcab28df">
              Jag har inte följt narkotikafrågan i 30 år, av uppenbara skäl,
              men däremot de senaste åren. Jag ser en utveckling där vi trots
              en ökad tillgänglighet till narkotika för det har vi ju, och det
              är ett av de stora bekymren ändå enligt mitt sätt att se lyckats
              klara av, i varje fall som det ser ut nu, att höja trösklarna
              för ungdomar.
            </seg>
            <seg n="6573f315">
              Det är nu fler ungdomar som säger nej än det var för några år
              sedan. Det är ändå en positiv utveckling. Den bör vi ta till oss.
              Vi kan jämföra och gå 30 år tillbaka. För 30 år sedan var det
              15 % av 15-åringarna som sade att de hade provat narkotika. Det
              är dubbelt så många som i dag. Vi har halverat andelen om man
              ser det i perspektivet av antal 15-åringar.
            </seg>
            <seg n="08c8e013">
              Det har mycket att göra med att man bröt med den gamla liberala
              synen som man hade i slutet på 60-talet och början på 70-talet
              och i stället gick in för en mycket mer restriktiv linje. Det
              har haft en väldigt stor betydelse för den har situationen.
            </seg>
            <seg n="ecb1bda4">
              Sedan är det så att både Ulf Sjösten och Cecilia Magnusson söker
              någon form av översyn. Vad jag förstår är det kanske egentligen
              lite annorlunda översyn. Ulf Sjösten söker en översyn, vad jag
              förstår, där det ska gå snabbare att klassificera och där man
              också ska kunna klara att göra det bredare. Som jag bedömer det
              finns flaskhalsen oftast i EU-kommissionen och inte i den svenska
              myndighetsvärlden. Därför har jag svårt att lova det.
            </seg>
            <seg n="2202a16d">
              Däremot kan jag lova en översyn när det gäller att samla ihop
              de här lagstiftningarna på ett annat sätt än tidigare på det sätt
              som Cecilia Magnusson var inne på. Det aviseras också en sådan
              översyn både i propositionen och i interpellationssvaret. Vi har
              ett antal lagstiftningar dopningslagstiftningen, lagstiftningen
              gällande hälsofarliga varor och narkotikastraffslagstiftningen
              där vi behöver göra en sådan översyn för att få ut mer. I det
              perspektivet kan också 1,4-butandiol och GBL komma i fråga för
              narkotikaklassificering precis som sägs i interpellationen.
            </seg>
            <seg n="01998c80">
              Än en gång: Tack för debatten!
            </seg>
          </u>
          <note n="4c7dc313">
            Överläggningen var härmed avslutad.
          </note>
          <note n="afdd8958">
            Ajournering
          </note>
          <note n="af367a73">
            Kammaren beslutade kl. 18.50 på förslag av talmannen att ajournera
            förhandlingarna i cirka två minuter.
          </note>
          <u who="morgan_johansson_b23097" xml:id="i-3ff531370fd09435-2" n="0cdfd2de" prev="i-84422d75ec8b471c-2">
            <seg n="760936ba">
              Återupptagna förhandlingar
            </seg>
          </u>
          <note n="dfd21ba5">
            Förhandlingarna återupptogs kl. 18.53.
          </note>
          <note n="69f6b230">
            28 § Svar på interpellation 2004/05:594 om människohandel för
            sexuella ändamål
          </note>
          <note type="speaker" n="f334e917">
            Anf. 192 Statsrådet MORGAN JOHANSSON (s):
          </note>
          <u who="morgan_johansson_b23097" xml:id="i-84422d75ec8b471c-3" n="0cdfd2de" next="i-3ff531370fd09435-3">
            <seg n="acb06aed">
              Herr talman! Elina Linna har frågat statsrådet Berit Andnor om
              vilka åtgärder hon är beredd att vidta för att bättre än i dag
              tillgodose behoven av säkerhet och stöd för kvinnor som är offer
              för människohandel för sexuella ändamål samt om hon är beredd
              att med sina nordiska kolleger ta upp frågan om hur man gemensamt
              ska kunna åstadkomma bättre möjligheter att finna dessa kvinnor
              och erbjuda dem stöd och hjälp. Arbetet inom regeringen är så
              fördelat att det är jag som ska svara på frågorna.
            </seg>
            <seg n="90e3d695">
              Regeringen ser mycket allvarligt på frågan om människohandel
              och har vidtagit en rad olika åtgärder på området. Regeringen
              har inlett arbetet med att ta fram ett nationellt handlingsprogram
              för att bekämpa människohandel. Handlingsprogrammet kommer att
              bestå av två delar: en nationell handlingsplan för det fortsatta
              arbetet med att bekämpa prostitution och handel med människor
              för sexuella ändamål, särskilt kvinnor och barn, samt en nationell
              handlingsplan för arbetet med att bekämpa människohandel för arbetskraftsexploatering
              samt handel med organ och andra former av utnyttjande. Den första
              delen av programmet ska redovisas senast under hösten 2005.
            </seg>
            <seg n="10baf69d">
              Regeringen menar att det är mycket viktigt att de som faller
              offer för människohandel får det skydd och den assistans de behöver.
              Socialtjänstlagens regler om stöd och hjälp gäller för samtliga
              som vistas i kommunen och självklart också för dem som fallit
              offer för människohandel.
            </seg>
            <seg n="1ca97ee2">
              Betydelsefulla lagstiftningsåtgärder har också vidtagits. Förbudet
              mot köp av sexuella tjänster trädde i kraft den 1 januari 1999,
              och sedan dess har antalet män som köper sex minskat, liksom nyrekryteringen
              av kvinnor i prostitution, enligt samstämmiga uppgifter från både
              polis och socialtjänst. Enligt Rikskriminalpolisen motverkar förbudet
              mot köp av sexuella tjänster att människohandlare etablerar sig
              i Sverige.
            </seg>
          </u>
          <note n="004998ce">
            I juli 2002 infördes ett nytt brott i brottsbalken, människohandel
            för sexuella ändamål. Den 1 juli 2004 utvidgades straffområdet
            till att omfatta även människohandel som sker inom landets gränser
            samt människohandel som syftar till andra former av utnyttjande
            än för sexuella ändamål, till exempel tvångsarbete eller handel
            med organ.
          </note>
          <u who="morgan_johansson_b23097" xml:id="i-3ff531370fd09435-3" n="0cdfd2de" prev="i-84422d75ec8b471c-3">
            <seg n="ceb21fc5">
              I oktober 2004 skärptes vissa straffbestämmelser i utlänningslagen
              (1989:529). En betydelsefull ändring innebär möjligheten för en
              förundersökningsledare att ansöka om ett tidsbegränsat uppehållstillstånd
              för utländska målsäganden och vittnen, bland annat offer för människohandel.
              Under den tid då dessa personer vistas i Sverige har de rätt till
              samma hälso- och sjukvård samt bistånd enligt socialtjänstlagen
              som i landet bosatta personer. Kommuner och landsting ska ersättas
              av staten för de kostnader som uppkommer i samband med tillståndsgivningen.
            </seg>
            <seg n="424cc541">
              Människohandel är ett brott som ofta överskrider nationella gränser.
              Det är därför viktigt med ett välutbyggt samarbete mellan regeringar,
              myndigheter och organisationer i berörda länder. Det pågår i dag
              ett intensivt samarbete för att bekämpa människohandel på olika
              plan, bland annat inom ramen för Europarådets arbete. Nyligen
              antogs en konvention mot människohandel som bland annat innehåller
              regleringar för hur de kvinnor och barn som faller offer för människohandel
              kan få det stöd och den hjälp de behöver.
            </seg>
            <seg n="70f65314">
              De flesta kvinnor som fallit offer för människohandel för sexuella
              ändamål i Sverige kommer enligt Rikskriminalpolisen från Baltikum,
              Östeuropa eller Ryssland. Inom ramen för Östersjösamarbetet samarbetar
              länderna för att ge stöd och skydd till särskilt utsatta barn.
              I detta arbete är handel med barn, sexuell exploatering och ensamkommande
              barn stora och viktiga frågor. Bland annat har man inrättat kontaktpersoner
              i de olika länderna för att underlätta ett omhändertagande i hemlandet
              för de barn som är offer för människohandel.
            </seg>
            <seg n="8211872e">
              Samarbetet mellan länderna inom Norden är centralt. Under 2002
              genomförde till exempel de nordiska och baltiska länderna en kampanj
              för att stoppa handel med människor för sexuella ändamål. Som
              en fortsättning på denna kampanj tog dåvarande utrikesminister
              Anna Lindh i december 2002 vid det nordisk-baltiska utrikesministermötet
              i Tallinn ett initiativ till en nordisk-baltisk aktionsgrupp mot
              människohandel. Aktionsgruppen utgör en paraplyfunktion för arbetet
              mot människohandel i den nordisk-baltiska kretsen. Gruppen ska
              också stärka den politiska hanteringen av frågan i länderna samt
              verka för att den högsta politiska prioriteringen av frågan upprätthålls.
              Även inom detta samarbete är frågan om stöd och assistans till
              offren för människohandel ett prioriterat område.
            </seg>
          </u>
          <note type="speaker" n="b834a2d4">
            Anf. 193 ELINA LINNA (v):
          </note>
          <u who="elina_linna_14975d" xml:id="i-59746ea463017528-0" n="f4209409">
            <seg n="682cc727">
              Herr talman! Först vill jag tacka statsrådet för svaret. I sitt
              svar beskriver Morgan Johansson vad regeringen hittills har gjort.
              Mina frågor har mer framåsyftande karaktär, så jag hoppas att
              Morgan Johansson i sitt nästa inlägg mer konkret kan beskriva
              regeringens arbete framgent beträffande kvinnors och barns behov
              av säkerhet och stöd. Som bekant talar vi om kvinnor och barn,
              mest flickor, som utsatts för människohandel för sexuella ändamål.
              Likaså vore det intressant att höra mer konkret om eventuella
              initiativ bland nordiska kolleger.
            </seg>
            <seg n="886083b5">
              Man uppskattar ju att mellan 400 och 600 kvinnor och barn förs
              in till Sverige årligen för prostitution. När de här kvinnorna
              och barnen kommer till Sverige har de ofta fråntagits sina pass.
              De kan inte språket och är helt utlämnade till sina transportörer.
              De lockas med löften om jobb, löften om ett bättre liv någon annanstans
              än i sina hemländer. De våldtas och misshandlas av transportören
              eller hallicken för att sedan utnyttjas av män i Sverige. Eftersom
              de ofta vistas här illegalt riskerar de också att avvisas till
              hemlandet med allt vad det kan innebära.
            </seg>
            <seg n="09cfcc27">
              Statsrådet säger i sitt svar att det är mycket viktigt att de
              som faller offer för människohandel får det skydd och den assistans
              som de behöver. Och statsrådet anser att det är självklart att
              socialtjänsten ställer upp. Men det är sällan som socialtjänsten
              får kännedom om dessa kvinnor och flickor, och mig veterligen
              gör socialtjänsten inte något speciellt fältarbete för att leta
              reda på dessa barn och kvinnor som saknar uppehållstillstånd och
              pass. Dessa kvinnor och barn vågar inte vända sig till socialtjänsten,
              om de över huvud taget känner till vårt socialtjänstsystem.
            </seg>
            <seg n="e262f200">
              Frågan är: Vad gör socialtjänsten om en kvinna som har tagits
              hit för att utnyttjas för prostitution kommer och söker skydd
              hos socialtjänsten? Finns det beredskap och rutiner för det?
            </seg>
            <seg n="cfdbe721">
              Statsrådet tar i sitt svar också upp frågan om kontaktpersoner
              som har inrättats i Baltikum, Östeuropa och Ryssland, om jag förstod
              det rätt. Jag skulle gärna vilja veta lite mer konkret vad detta
              med kontaktpersoner innebär. Och hur kommer det sig att det finns
              kontaktpersoner endast för barn och inte för kvinnor?
            </seg>
          </u>
          <note type="speaker" n="ad8cc972">
            Anf. 194 CECILIA MAGNUSSON (m):
          </note>
          <u who="cecilia_magnusson_ec6e0d" xml:id="i-e5be5044f34b7c5b-3" n="40250283">
            <seg n="4977eb0e">
              Herr talman! Det är en mycket angelägen fråga som Elina Linna
              har väckt, och jag är tacksam för att jag också får delta i diskussionen.
            </seg>
            <seg n="52928701">
              Först vill jag ta upp en sak som stöter mig i denna diskussion.
              Det är den likriktning som jag upplever att regeringen gör när
              man nämner prostitution och människohandel samtidigt. Det är en
              handlingsplan som ska omfatta prostitution och människohandel.
              För mig är det två vitt skilda begrepp. Människohandel är mänsklig
              slavhandel. Prostitution kan det finnas en viss frivillighet i.
              Även om de som utsätts för människohandel utnyttjas för sexuella
              ändamål, vilket också prostitution handlar om, tycker jag ändå
              inte att man ska sammanblanda dessa begrepp eftersom det är helt
              olika saker. Och jag vore tacksam om man kunde utmönstra detta.
              Då får man fokus på båda delarna.
            </seg>
            <seg n="9e011708">
              När det gäller prostitutionen talar statsrådet i interpellationssvaret
              om sexköpsförbudet. Och det är fortfarande inte utvärderat. Det
              skulle vara intressant att få ett svar på när det kommer en utvärdering
              av lagen om förbud mot sexköp. Det är viktigt att en utvärdering
              sker innan man säger hur pass effektiv lagen har varit.
            </seg>
            <seg n="b1987179">
              Som Elina Linna säger är detta framåtsyftande. Det måste finnas
              mycket mer att göra. Det finns nu en proposition om en ny utlänningslag.
              Där tar man bland annat upp frågan om uppehållstillstånd för kvinnorna
              och barnen. Kommer dessa barn, unga människor och kvinnor att
              få möjlighet till permanenta uppehållstillstånd? Så står det inte
              i dag. Senast frågan var uppe i riksdagen gällde fortfarande att
              det är fråga om tidsbegränsade uppehållstillstånd, inte permanenta
              uppehållstillstånd. Hur ser regeringen på detta?
            </seg>
            <seg n="6531331d">
              Vidare: Kommuner och landsting ska sedan oktober 2004 ersättas
              av staten. Hur har det gått med det?
            </seg>
            <seg n="e975ebdb">
              I Göteborg där man har en trafficking -grupp, en människohandelsgrupp,
              inom polisen upplever man jättestora problem. Det är inte bara
              att tala med socialtjänsten i Göteborg, utan där har vi 21 stadsdelsnämnder.
              Det är socialtjänsten i Mölndal, Partille, Härryda och så vidare.
              Det är så många kontaktpersoner. Och vad man önskar därifrån är
              att det fanns en samordning inom regionen. Det kan tyckas vara
              ett lokalt problem, men det handlar ändå om att statens insatser
              ska kunna bli effektiva.
            </seg>
            <seg n="8ec4e451">
              Den näst sista delen handlar om det internationella samarbetet.
              Det står ingenting om EU:s roll i detta arbete, att faktiskt ta
              hand om människor som kommer tillbaka, eftersom dessa offer oftast
              vill tillbaka. Skulle inte EU kunna göra en stor insats där?
            </seg>
            <seg n="797ce318">
              Den sista delen handlar om lagstiftningsförändringen. I dag är
              det väldigt svårt att fälla människohandlare. De döms ofta för
              det mindre brottet. Hur går det med den nya lagstiftningen när
              det gäller att utmejsla otillbörliga medel ur strafflagstiftningen?
            </seg>
          </u>
          <note type="speaker" n="fc395619">
            Anf. 195 Statsrådet MORGAN JOHANSSON (s):
          </note>
          <u who="morgan_johansson_b23097" xml:id="i-b371cac8b1050fbd-21" n="0cdfd2de">
            <seg n="72cfe958">
              Herr talman! Det var en svärm av frågor. Vi får se hur många
              jag hinner besvara på den här korta tiden.
            </seg>
            <seg n="405530ef">
              Det är klart att vi från regeringens sida ser mycket allvarligt
              på detta problem. Det är en avskyvärd verksamhet. Men vi har faktiskt
              också agerat under de senaste åren både genom lagstiftning och
              genom internationellt samarbete. Jag satt själv i Sexualbrottskommittén
              som tillsattes i slutet av 90-talet. Vi lade fram förslag om skärpta
              straff för sexualbrott, som nu har blivit lag. Men vi lade också
              fram förslaget om att människohandel ska vara ett särskilt brott.
              Det är i kraft sedan 2002. Jag tror att det var i alla fall det
              första lagstiftningsinitiativ som vi tog för att riktigt lyfta
              fram denna fråga. Men vi kriminaliserade också hela verksamheten,
              allt från rekryteringen till transporten och tvångsprostitutionen
              i Sverige. Det tycker jag var en milstolpe när det gäller bekämpningen
              av denna trafficking -problematik. Sedan 1999 finns också sexköpslagen.
              Den har fått som effekt att dessa organiserade kriminella gäng
              nu drar sig för att söka sig till Sverige.
            </seg>
            <seg n="650ddcef">
              Det är klart att Cecilia Magnusson kan ifrågasätta det. Såvitt
              jag förstår var Moderaterna aldrig särskilt intresserade av den
              här lagstiftningen från början, och det är klart att man nu försöker
              ifrågasätta om den har fått avsedd effekt. Men jag menar att man
              ska ta de uppgifter som vi har fått från polishåll på allvar.
              Jag tycker att det också fungerar rent logiskt. Om man ser att
              marknaden så att säga dras undan, det vill säga att färre män
              vågar köpa sex, är det klart att Sverige som marknad då också
              blir mindre lockande för dem som ägnar sig åt trafficking . Det
              tycker jag är väldigt bra.
            </seg>
            <seg n="cf14d1db">
              Den här effekten väcker väldigt stor uppmärksamhet i vårt närområde
              men också i andra länder ganska långt bort i Europa. Jag talade
              med Portugals hälsominister för ungefär tre veckor sedan och nämnde
              då bara i förbifarten sexköpslagen och den effekt som den har
              fått. Och man kan säga att han tände direkt på det. Så vi får
              se om det händer någonting där. Det känns ganska logiskt att den
              kanske kan ha den effekten att trafficking -problematiken minskar.
            </seg>
            <seg n="63e494a0">
              På samma sätt har denna fråga väckt intresse till och med i Ryssland
              men också i de baltiska länderna.
            </seg>
            <seg n="bbe9ebb4">
              Jag tror därför att vi har träffat rätt när det gäller lagstiftningen,
              sexköpslagen.
            </seg>
            <seg n="bbd7383a">
              Beträffande omhändertagandet kan jag säga att när man så att
              säga rullar upp ett sådant här brott och tar dem som ägnar sig
              åt det och också ska ta hand om de flickor som har kommit hit
              och som har utnyttjats, hamnar man i en situation då man helt
              enkelt måste se till att ta hand om dessa flickor på ett värdigt
              och bra sätt, så att de får möjlighet att vittna och så att de
              också får möjlighet att få råd, stöd och behandling under denna
              tid. Som stöd för det finns den nya lagstiftningen när det gäller
              offer för människohandel och möjlighet att stanna. Jag skulle
              inte vilja gå så långt som att säga att det ska leda till permanenta
              uppehållstillstånd av bara det skälet. Däremot finns det tidsbegränsade
              uppehållstillstånd under den tid som rättsprocessen pågår. Men
              sedan kan det finnas förhållanden i hemlandet som gör att de kanske
              har rätt till ett permanent uppehållstillstånd. Men det är egentligen
              en annan sak.
            </seg>
          </u>
          <note type="speaker" n="9cf50692">
            Anf. 196 ELINA LINNA (v):
          </note>
          <u who="elina_linna_14975d" xml:id="i-59746ea463017528-1" n="f4209409">
            <seg n="b48607e2">
              Herr talman! Jag förstår att jag eftersom statsrådet fått så
              många frågor inte kunde få svar på alla mina frågor. Jag hade
              en fråga om kontaktpersonerna i Baltikum, Östeuropa och Ryssland
              och ville lite mera konkret veta vad det innebär och hur det kommer
              sig att kontaktpersonerna finns endast för barn. Jag kan tänka
              mig att också kvinnor skulle behöva kontaktpersoner.
            </seg>
            <seg n="89b81908">
              Statsrådet tog upp det här med permanent uppehållstillstånd,
              detta med att kunna stanna kvar i Sverige. Vänsterpartiets åsikt
              är att man av humanitära skäl skulle ge permanent uppehållstillstånd.
              Vi vet ju att väldigt många av de här kvinnorna ja, inte bara
              de utan också deras familjer lider. Det förekommer också att transportörerna
              finns till och med på flygplatsen och tar hand om kvinnorna och
              för dem vidare till ett annat land. De kvinnor som skickas tillbaka
              till hemlandet möter således ofta en ännu värre situation än den
              som var när de åkte hit.
            </seg>
            <seg n="d95ee4d2">
              Jag skulle också gärna vilja veta mer om hur samarbetet mellan
              nordiska ministrar fortlöper. Statsrådet tog upp Portugal och
              Ryssland. Det låter intressant och hoppingivande att också där
              finns ett intresse för vår lagstiftning. I min interpellation
              frågade jag om ministern kommer att ta upp frågan om hur man gemensamt
              ska kunna åstadkomma bättre möjligheter för dessa kvinnor när
              det gäller att erbjuda dem stöd och hjälp.
            </seg>
            <seg n="15c7a0ec">
              I den vänstersocialistiska och gröna gruppen i Nordiska rådet
              där jag sitter med kommer vi att lägga fram ett förslag om bekämpning
              av människohandel med speciellt fokus på människohandel för sexuella
              ändamål.
            </seg>
            <seg n="59384d2b">
              När det gäller lagstiftningen och synen på prostitution skiljer
              det till och med mellan de nordiska länderna. Det är endast Sverige
              som har en lagstiftning som kriminaliserar köpare av sexuella
              tjänster. Det är min och Vänsterpartiets förhoppning att fler
              länder följer Sveriges exempel i frågan.
            </seg>
            <seg n="48142f7a">
              Själv tar jag alla tillfällen i akt för att diskutera den här
              frågan med mina nordiska systerpartiers representanter när vi
              träffas. Jag skulle gärna vilja veta om statsrådet Morgan Johansson
              också gör det och vilka tankar statsrådet har när det gäller möjligheterna
              att verka för att också de andra nordiska ministrarna kan intressera
              sig för frågan lite grann utifrån samma perspektiv som det vi
              har.
            </seg>
          </u>
          <note type="speaker" n="be0c85e8">
            Anf. 197 CECILIA MAGNUSSON (m):
          </note>
          <u who="cecilia_magnusson_ec6e0d" xml:id="i-e5be5044f34b7c5b-4" n="40250283">
            <seg n="27bc3230">
              Herr talman! När det gäller sexköpsförbudslagen och detta med
              att ha hög svansföring i den delen är det så att Norge, vårt kära
              broderfolk i dessa unionsupplösningens dagar, faktiskt har prövat
              om det här med sexköpsförbudslagstiftning är någonting. Man har
              hjälpt oss att utvärdera detta från norskt håll och har sagt:
              Nej, det är inte något som vi i Norge vill ha.
            </seg>
            <seg n="0e8b3c2d">
              Man funderade faktiskt på att införa en liknande lagstiftning
              men fann att den inte höll måttet. Därför tycker jag att det minsta
              man kan begära är att vi gör en rejäl utvärdering av den här lagstiftningen.
              Polisen och rättsvårdande myndigheter vet inte heller hur omfattande
              det här är. Det är ju numera dolt. Flickorna, och även unga pojkar,
              springer nu inte särskilt mycket på de kända sexköpsställena,
              utan detta är en dold verksamhet. Nu med människohandeln är nätverken
              mycket tajtare. De som jobbar med människohandeln säger: Nu när
              vi börjar lära oss om detta ser vi mycket mer. Det finns nog mycket
              mer än vi tror.
            </seg>
            <seg n="00c4a174">
              När det gäller detta med permanenta uppehållstillstånd blir jag
              ledsen över att höra statsrådet säga: Nej, de ska ha temporära
              uppehållstillstånd.
            </seg>
            <seg n="b2654e66">
              Men hit kommer människor som blivit tvingade till vårt land.
              Sedan blir de hjälpta från detta och hjälper i sin tur polis,
              åklagare och rättsväsende med att fälla dem som gjort sådant här
              mot dem. Som tack ska de sedan kastas ut i ovisshet. Det är inte
              ett problem, för de här flickorna vill inget hellre än åka hem.
              Men det kan de inte därför att de är dömda på förhand.
            </seg>
            <seg n="406160c3">
              Som en komplettering det var ju många frågor vill jag också fråga
              hur statsrådet ser på EU som en kraftfull aktör och på otillbörliga
              medel i lagstiftningen som gör att människohandlare inte fälls
              för det brottet.
            </seg>
          </u>
          <note type="speaker" n="dfbb945b">
            Anf. 198 Statsrådet MORGAN JOHANSSON (s):
          </note>
          <u who="morgan_johansson_b23097" xml:id="i-b371cac8b1050fbd-22" n="0cdfd2de">
            <seg n="bbf14740">
              Herr talman! I sitt inledande inlägg frågade Elina Linna bland
              annat om socialtjänstens möjligheter att hjälpa dem som hamnat
              i den här problematiken, som blivit exploaterade och som måste
              få hjälp med att komma ur detta. Såvitt jag vet har det fungerat
              väldigt bra i de fall som har varit aktuella.
            </seg>
            <seg n="507fc4a3">
              Elina Linna ställde också frågan: Vad gör socialtjänsten när
              någon knackar på dörren och vill ha hjälp? Såvitt jag vet har
              ingen fått vända i dörren i det sammanhanget. Däremot finns det
              från socialtjänstens sida en beredskap uppbyggd för att ta hand
              om människor i nöd ofta via jourbostäder och via socialt stöd
              och hjälp. Efter vad jag inhämtat har detta fungerat väl.
            </seg>
            <seg n="2ce1e768">
              Beträffande sättet att arbeta tycker jag att det i stället för
              att, som Elina Linna är inne på i sin interpellation, centralisera
              till ett särskilt center, väl är bättre att man tar hand om det
              lokalt, på plats, i varje berörd kommun. Det är faktiskt inte
              så väldigt många fall som det rör sig om, så detta borde socialtjänsten
              kunna vara rustad för.
            </seg>
            <seg n="e87ff25c">
              Sedan har vi detta med kontaktpersoner. Kontaktpersoner finns
              i de olika länder som ingår i Östersjösamarbetet för att hjälpa
              till vid återvändandet. De är en resurs som används i de fall
              där det rör sig om ensamkommande barn eller om barn som så att
              säga hamnat i fel land och varit utsatta för den här typen av
              trafficking .
            </seg>
            <seg n="45a0e5cf">
              Förutom Sverige ingår Danmark, Finland, Island, Norge, Estland,
              Lettland, Litauen, Polen, Tyskland och Ryssland. Dessutom är Vitryssland,
              Ukraina och Moldavien med. Det finns alltså kontaktpersoner överallt.
              Syftet är att de barn som kommer i fråga ska få ett gott mottagande
              när de kommer hem igen. Det ska finnas en struktur för att man
              ska kunna tas emot.
            </seg>
            <seg n="36029b2d">
              Sedan gäller det återigen frågan om uppehållstillstånd som både
              Cecilia Magnusson och Elina Linna lyft fram. Där kan jag ställa
              motfrågan: Tycker ni att detta i så fall ska gälla alla brottsoffer?
              Det här är ju en typ av brott. Men ska människor som blivit utsatta
              för brott i Sverige per automatik få permanent uppehållstillstånd
              i Sverige? Det tycker inte jag. Däremot tycker jag att om man
              har skäl för asyl detta får bedömas från fall till fall och naturligtvis
              utifrån vilket land vederbörande kommer från, liksom situationen
              i det landet kan man givetvis komma i fråga. Då får man söka asyl
              som alla andra. Men bara det faktum att man blivit utsatt för
              brott i Sverige tycker jag inte kan vara asylskäl.
            </seg>
            <seg n="8c056402">
              Det är intressant att höra hur Cecilia Magnusson tar strid mot
              sexköpslagen. Det är klart att det för några år sedan var en stor
              diskussion om man skulle ha den eller inte. Men när man ändå kan
              se och får uppgifter om att en av effekterna är att dessa kriminella
              ligor drar sig för att använda Sverige som marknad därför att
              antalet män som köper sex av allt att döma gått ned väldigt kraftigt
              det är inte jag som säger detta, utan det här är uppgifter från
              Rikskriminalen borde man kanske fundera över om man inte hade
              fel i början när man motarbetade sexköpslagen. Detta är i varje
              fall intressant.
            </seg>
            <seg n="1639e3f2">
              Däremot är det tydligen så att Norge inte vill gå den vägen.
              Det kan kanske bero på att Norge har en borgerlig regering, medan
              vi här har en socialdemokratisk regering, som känner väldigt starkt
              för de här frågorna.
            </seg>
          </u>
          <note type="speaker" n="3b3265e7">
            Anf. 199 ELINA LINNA (v):
          </note>
          <u who="elina_linna_14975d" xml:id="i-59746ea463017528-2" n="f4209409">
            <seg n="690e2de0">
              Herr talman! Det är väldigt viktigt att man utbildar poliser
              och domare i sexköpslagen. Vi vet det av de senaste veckornas
              händelser. Avslöjanden inom domstolsverket har talat sitt tydliga
              språk. Det skulle behövas både utbildning och förändringar i attityder
              till den här typen av brott, som ju har jämförts med snatteriet.
              Jag måste beklaga att också Morgan Johansson i viss mån faller
              i den fällan, tycker jag, när statsrådet likställer det här brottet
              med vilket brott som helst. Jag ser det brott som vi nu diskuterar
              som ett allvarligt brott. Brottet att exploatera kvinnor går inte
              att jämföra med vilket brott som helst.
            </seg>
            <seg n="b4a84197">
              Jag är en anhängare av sexköpslagen och anser att det är någonting
              där vi skulle kunna påverka först och främst våra nordiska grannländer.
              Vi kan inte bestämma vad de vill pröva, men vi kunde i alla fall
              diskutera med dem. Jag har ännu inte fått svar från statsrådet
              om statsrådet tar upp det här i diskussioner med representanter
              för andra nordiska länder och hur det ser ut när ministrarna träffas.
              Hur går tonerna?
            </seg>
          </u>
          <note type="speaker" n="c264208e">
            Anf. 200 Statsrådet MORGAN JOHANSSON (s):
          </note>
          <u who="morgan_johansson_b23097" xml:id="i-b371cac8b1050fbd-23" n="0cdfd2de">
            <seg n="9c0311e1">
              Herr talman! Jo, trafficking -frågan är en av de frågor som vi
              diskuterar. Det finns ett formaliserat samarbete med utgångspunkt
              i Östersjöstatssamarbetet. Vi träffades i Oslo för drygt en månad
              sedan för att gå igenom erfarenheterna av det samarbetet under
              ledning av den norska socialministern. Det är faktiskt ett svensk-norskt
              initiativ från början. Frågan är väldigt levande i den nordiska
              kretsen. Där för vi också en diskussion om vilka metoder vi ska
              använda. Vår sexköpslag är någonting som jag försöker torgföra
              så mycket jag kan i det sammanhanget. Jag tycker att det går bättre
              och bättre när man ser kopplingen till trafficking väldigt tydligt.
            </seg>
            <seg n="0ce8e859">
              Det var en fråga till från Elina Linna om kontaktpersoner bara
              för barn. Frågan var om man inte kan utvidga det till att också
              gälla vuxna. Det tycker jag absolut är värt att fundera på. Man
              ska kunna göra det. Det borde inte vara alldeles omöjligt att
              göra sådana utvidgningar. Det är inte så många fall som det här
              rör sig om. Man borde utnyttja de kontakter som då finns för att
              se till att återvändandet blir så smidigt som möjligt för den
              enskilda. Det kan kanske vara en del av den handlingsplan för
              att bekämpa prostitution och handel med människor för sexuella
              ändamål som vi är på väg att arbeta fram. Vi hoppas att vi ska
              kunna presentera det första utkastet redan till hösten.
            </seg>
          </u>
          <note n="4c7dc313">
            Överläggningen var härmed avslutad.
          </note>
          <note n="17e5fc0e">
            29 § Svar på interpellation 2004/05:609 om krogdiskriminering
          </note>
          <note type="speaker" n="faccf688">
            Anf. 201 Statsrådet MORGAN JOHANSSON (s):
          </note>
          <u who="morgan_johansson_b23097" xml:id="i-b371cac8b1050fbd-24" n="0cdfd2de">
            <seg n="25999985">
              Herr talman! Luciano Astudillo har frågat mig vilka åtgärder
              jag avser vidta för att krogdiskrimineringen ska försvinna.
            </seg>
            <seg n="87a835fb">
              Det är inte acceptabelt att särbehandla människor på grund av
              bland annat etnisk tillhörighet eller sexuell läggning. Därför
              är det enligt svensk lag förbjudet för en näringsidkare att diskriminera
              någon på sådan grund. Att diskriminera kan vara både straffbart
              och leda till skadeståndsansvar för exempelvis en restaurangägare.
            </seg>
            <seg n="9aa17945">
              Statens folkhälsoinstitut, som är central tillsynsmyndighet över
              efterlevnaden av bestämmelserna i alkohollagen (1994:1738), har
              i flera sammanhang framhållit att diskrimineringsbrott är exempel
              på sådan brottslighet som kan påverka beslut om tillstånd för
              servering av alkoholdrycker. Detta gäller inte enbart brott som
              har begåtts av tillståndshavaren själv, utan också brott som har
              begåtts i tjänsten av dennes anställda eller annan personal som
              han eller hon har tagit i sin tjänst, till exempel dörrvakter.
            </seg>
            <seg n="e0dfe08a">
              Ombudsmannen mot etnisk diskriminering ska verka för att diskriminering
              som har samband med bland annat etnisk tillhörighet inte förekommer
              i samhällslivet. Ombudsmannen mot diskriminering på grund av sexuell
              läggning har motsvarande uppdrag inom sitt ansvarsområde. Detta
              gäller självfallet även diskriminering inom krog- och restaurangbranschen.
            </seg>
            <seg n="a82096a0">
              Regeringen kommer, som jag tidigare framfört, att låta se över
              alkohollagens bestämmelser om villkor i syfte att detta instrument
              i högre grad ska kunna användas i det förebyggande arbetet mot
              diskriminering detta för att ytterligare motverka diskriminering
              inom restaurangnäringen på grund av etniskt ursprung, religion,
              sexuell läggning eller funktionshinder. Inom ramen för denna översyn
              får närmare övervägas om villkor ska kunna avse bland annat utbildningsinsatser
              av tillståndshavare och dennes anställda eller skyltning utanför
              restauranger om krav på klädkod etcetera i linje med vad Luciano
              Astudillo exemplifierar i sin interpellation.
            </seg>
            <seg n="0ed5ae2d">
              Jag avser inte att föregripa denna översyn genom att nu tala
              om vilka konkreta åtgärder som kan komma att vidtas. Det ankommer
              i stället på den som företar översynen att efter en utredning
              av behoven och olika alternativa lösningar avge de förslag som
              han eller hon bedömer lämpligast. Regeringen kommer att fatta
              sitt beslut mot bakgrund av de förslag som lämnats och överväganden
              som gjorts av honom eller henne.
            </seg>
          </u>
          <note type="speaker" n="f9b9ec04">
            Anf. 202 LUCIANO ASTUDILLO (s):
          </note>
          <u who="unknown" xml:id="i-da7cfec80ad6fc36-34" n="73058e28">
            <seg n="3f2b0344">
              Herr talman! För två helger sedan gick jag ut med min flickvän.
              Det var första gången på länge. Som småbarnsförälder har man inte
              så mycket tid över för firandet på helgerna längre. Min flickvän
              har också utländsk bakgrund. Vi blev frågade om identifikationskort
              på de ställen vi gick på. Det är inget märkligt i det. Men samtidigt
              kom jag ihåg studentfirandet med en av mina polare. Jag själv
              tog studenten samma år, men jag kunde inte fira av honom för jag
              blev stoppad vid ingången. Jag kom ihåg hur vi, jag och mina vänner,
              utvecklade strategier. Det var en och en som gick in. Vi hade
              alltid någon svensk kompis med oss för att över huvud taget bli
              insläppta. Jag kom ihåg att var det inte fel på mig så var det
              fel på Pavlo, Isse eller Juan eller någon annan av mina polare
              som var med. Det var många helger som jag gick hem tillsammans
              med vännerna med en sten i magen, med tunga steg, besviken över
              ännu en misslyckad helg.
            </seg>
            <seg n="80beff44">
              Diskriminering är kanske den yttersta formen av kränkning i ett
              samhälle. Genom diskriminering ifrågasätts du och den person du
              är, hur du ser ut, vilket namn du har och hur du klär dig. Men
              just krogdiskrimineringen bygger så mycket på ditt utseende. Den
              bygger på och hämtar sin näring och sin idé i unkna gamla rasteorier
              som vi trodde var döda.
            </seg>
            <seg n="022a1607">
              Konsekvensen av detta har du och jag, Morgan, debatterat flera
              gånger här i kammaren, liksom illegala krogar, illegal sprit.
              Vi får en stökigare stad, ungdomar som blir förbannade och frustrerade.
              Det är ingenting som jag försvarar, men varje helg blir många
              stoppade och nekade inträde. I själva verket har det gått så långt
              att jag vill påstå att Sveriges nöjesliv på fredagar och lördagar
              , helger i stort, har kommit att präglas av ett apartheidliknande
              system, någonting som vi aldrig kan acceptera.
            </seg>
            <seg n="6ffe4a12">
              Det är många som har börjat reagera. En del av dem finns på läktaren
              här i dag. Ungdomar är medvetna om sina rättigheter. Vi har Homan
              med sina vänner som gått runt på Helsingforss, Göteborgs och Malmös
              krogar med en dold kamera, testat av en del av dem och blivit
              stoppad och nekad. Vi har Zaynar, redaktör på Gringo, som med
              humorn som vapen försöker skämta bort den förnedring som många
              ungdomar utsätts för.
            </seg>
            <seg n="23e02edf">
              Vi har representanter från Centrum mot rasism. Alla de säger:
              Det får vara slut nu.
            </seg>
            <seg n="9f1db259">
              Det är i själva verket en motståndsrörelse vi ser växa fram här.
              Mycket kan göras. Alla de, jag och Mariam vill ha ett tydligare
              besked än att utredning pågår. Det finns flera saker som kan göras.
              Därför vill jag ha mer konkreta besked än det jag har fått i det
              skriftliga svaret som givits.
            </seg>
          </u>
          <note type="speaker" n="4d24788c">
            Anf. 203 MARIAM OSMAN SHERIFAY (s):
          </note>
          <u who="unknown" xml:id="i-da7cfec80ad6fc36-35" n="73058e28">
            <seg n="962014e8">
              Herr talman! För åtta veckor sedan stod jag i denna kammare och
              berättade om min egen sons, hans polares och många ungdomars frustration
              över att inte bli insläppta på våra krogar. Anledningen är att
              de inte passar in. Antingen har de fel kläder, är inte medlemmar
              eller så står de inte på listan.
            </seg>
            <seg n="0d0387f8">
              Samma sak mötte mina vänner som ville turista i vårt vackra land.
              De nekades inträde med samma ursäkter. Vad vill krogägarna säga
              med detta? De säger: Du passar inte in bland mina gäster för att
              du har fel hudfärg, fel hårfärg, fel ögonfärg, och jag anar att
              du har fel namn. Bara för att du inte ser svensk ut kommer du
              säkert att skrämma mina gäster, och du kommer säkert att slåss.
              Eftersom mina gäster tycker att du inte passar in här är du inte
              välkommen. Du är inte som vi andra.
            </seg>
            <seg n="ed55179f">
              Med ett sådant bemötande sätter krogägaren normen för sina gäster.
              Jag vill tro att han har gjort en marknadsundersökning bland sina
              svenska gäster om vilka människor de svenska gästerna vill se
              på krogen och umgås med.
            </seg>
            <seg n="4c9cd3bc">
              Herr talman! Jag vet att jag låter cynisk, men jag vill försöka
              förstå varför vi har krogdiskriminering i våra storstäder. Jag
              vill förstå för att därefter kunna göra något. Jag vill sätta
              stopp för detta vansinne, om det så är krog, arbete, bostad, skola
              eller kontakt med myndigheter. Diskriminering är bara av ondo.
              Oavsett var är det förödande. Vi måste skärpa våra lagar ytterligare.
              Det är det enda sättet för att komma åt diskrimineringen. Vi får
              ett mycket bättre samhälle då. Det väcker också en medvetenhet
              hos alla aktörer.
            </seg>
            <seg n="ecf52b13">
              Häromdagen fick jag höra en till historia. En ung afrikansk man
              blev inte insläppt på krogen medan hans polare var väldigt välkomna.
              Den unga mannen som skulle ha suttit här i kväll måste tyvärr
              arbeta. Men jag har lovat honom en sak, Morgan. Jag har lovat
              honom att han ska få ta del av vår debatt och förhoppningsvis
              med svar som kan få denna unga man att känna att han har rätt,
              rätt att umgås med andra precis som alla andra, rätt att vistas
              i samma lokal som andra, vita eller svenskar.
            </seg>
            <seg n="28d35da3">
              Att folk behandlades på det sättet, så illa, skedde, precis som
              Luciano säger, under apartheidtiden i USA och Sydafrika. Mina
              gäster från utlandet hade höga tankar om Sverige. Sedan de blev
              portförbjudna på krogen vägrar de att sätta sin fot i vårt vackra
              land. Jag måste säga att jag skäms. Jag kan varken förklara eller
              försvara, bara erkänna att diskriminering är ett stort problem
              i vårt land.
            </seg>
          </u>
          <note type="speaker" n="6172556e">
            Anf. 204 Statsrådet MORGAN JOHANSSON (s):
          </note>
          <u who="morgan_johansson_b23097" xml:id="i-b371cac8b1050fbd-25" n="0cdfd2de">
            <seg n="52d4a96c">
              Herr talman! Jag instämmer helt i beskrivningen, självklart.
              Jag försöker sätta mig in i känslan att inte känna att man hör
              till. Att bli diskriminerad i dörren är egentligen ett brott mot
              ens mänskliga rättigheter på något sätt. Det borde vara en mänsklig
              rättighet att slippa bli diskriminerad, i arbetslivet, i krogvärlden,
              i vilka sammanhang det än rör sig om. Samtidigt är vi inte där.
              Gamla fördomar lever kvar. Det tar tid att tvätta bort det. Säkert
              kan man jobba med förebyggande insatser, utbildning och själva
              debatten. Men, som ni pekar på här, man behöver också jobba med
              lagstiftningen.
            </seg>
            <seg n="7e0a7721">
              Det finns en lagstiftning, en antidiskrimineringslagstiftning
              i botten som man har skärpt, jag tror så sent som förra året.
              Det är ändå svårt att få fram fällande domar, kan man tycka. Det
              är egentligen inte min fråga, men jag tycker att man borde jobba
              väldigt hårt för att försöka få fram fler fällande domar.
            </seg>
            <seg n="72f14094">
              Ni pekar på en av mina lagstiftningar, alkohollagen: Varför inte
              använda alkohollagen mer aktivt för att försöka få bort diskrimineringen
              på krogen? Jag kan inte säga annat än att det är klart att vi
              ska göra det.
            </seg>
            <seg n="671f5c8f">
              Luciano och jag hade en interpellationsdebatt för några månader
              sedan där vi diskuterade om det över huvud taget är möjligt att
              dra in alkoholtillstånd om någon blir fälld för diskriminering.
              Jag sade att det är klart att det är det. Vi försökte sända den
              signalen tydligt att om man diskriminerar någon i dörren kan man
              bli av med sitt alkoholtillstånd och få lägga ned sin verksamhet.
              Det var väl en av signalerna som gick ut från den debatten, hoppas
              jag. På det sättet kan man använda alkohollagen för att avskräcka,
              för att uppmärksamma krogägare och restaurangägare, dörrvakterna
              också, på att om de har detta i system så sätter de hela sin verksamhet
              på spel.
            </seg>
            <seg n="508bf58b">
              Då är det dags att ta nästa steg. Om man kan använda alkohollagen
              på det sättet sända signalen att om ni diskriminerar kan ni bli
              av med ert tillstånd kanske man kan använda alkohollagen också
              på ett annat sätt, nämligen genom att villkora olika typer av
              förebyggande verksamhet för att man över huvud taget ska få ha
              tillstånd. Det är det vi far efter i det här interpellationssvaret.
              Vi säger att man kanske ska villkora tillstånd med utbildningsinsatser
              i de här frågorna, med skyltning som tas upp men också med andra
              sådana uppslag. Den vägen är jag absolut beredd att pröva. Det
              är också det vi aviserar.
            </seg>
            <seg n="1a0f8b8a">
              Dessvärre är det så att för att vi ska kunna lägga ett lagförslag
              så måste vi ha ett beredningsunderlag. Vi måste ha en utredning.
              Jag har i dag faktiskt med mig ett utkast till ett sådant direktiv
              till en utredning. Vi funderar nu över i vilken form vi ska göra
              en sådan utredning, om vi ska lägga det i en utredning som redan
              pågår med tilläggsdirektiv eller starta något nytt och eget. Det
              är så pass långt framme nu i alla fall med direktiven att vi är
              på väg att börja gå in i sak när det gäller tekniken. Det handlar
              om att vi ska försöka hitta en form där vi kan gå fram så snabbt
              som möjligt på en sådan förändring av alkohollagen. Från regeringens
              sida tvekar jag inte en sekund att driva det spåret vidare. Då
              använder vi alkohollagen dels som ett hot var rädda om era alkoholtillstånd,
              diskriminera ingen och dels som förebyggande instrument för att
              få fram olika insatser för att försvåra diskriminering framöver.
            </seg>
          </u>
          <note type="speaker" n="5f45f7e9">
            Anf. 205 LUCIANO ASTUDILLO (s):
          </note>
          <u who="unknown" xml:id="i-da7cfec80ad6fc36-36" n="73058e28">
            <seg n="b0d402d8">
              Herr talman! Det är bra att vi får det beskedet. Det känns himla
              positivt att nu är ett direktiv framme, och det ska utredas. Det
              finns en rad saker som kan göras. Jag har själv drivit kravet
              på att man automatiskt ska få tillståndet indraget. Statsrådet
              tyckte att det var för hårt. Man skulle kunna ha en avstängning
              en period. Man skulle med avskräckande syfte ha sex månader utan
              tillstånd när någon har blivit dömd för diskriminering. Det är
              lite mildare kanske. Du får tillståndet tillbaka efter det att
              dina dörrvakter och du som krögare har gått igenom utbildning.
              Det kan handla om obligatorisk skyltning och tv-övervakning, också
              om att se till att stärka DO i det här. Homan hade så dåliga erfarenheter
              att han var nära att ta tillbaka de stämningar som han hade lagt
              in. Han kände att de inte togs på allvar. Här finns alltså mycket
              mer att göra. Det är oerhört viktigt att man tar frågan på allvar.
            </seg>
            <seg n="ba24c357">
              Jag tycker att det finns mer som måste poängteras. Vi har, som
              jag säger, redan i dag ett apartheidliknande nöjesliv. Vi har
              ett nöjesliv som delar upp i vi och de. Samtidigt kräver en växande
              motståndsrörelse besked och förändring. Man accepterar inte att
              bli olikabehandlad. Man accepterar inte att medborgare som du
              och jag som betalar skatt, som är en del av samhället, som arbetar,
              som studerar och gör rätt för sig inte ges tillträde till alla
              rum.
            </seg>
            <seg n="06c27bd7">
              Om jag ska ge råd kring utredningen behövs det en snabb enmansutredning.
              Ge den max fram till årsskiftet att komma med konkreta förslag.
              Det brådskar.
            </seg>
            <seg n="e4168df1">
              Varje ytterligare helg är en förlorad helg då ungdomar negativt
              särbehandlas och klyftan mellan vi och de ökar. Fler ungdomar
              blir inte bara förbannade på diskoteket eller krogen utan förbannade
              på samhället. De blir förbannade på det här landet och vänder
              det ryggen. Konsekvenserna av det är enorma. Det handlar inte
              bara om den där dansen man inte blev insläppt på eller den där
              bärsen man inte fick dricka med sina kompisar.
            </seg>
            <seg n="dcdfafde">
              Jag tror att det är oerhört viktigt att fatta. Det kanske anses
              vara ett tufft förslag att alkoholtillståndet ska dras in, men
              det är nog så tufft att bli nekad inträde på ett ställe på grund
              av hur man ser ut, på grund av den hudfärg, det skinn, man har.
              Det är nog så tufft.
            </seg>
            <seg n="4e0ea0fa">
              Ska vi nu, ett par dagar efter det att vi firade nationaldagen,
              stolt kunna stå upp för de värden som det här landet bygger på
              om öppenhet, tolerans och människors lika värde måste vi sätta
              stopp för det här. Det är A och O.
            </seg>
          </u>
          <note type="speaker" n="5387b66c">
            Anf. 206 MARIAM OSMAN SHERIFAY (s):
          </note>
          <u who="unknown" xml:id="i-da7cfec80ad6fc36-37" n="73058e28">
            <seg n="99c7a018">
              Herr talman! Jag tar till mig det ministern har sagt. Jag tycker
              att det är väldigt positivt.
            </seg>
            <seg n="2d5a75c9">
              Det är bra med översyn och utredningar, men de hjälper inte de
              här unga människorna. Det måste gå snabbare. Jag kan inte säga
              till Samuel, som den unge mannen heter, att vänta ett år; det
              ska bli bättre.
            </seg>
            <seg n="910c4c38">
              Precis som Centrum mot rasism tycker jag att vi måste ha antidiskrimineringsvillkor
              för alla serveringstillstånd så att krögare som diskriminerar
              kan förlora rätten att sälja alkohol. Precis som när man säljer
              alkohol till minderåriga. Jag tycker att det är ett effektivt
              sätt. Jag tycker inte att det är hårt, Luciano. Jag tycker att
              det är väldigt bra.
            </seg>
            <seg n="760d5afc">
              Samtidigt förespråkar jag, även här tillsammans med Centrum mot
              rasism, att restaurangerna ska ha tydliga skyltar vid entréerna.
              Det har ministern sagt att han vill ompröva. Det ska vara tydligt
              vilka klädkoder och regler som gäller. Det kan vara allt från
              att här är inga vapen tillåtna till att här bär vi alla frack
              och lång klänning, eller här får du inte gå in om du har gympadojor
              på fötterna eller om du är berusad. Det kan stå att om du stör
              ordningen avvisas du från platsen.
            </seg>
            <seg n="98864b0a">
              Hur dessa skyltar ska se ut lämnar jag faktiskt åt våra krogar.
              Jag kan ge dem tips. Det är inte svårare än så.
            </seg>
            <seg n="568ae059">
              Jag tycker att de måste ansvara för att kroggästerna ska behandlas
              lika. Därför måste de vara tydliga.
            </seg>
            <seg n="63aee8b8">
              Herr talman! Det är inte bara krogdiskriminering som bekymrar
              mig. Jag har i mina tidigare debatter berört den etniska diskrimineringen
              på olika områden som bostad, arbete och rättsväsendemyndigheter.
              Krogdiskriminering är en del av den diskriminering som många människor
              i vårt land utsätts för. Det går en röd tråd i denna diskriminering
              som är systematisk och strukturell. Den är svår att komma åt.
              Därför är det viktigt att vi som politiker gör något åt detta.
              Diskriminering är allas ansvar, inte minst politikers.
            </seg>
            <seg n="2bc59bc2">
              Vi politiker på alla nivåer, inom kommunerna, landstingen och
              på riksnivå måste ta diskrimineringsfrågor på fullt allvar. Jag
              är faktiskt trött på att stå här och prata om diskriminering,
              och jag är trött på alla bortförklaringar. Jag kräver handling.
            </seg>
          </u>
          <note type="speaker" n="340c1907">
            Anf. 207 Statsrådet MORGAN JOHANSSON (s):
          </note>
          <u who="morgan_johansson_b23097" xml:id="i-b371cac8b1050fbd-26" n="0cdfd2de">
            <seg n="7e9ac0e8">
              Herr talman! Det är alldeles klart att de undersökningar som
              har gjorts har blottlagt ett mycket stort problem. Frågan är vad
              vi ska göra åt det.
            </seg>
            <seg n="840b3560">
              Vad jag säger i den här debatten är att jag är beredd att använda
              alkohollagen som ett instrument på det sätt som ni beskriver.
              Samtidigt kan jag inte lägga ett lagförslag till riksdagen med
              mindre än att det är berett och att man har tittat på konsekvenserna
              och med mindre än att det finns ett konkret förslag på hur en
              sådan lagändring i så fall ska se ut. Vi måste också ha en remissomgång
              där man går igenom alla argument för eller emot så att man har
              dem på bordet inför ett sådant beslut.
            </seg>
            <seg n="922ee0fd">
              Jag förstår mycket väl frustrationen över att det här går för
              långsamt och att vi borde ha gjort något. Å andra sidan vill jag
              säga att om det inte hade varit för det engagemang som ni båda
              har visat i den här frågan hade den aldrig kommit ens så här långt.
              Så är det. Då hade man aldrig fått upp frågan så här aktuellt
              och nära ett lagförslag.
            </seg>
            <seg n="d6ebf003">
              Jag förstår att ni tycker att regeringen måste jobba snabbt.
              Men något slags beredning måste vi ändå ha innan vi kan gå fram
              med förslag.
            </seg>
            <seg n="da35cd38">
              Jag är beredd att försöka se till att det sker så skyndsamt som
              möjligt. Jag ser naturligtvis också riskerna med att samhället
              delas upp och att man marginaliserar människor och att alltfler
              känner att de inte hör till och inte hör hemma. Det får naturligtvis
              spridningseffekter över hela samhällssektorn.
            </seg>
            <seg n="bb0f1f45">
              Man ska inte rikta ilskan enbart mot statsmakterna, mot regering
              och riksdag, utan kanske framför allt mot de fördomar som på många
              håll är förhärskande i krogvärlden. Det är ju egentligen där som
              grundproblemet ligger.
            </seg>
            <seg n="42068355">
              Driv detta hårt. Jag kan från regeringens sida säga att vi ska
              göra vad vi kan för att se till att få en ny lagstiftning på plats.
              Grundlag och annat gör att jag inte kan ta fram det direkt ur
              fickan utan det behövs en beredning.
            </seg>
          </u>
          <note type="speaker" n="7d7bb6fd">
            Anf. 208 LUCIANO ASTUDILLO (s):
          </note>
          <u who="unknown" xml:id="i-da7cfec80ad6fc36-38" n="73058e28">
            <seg n="17a060d3">
              Herr talman! Jag vill tacka statsrådet för den här debatten.
              Det känns ändå positivt att vi tog ett litet steg framåt med den
              här utredningen som på sätt och vis blev offentliggjord i dag,
              uppfattade jag det som.
            </seg>
            <seg n="da941af1">
              Vi är många som inte accepterar att den här systematiska diskrimineringen
              pågår ute i nöjeslivet. Zaynar, Darja, Muhammed, Homan och alla
              andra på läktaren kommer att följa regeringens arbete. Jag, Mariam
              och ett par andra ledamöter kommer också att följa arbetet och
              skynda på så gott det går.
            </seg>
            <seg n="e4d54716">
              Som sagt: Varje helg som vi inte inför en tuffare lagstiftning
              som både avskräcker och förebygger etnisk diskriminering och annan
              form av diskriminering ute i nöjeslivet och på andra områden,
              men det du har makt över är ju alkohollagstiftningen är en förlorad
              helg.
            </seg>
            <seg n="cf4c97c3">
              Kring utredningen har jag bara två ord att säga: Jalla! Jalla!
            </seg>
          </u>
          <note type="speaker" n="f7b88858">
            Anf. 209 Statsrådet MORGAN JOHANSSON (s):
          </note>
          <u who="morgan_johansson_b23097" xml:id="i-b371cac8b1050fbd-27" n="0cdfd2de">
            <seg n="3238c1d9">
              Herr talman! Jag tycker ändå att man ska poängtera att det redan
              i dag finns möjlighet att hota med att dra in alkoholtillståndet.
              Man kan skicka den signalen väldigt tydligt. Det var det vi kom
              fram till i den förra debatten vi hade, jag och Luciano.
            </seg>
            <seg n="3709cf7b">
              I dag tar vi ett nytt steg och säger att vi måste kunna använda
              alkohollagstiftningen också som en förebyggande insats och villkora
              tillstånd med olika typer av förebyggande insatser.
            </seg>
            <seg n="eb8628e3">
              Statsråd som jag är är jag bunden av grundlagens beredningskrav.
              För att jag ska kunna lägga ett förslag till riksdagen måste jag
              ha haft en utredare som har utformat en lag. Jag måste dessutom
              ha skickat ut den på remiss. Vi måste ha tagit fram en faktisk
              lagändring som gör att man knäcker frågan.
            </seg>
            <seg n="d89092a1">
              Ta inte fel på regeringens ambition i detta. Ni kommer att se
              att vi försöker jobba så fort vi kan.
            </seg>
            <seg n="8069b70c">
              Tack för en bra diskussion om detta.
            </seg>
          </u>
          <note n="4c7dc313">
            Överläggningen var härmed avslutad.
          </note>
          <note n="8874ca5b">
            30 § Svar på interpellation 2004/05:626 om handlingsplanen mot
            narkotika
          </note>
          <note type="speaker" n="5d03555c">
            Anf. 210 Statsrådet MORGAN JOHANSSON (s):
          </note>
          <u who="morgan_johansson_b23097" xml:id="i-b371cac8b1050fbd-28" n="0cdfd2de">
            <seg n="debc9a60">
              Herr talman! Ulrik Lindgren har frågat mig om jag avser att vidta
              några ytterligare större satsningar för att förbättra missbrukarvård
              som riktar sig till individer i början av sitt missbruk, vidta
              några åtgärder för att frivilligorganisationerna bättre ska kunna
              bedriva missbrukarvård och narkotikaförebyggande arbete samt vidta
              åtgärder för ett aktivare förebyggande arbete i skolan.
            </seg>
            <seg n="fcbb7060">
              Ulrik Lindgren målar upp en dyster bild av vårdsituationen i
              Sverige. Jag vill dock hävda att riktigt så illa som hans beskrivning
              gör gällande ser det inte ut. Det är inte så att de allra flesta
              vårdbehövande inte har några andra alternativ än att på egen hand
              försöka klara sin rehabilitering. Inte heller har samhället lämnat
              dem och deras anhöriga åt sitt öde. Antalet personer som behandlas
              för missbruk har i stort sett legat på samma nivå under perioden
              19992003. Öppenvårdsinsatser och bistånd till boende har ökat
              medan heldygnsvården varit konstant. Antalet vårddygn har ökat
              med 20 % under samma tid.
            </seg>
            <seg n="503b89aa">
              Regeringen har anslagit 820 miljoner kronor de kommande åren
              till vård- och behandlingsinsatser. Det är också korrekt att merparten
              av dessa medel går till de missbrukare som har kommit längst i
              sitt missbruk. Det är en medveten prioritering från regeringens
              sida att i första hand satsa på den grupp som är mest utsatt.
            </seg>
            <seg n="9280071c">
              Under detta och nästa år satsar regeringen totalt 700 miljoner
              kronor för att stärka vård, sysselsättning, boende och verksamhetsutveckling
              för personer med psykisk sjukdom eller psykiskt funktionshinder.
              Vidare har regeringen tecknat en överenskommelse med Sveriges
              Kommuner och Landsting om att ca 500 miljoner kronor av de medel
              som tidigare hanterats inom den nationella handlingsplanen för
              utveckling av hälso- och sjukvården årligen ska satsas på förbättringar
              av psykiatrin under åren 20052007.
            </seg>
            <seg n="e5610780">
              I den narkotikahandlingsplan som regering och riksdag antog år
              2002 är missbrukarvården ett prioriterat område. Under de två
              första åren har den särskilde narkotikasamordnaren avsatt ca 30
              miljoner kronor till olika projekt för att förbättra vårdinsatserna.
              Till detta kommer ett antal forskningsprojekt för att utveckla
              kunskapen kring vårdfrågor. Resultatet av dessa studier kommer
              att avrapporteras under året.
            </seg>
            <seg n="af4384dd">
              Skolan är en av samhällets viktigaste arenor för att främja ungdomars
              hälsa och förebygga alkohol- och narkotikamissbruk och andra riskbeteenden.
              Skolans arbete med att skapa goda miljöer för lärande och utveckling
              och för att stärka ungdomars fysiska och psykiska välbefinnande
              och utveckling är också ett prioriterat område i både alkohol-
              och narkotikahandlingsplanerna.
            </seg>
            <seg n="666e0249">
              Regeringen har gett Statens folkhälsoinstitut i uppdrag att bilda
              en arbetsgrupp med en rad berörda myndigheter för att utveckla
              det alkohol- och drogförebyggande arbetet i skolan. Folkhälsoinstitutet
              överlämnade i januari en konkret treårig genomförandeplan för
              dessa insatser. Enligt uppdraget ska Folkhälsoinstitutet föra
              ut kunskap till beslutsfattare och tjänstemän i kommunerna och
              till skolorna om kunskapsbaserade verkningsfulla metoder för att
              stärka det alkohol- och narkotikaförebyggande arbetet i skolan.
              Arbetet ska rapporteras till regeringen årligen med slutrapport
              den 31 januari 2007.
            </seg>
            <seg n="552b7611">
              Alla dessa insatser har resulterat i en bred narkotikamobilisering,
              och glädjande nog har vi också kunnat se en nedgång i andelen
              som uppger att de använt narkotika både bland skolelever och bland
              mönstrande.
            </seg>
            <seg n="c6beed94">
              Även frivilligorganisationerna pekas ut som en viktig resurs
              i narkotikahandlingsplanen. Det är dock skillnad om en frivilligorganisation
              är huvudman för en behandlingsinstitution eller om den bedriver
              ett opinionsarbete och förebyggande arbete.
            </seg>
            <seg n="6411df2b">
              Som vårdhuvudman gäller samma regler för alla, det vill säga
              att de måste bedriva en professionell verksamhet som finansieras
              via vårdavgifter. Jag ser inga skäl att ge driftstöd till vissa
              behandlingshem endast av det skälet att de är drivna av en frivilligorganisation.
              Det är insatserna för vård och behandling utifrån den enskilde
              missbrukarens behov som ska stå i fokus för satsningen, inte huvudmannaskapets
              form.
            </seg>
            <seg n="0176ca9b">
              I årets budgetproposition finns 10 miljoner kronor avsatta som
              fördelas till frivilligorganisationer inom missbrukarområdet.
              Dessa medel fördelas av Socialstyrelsen. Medlen är avsedda som
              generella stöd till organisationernas verksamhet. Till detta kommer
              normalt bidrag från kommuner och landsting.
            </seg>
          </u>
          <note type="speaker" n="8c540c76">
            Anf. 211 ULRIK LINDGREN (kd):
          </note>
          <u who="ulrik_lindgren_5f7848" xml:id="i-7b6f7dcc3f0460fc-0" n="775c1a4a">
            <seg n="09bf7bd3">
              Herr talman! Tack för svar, Morgan Johansson!
            </seg>
            <seg n="e557402a">
              Först kanske jag ska säga några ord om hur det ser ut. Det underlättar
              ju vid all diskussion om man har en någorlunda gemensam definition
              av vad som föreligger. Statsrådet tycker att jag tecknar en alltför
              dyster bild. De problembeskrivningar som redovisas i interpellationen
              är dock inget som jag bara har hittat på, även om det är lätt
              att på det personliga planet göra iakttagelser runtom i bygderna
              i Sverige av hur det ser ut. Interpellationen bygger på ett antal
              offentliga dokument och granskningar som jag är förvissad om att
              statsrådet också har tagit del av. Jag hoppas att statsrådets
              svar inte innebär en förträngning av vad som faktiskt föreligger
              i riket.
            </seg>
            <seg n="63cffa87">
              Vi har också noterat att regeringen har anslagit 820 miljoner
              i år och tre år framåt. Varför gör man det om det inte faktiskt
              föreligger stora problem på området?
            </seg>
            <seg n="0c68e84e">
              Mobilisering mot narkotika och Socialstyrelsen konstaterade förra
              året att det har skett en stor förändring i meningen att den offensiva
              inriktning som de beskrivit att vi haft tidigare, alltså att spåra
              upp, motivera och behandla narkomaner, har blivit mer av att styra
              över klientens vårdönskningar från dyr institutionsvård till billigare
              öppenvård samt att avvisa omotiverade. Jag vill tillägga att det
              ibland också handlar om att avvisa de motiverade till kö.
            </seg>
            <seg n="ed263c92">
              Hur som helst är det en välkommen förändring, tycker jag och
              säkert många med mig, att vi nu har fått dessa 820 miljoner i
              nytillkomna pengar. Det är ett belopp av en storlek som kan göra
              skillnad; det tror jag också. Samtidigt ska man vara medveten
              om att det är lite pengar i förhållande till behovet. 820 miljoner
              täcker kostnaden för några hundra av de uppskattningsvis 30 000
              tunga narkotikamissbrukarna, om man väljer att lägga allt i den
              potten. Detta understryker vikten av en nogsam prioritering.
            </seg>
            <seg n="dfc218e5">
              Här känner vi och många med oss en oro över att merparten av
              pengarna går till dem som hunnit längst i sin missbrukarkarriär.
              Det är naturligtvis inte i sig fel utan väldigt angeläget. Vi
              har fängelsesatsningen med 100 + 120 miljoner. Det måste bli en
              fungerande vårdkedja i tvångsvården. Vi måste tillbaka till en
              uppsökande verksamhet. Vi måste kunna erbjuda behandling åtminstone
              till de motiverade. Vi har också som parti lagt till att vi behöver
              en missbrukarvårdsgaranti, att man inom 30 får en behandling när
              man söker behandling.
            </seg>
            <seg n="13932cdc">
              Det är också mycket välkommet jag vill säga det igen med breddningen,
              att man ser att psykiatri, missbruk och kriminalvård hänger ihop,
              även om jag som kristdemokrat gärna hade sett att regeringen hade
              visat en större uthållighet och ett större anslag vad gäller psykiatrin.
              Vi lägger ju 925 miljoner mer till psykiatrin för att den också
              ska vara inkopplad på det här området och vara det uthålligt.
              Man kan gärna jämföra med Norges tioårsplan för att återta kapacitet
              i psykiatrin.
            </seg>
            <seg n="b2871b46">
              Vi måste dock också bli bättre på att minska nyrekryteringen.
              Det är egentligen min stora fråga här: Hur ska vi kunna bromsa
              i början? Det har presenterats olika positiva rapporter. Jag kan
              bara nämna detta med MST, multisystemisk terapi, som har provats
              med förebild från Norge och USA.
            </seg>
            <seg n="458384bc">
              Frågan är alltså: Vad kan vi förvänta oss av större insatser
              för att bromsa nyrekryteringen?
            </seg>
          </u>
          <note type="speaker" n="746416a2">
            Anf. 212 Statsrådet MORGAN JOHANSSON (s):
          </note>
          <u who="morgan_johansson_b23097" xml:id="i-b371cac8b1050fbd-29" n="0cdfd2de">
            <seg n="cdc62421">
              Herr talman! Låt mig börja med att säga att jag uppskattar Ulrik
              Lindgrens ton i debatten. Jag tror att vi har ungefär samma verklighetsbild
              i botten och ser problemen lika mycket båda två. Även om vi skjuter
              till pengar undrar man om det verkligen ska räcka för att vända
              utvecklingen. Den farhågan tror jag att vi alla har.
            </seg>
            <seg n="6f5eabe2">
              Låt mig bara säga någonting om verklighetsbilden. Socialstyrelsen
              har konstaterat att missbrukarvården år 2002 kostade ungefär 4
              miljarder kronor. Det var då en minskning från mitten av 90-talet
              med närmare 1 miljard, alltså 20 % en mycket stor nedskärning.
              Under samma period har ju behoven ökat. Antalet tunga narkomaner
              har ökat väldigt kraftigt under samma period. Gapet mellan resurserna
              å ena sidan och behovet å andra sidan har alltså ökat under perioden.
            </seg>
            <seg n="af3ae878">
              Samtidigt konstaterar man att missbrukarvården år 2003 kostade
              ungefär 4 ½ miljard kronor. Det var alltså uppskattningsvis 500
              miljoner till som kommunerna använde till vårdinsatser. Jag tillträdde
              ju år 2002 kanske det var något slags effekt av det, men det vågar
              jag nog inte hoppas på. Däremot hoppas jag att denna trend visar
              sig bestå år 2004 vi har inte fått de siffrorna ännu.
            </seg>
            <seg n="6ed88be7">
              De statliga insatserna börjar på allvar 2005, det vill säga innevarande
              år. Vi kan gå ut med de 100 miljoner kronor som är riktade till
              tvångsvården. Vi sänker avgifterna för den avslutande behandlingen
              i tvångsvården, under förutsättning att kommunerna blir bättre
              på eftervård. Det ska finnas bostad, sysselsättning och ett nytt
              socialt nätverk när man kommer ut från sin behandling. Det är
              så jag har försökt att jobba med de pengarna. Staten är beredd
              att gå in med pengar, men då måste kommunerna bli bättre på sina
              delar. Där är eftervården viktigast.
            </seg>
            <seg n="1e6579d8">
              Den statliga satsningen är det första steget. Jag är inte lite
              glad över att höra Ulrik Lindgren säga att detta är ett belopp
              av en sådan storlek att den kan göra skillnad. Jag tror att det
              är så. Nästa steg i detta kommer under nästa år, då vi bygger
              på satsningen med ytterligare 100 miljoner kronor. Till att börja
              med riktas de till frivilligvården. Vi har klarat tvångsvården
              med ett nytillskott i år, och nu kommer det en satsning på frivilligvården.
              Det är 100 miljoner för nästa år, och ytterligare 250 miljoner
              2007.
            </seg>
            <seg n="0fbd1adc">
              Vi kommer att i bästa fall konstatera att vi kommer att få kommunerna
              att generellt satsa mer på missbrukarvård. De kommer att få draghjälp
              från statens sida. Det är steg två i jobbet.
            </seg>
            <seg n="f8000ac2">
              Steg tre handlar om att stärka individens rätt till att få vård.
              Med dessa tillskott som utgångspunkt ska vi också diskutera någon
              form av vårdgaranti i missbrukarvården. Ulrik Lindgren lyfte också
              fram det förslaget. Vi får se hur långt vi kommer där. Vi har
              en utredare, Kerstin Wigzell, som tittar över möjligheterna att
              ställa sådana krav på kommunsektorn och se hur långt man kan komma.
              Då handlar det om att helt enkelt göra det lättare för den enskilde
              missbrukaren att hävda sin rätt att kräva vård och behandling
              inom en viss tid.
            </seg>
          </u>
          <note type="speaker" n="a4b17240">
            Anf. 213 ULRIK LINDGREN (kd):
          </note>
          <u who="ulrik_lindgren_5f7848" xml:id="i-7b6f7dcc3f0460fc-1" n="775c1a4a">
            <seg n="8892336e">
              Herr talman! Jag har också noterat att det 20022003 skedde en
              viss positiv förändring. Enligt de granskningar som säkert alla
              av oss har läst kan vi notera att de merpengar som kommunerna
              satsade gick till boende. Det är naturligtvis välkommet. Men det
              är fortfarande alldeles för lite för att på ett märkbart sätt
              bryta nyrekryteringen. Hur ska vi få fokus på inte bara tvångsvård,
              frivilligvård och vårdgaranti framöver? Hur ska vi bryta nyrekryteringen?
            </seg>
            <seg n="cd1895c1">
              Det finns en uppsjö av insatser som behöver göras för att den
              unge över huvud taget inte ska börja droga. Jag började mitt förra
              inlägg med att säga att när någon har börjat droga måste samhället
              intervenera tidigt, hitta fiffiga metoder, och vi måste ha en
              totalt sett bred och effektiv kommunal meny för att synliggöra
              och stödja de barn som lever i missbruksmiljöer. De har fortfarande
              inte själva börjat droga, men de lever i en uppenbar riskzon.
              År efter år brukar vi tala om att vi ser barnen i riskzonen, men
              likväl är vi fortfarande oerhört oförmögna att ge tillräckligt
              stöd för att bryta en utveckling där de med rätt stor sannolikhet
              går in i stora egna bekymmer.
            </seg>
            <seg n="713d7363">
              Det finns kommuner som jobbar progressivt med barngruppsverksamhet
              när det gäller barn som finns i missbrukarmiljöer. Det finns gruppverksamhet
              för föräldrar till barn som missbrukar. MST-pedagogiken har prövats
              i några kommuner.
            </seg>
            <seg n="1850808b">
              När nu regeringen har gjort prioriteringen att merparten av de
              820 miljonerna ska gå till den senare delen i en missbrukarkarriär
              finns det också ett jättestort ansvar på regeringen naturligtvis
              hos alla politiker att anvisa andra medel och metoder för att
              vi på allvar ska bryta nyrekryteringen. Den frågan kvarstår även
              efter den redovisning vi har hört i kväll.
            </seg>
            <seg n="7ccc1e4d">
              Min andra fråga gällde frivilligorganisationerna. I kampen mot
              drogerna räcker det inte med att vi har ett offentligt, tydligt,
              uthålligt, konsekvent åtagande, som därtill gärna är evidensbaserat,
              utan det fordras en bred mobilisering av hela det civila samhället
              för att vi på ett märkbart sätt ska bryta drogkulturen. Lyckas
              vi inte mobilisera föräldraföreningar och frivilliga, lyckas vi
              nog inte särskilt väl.
            </seg>
            <seg n="4274c5af">
              Här finns en oro över att regeringen inte är riktigt medveten
              om tillståndet för frivilligorganisationerna. Regeringen har redovisat
              diverse åtgärder i den narkotikaskrivelse vi fick tidigare i år,
              och det framgår också ett par åtgärder i dagens svar. Det är en
              medvetenhet om att frivilligorganisationerna är en viktig resurs.
              Det finns 10 miljoner som fördelas till frivilligorganisationerna.
            </seg>
            <seg n="f7c060f2">
              Det fordras större medvetenhet. Vi vet att 2004 och 2005 fortsätter
              frivilligvården att stänga enheter. 2004 var också det första
              året på länge då det var fler vårdenheter som stängde än som öppnade.
              Jag har fått uppgifter om att 99 enheter stängdes, både offentligt
              drivna och frivilligvårdens enheter. Fortfarande tappar vi mark.
              Är ni tillräckligt medvetna om att frivilligorganisationerna fortsätter
              att marginaliseras i det viktiga arbetet? Är ni beredda att involvera
              dem i det fortsatta arbetet?
            </seg>
          </u>
          <note type="speaker" n="b2e58519">
            Anf. 214 Statsrådet MORGAN JOHANSSON (s):
          </note>
          <u who="morgan_johansson_b23097" xml:id="i-84422d75ec8b471c-4" n="0cdfd2de" next="i-3ff531370fd09435-4">
            <seg n="0fff7dbe">
              Herr talman! Låt mig utreda begreppen.
            </seg>
            <seg n="16c53f9c">
              Frivilligvården är vård där man kommer på frivillig basis, i
              motsats till tvångsvården där man omhändertas.
            </seg>
          </u>
          <note n="9c17f483">
            (ULRIK LINDGREN (kd): Frivilligorganisationer.)
          </note>
          <u who="morgan_johansson_b23097" xml:id="i-3ff531370fd09435-4" n="0cdfd2de" prev="i-84422d75ec8b471c-4">
            <seg n="b1e9d3b6">
              Just det. Frivilligvården får av de pengar som vi skjuter till
              till missbrukarvården totalt sett. Frivilligorganisationerna kan
              vara en del i det förebyggande arbetet. Vad jag förstår av Ulrik
              Lindgrens resonemang vill man gärna rikta in sig på ungdomar i
              tonåren, innan de har fastnat i ett narkotikaberoende.
            </seg>
            <seg n="2b493f33">
              Det finns åtminstone två spår till som man måste ha i minnet.
              Det ena är den narkotikapolitiska handlingsplanen och de handlingsplaner
              kring alkohol- och narkotikafrågor som vi förbereder för 20062010.
              Sådana handlingsplaner ska läggas fram till hösten. Sedan 20012002
              har vi hittills gått ut med närmare 1 miljard för de alkohol-
              och narkotikapolitiska handlingsplanerna för att se till att jobba
              aktivt mot framför allt ungdomssidan för att minska narkotikaanvändningen.
              Vi har kunnat se glädjande resultat.
            </seg>
            <seg n="6fc17e3c">
              Andelen 15-åringar som säger att de har provat narkotika minskar.
              För några år sedan var det 10 %. Nu är det 7 %. Det kanske inte
              låter som så mycket, men det är ändå en tredjedel färre. Ibland
              när man lyssnar på debatten skulle man tro att det inte är 7 %
              av 15-åringarna som har provat narkotika utan 70 %. Det är livsfarligt
              att föra det resonemanget eftersom det skapar något slags grupptryck
              på de 15-åringar som faktiskt träffas av signalen och tror att
              de är onormala. 93 % har inte provat narkotika, och vi har till
              och med höjt tröskeln för att säga nej.
            </seg>
            <seg n="222bf130">
              Vi har och vi kommer att alltjämt ha frivilligorganisationer
              för det förebyggande arbetet. Det är föreningar av olika karaktär,
              och de är oerhört viktiga framför allt i det lokala förebyggande
              arbetet. Vi har byggt upp det lokala förebyggande arbetet på så
              sätt att en stor del av pengarna som har gått ut de senaste åren
              har finansierat lokala alkohol- och drogsamordnare som har arbetat
              i förebyggande syfte. Vi har nu 300 sådana anställda på plats
              i landets kommuner och landsting. De jobbar med att lokalt samla
              alla goda krafter i respektive kommun för att försöka motverka
              drog- och alkoholanvändning bland ungdomar. Oftast inriktar man
              sig på ungdomssidan. Då vänder man sig ofta till och samarbetar
              med föreningslivet och frivilligorganisationer. Jag tycker att
              det är en strategi som vi måste fortsätta att använda oss av,
              så det kommer också att vara en väsentlig del i den kommande handlingsplanen.
            </seg>
            <seg n="f5502b05">
              Nu ska vi lägga fram handlingsplaner för nästa år. Utöver det
              finns ett annat spår, och det är den parlamentariska utredningen
              om den sociala barn- och ungdomsvården som ska lämna sitt betänkande
              till mig i höst. Där handlar det om att bland annat se över vilka
              insatser kommunerna gör mot de ungdomar som kanske har kommit
              lite längre i sin problembild, som kanske har stulit sin första
              stereoapparat i en bil, som har gjort sina första inbrott och
              som kanske redan då har ett narkotikamissbruk i botten. Vi återkommer
              i höst till hur en sådan handlingsplan ska se ut.
            </seg>
          </u>
          <note type="speaker" n="a92b0420">
            Anf. 215 ULRIK LINDGREN (kd):
          </note>
          <u who="ulrik_lindgren_5f7848" xml:id="i-7b6f7dcc3f0460fc-2" n="775c1a4a">
            <seg n="b12aef24">
              Herr talman! Jag tror att vi är ganska eniga om att de 820 miljonerna
              inte är nog vad gäller den totala meny som behöver mobiliseras
              för att stävja alkohol- och narkotikabruket. Det behövs också
              en mycket större andel insatser, om inte de 820 miljonerna så
              i alla fall nya pengar, som gör att vi får ett mycket kraftfullare
              förebyggande arbete. Jag välkomnar och ser fram mot vad de utredningar
              och planer som ligger kan komma att innebära framöver.
            </seg>
            <seg n="01ca0778">
              Kristdemokraterna har också valt att anslå pengar till frivilligorganisationerna.
              Vi anser att det borde finnas ett statligt bidrag till dem, inte
              för driften det ser ut som att Morgan Johansson tolkar det så
              utan för att utveckla deras verksamhet så att de kan ta ytterligare
              en viktig del av det angelägna arbete som behöver göras.
            </seg>
            <seg n="dbe8201f">
              Den största frivilligrörelsen är ändå landets föräldrar. Vi ska
              avkräva föräldrarna ett mycket stort ansvar för sina barn. Just
              ingen kan ersätta föräldrarna, och de är av vital betydelse för
              barnen. Men om vi avkräver dem ett väldigt stort ansvar är det
              också väldigt viktigt att vi ger dem befogenheter och förtroende
              att utöva sitt ansvar.
            </seg>
            <seg n="c92ba116">
              Här finns nu, glädjande nog, en hel del kunskap om hur man ska
              bära sig åt för att mobilisera föräldraresursen. Jag redovisar
              i interpellationen Örebro universitets arbete med detta. Om det
              riktas information och träffas överenskommelser med hela föräldragruppen
              i en klass kan man mobilisera dem och få till stånd en kraft som
              gör att alkoholdebut skjuts upp och att det blir positiva sidoeffekter
              som mindre kriminalitet.
            </seg>
            <seg n="a8e64541">
              Den skolinformationen ser jag inte att vi riktigt har på plats
              här. Man skulle naturligtvis vilja se detta utvecklat i hela riket.
              Det ser inte ut att föreligga i den plan från Folkhälsoinstitutet
              som Morgan Johansson hänvisar till, utan det ligger lite vid sidan
              om. Jag hade naturligtvis varit tacksam om vi fått ett mer konkret
              besked om att vi ska rulla det här i hela landet.
            </seg>
          </u>
          <note type="speaker" n="cee2ee23">
            Anf. 216 Statsrådet MORGAN JOHANSSON (s):
          </note>
          <u who="morgan_johansson_b23097" xml:id="i-b371cac8b1050fbd-30" n="0cdfd2de">
            <seg n="dd2bc842">
              Herr talman! Så är det ju. Vi har utvärderat de handlingsplaner
              som vi har haft fram till 2005. Med det som bas ska vi lägga fram
              nya handlingsplaner för 2006 och framåt. Föräldradelen gäller
              där vilken strategi man använder för att till exempel få gemensamma
              regler i klassen, hur länge ungdomar får vara ute, vad man tillåter
              dem när det gäller uteliv och sådant. Det visar sig vara väldigt
              effektivt. De lärdomarna försöker man sprida vidare. Det kommer
              vi också att ta upp i den handlingsplan som läggs fram.
            </seg>
            <seg n="1ca06649">
              Det är också så att den lokala alkohol- och drogsamordnaren till
              exempel ordnar föräldramöten. Efter det att man har gått igenom
              hur problematiken ser ut i klassen, hur mycket ungdomar dricker,
              om de har använt narkotika, har det också uppmärksammats att just
              föräldrarnas roll är oerhört viktig. När det gäller alkohol innebär
              en mer tillåtande attityd till alkohol från föräldrarnas sida
              ökade risker för barnen att hamna i mer problemdrickande. De sambanden
              är väldigt starka. Jag ser fram mot att vi ska kunna vidareutveckla
              det när vi lägger fram de kommande handlingsplanerna.
            </seg>
            <seg n="d6718bd7">
              Ett sätt som landets föräldrar engagerar sig på det brottsförebyggande
              och alkohol- och narkotikaförebyggande området är nattvandringar,
              Farsor &amp; Morsor på stan. Jag talade på deras riksförbunds årsstämma
              häromveckan, och vi sköt till 200 000 kr, speciellt riktat till
              nattvandrarverksamheten. Det är ett exempel där vi ger direkt
              stöd man ger också stöd via Socialstyrelsen till olika förebyggande
              insatser.
            </seg>
          </u>
          <note n="4c7dc313">
            Överläggningen var härmed avslutad.
          </note>
          <note n="c9bab369">
            31 § Svar på interpellation 2004/05:631 om socialtjänstens arbete
            med barn
          </note>
          <note type="speaker" n="259d38cd">
            Anf. 217 Statsrådet MORGAN JOHANSSON (s):
          </note>
          <u who="morgan_johansson_b23097" xml:id="i-b371cac8b1050fbd-31" n="0cdfd2de">
            <seg n="0c20155a">
              Herr talman! Solveig Hellquist har frågat mig vilka åtgärder
              jag avser att vidta med anledning av en rad olika problembilder
              som hon lyfter fram i sin interpellation samt om jag avser att
              vidta några åtgärder för att påskynda förändringsarbetet inom
              socialtjänsten.
            </seg>
            <seg n="463d9804">
              Socialtjänsten har ett stort och viktigt ansvar för utsatta barn.
              När stöd eller hjälp från annat håll inte räcker till eller när
              barnet behöver skydd är socialtjänsten skyldig att ingripa. Alla
              insatser som rör barn ska ha barnets bästa som utgångspunkt. Enligt
              socialtjänstlagen ska socialtjänsten verka för att barn och ungdomar
              växer upp under trygga och goda förhållanden. Socialtjänsten ska
              aktivt verka för att förebygga och motverka missbruk bland barn
              och unga. Vidare ska socialtjänsten i nära samarbete med hemmen
              sörja för att barn och ungdomar som riskerar att utvecklas ogynnsamt
              får det skydd och stöd som de behöver. Tidiga insatser riktade
              till barn i utsatta situationer och deras familjer är ett väsentligt
              inslag i socialtjänstens arbete. Om barnet eller den unge behöver
              vårdas eller bo i ett annat hem än det egna ska socialnämnden
              sörja för placering i ett familjehem eller i ett hem för vård
              och boende (HVB).
            </seg>
            <seg n="34a64e49">
              Den sociala barn- och ungdomsvården är, förutom den vård som
              bedrivs av Statens institutionsstyrelse, i allt väsentligt ett
              ansvar för kommunerna. Socialtjänstlagen har karaktären av ramlag
              och lämnar stor frihet för kommunerna att organisera sin verksamhet
              enligt lokala behov.
            </seg>
            <seg n="ea431e7a">
              Ett effektivt arbete för att förbättra situationen för utsatta
              barn kräver att alla inblandade myndigheter och andra samhällsorgan
              hjälps åt. Socialtjänsten kan inte stå ensam i detta arbete. Polisen,
              skolan, kriminalvården och hälso- och sjukvården med flera har
              en skyldighet att anmäla till socialnämnden att ett barn kan behöva
              nämndens skydd (bl.a. 14 kap. 1 § SOL).
            </seg>
            <seg n="e73e26ff">
              När det gäller barn och ungdomar som far illa eller riskerar
              att fara illa är det oerhört viktigt att alla inblandade runt
              barnet samverkar. Socialtjänsten har ett huvudansvar att se till
              att samverkan mellan samhällsorgan och andra som berörs kommer
              till stånd. I september år 2003 gav regeringen Socialstyrelsen
              i uppdrag att i samverkan med Rikspolisstyrelsen och Myndigheten
              för skolutveckling ta fram en övergripande strategi för samverkan.
              I oktober år 2004 redovisade Socialstyrelsen ett förslag som för
              närvarande bereds i Regeringskansliet.
            </seg>
            <seg n="2e64aa41">
              Förbättrad kompetens och kunskapsutveckling inom den sociala
              barn- och ungdomsvården är en viktig fråga. Solveig Hellquist
              pekar bland annat särskilt på svårigheten att rekrytera kvalificerad
              personal. I Socialstyrelsens rapport Individ- och familjeomsorg
              Lägesrapport 2004 framgår att de svårigheter som tidigare funnits
              att rekrytera personal har förbättrats under senare tid.
            </seg>
            <seg n="8296197e">
              I många kommuner pågår det ett utvecklingsarbete, med avseende
              både på innehållet i utredningarna och på utredningsmetoder, för
              att åstadkomma större öppenhet och delaktighet för barnet, familjen
              och det övriga nätverket. När det gäller innehållet i utredningarna
              och hur de struktureras har Socialstyrelsen i samarbete med sju
              kommuner genomfört ett utvecklingsprojekt, Barns behov i centrum
              (BBIC). Målet är att utveckla ett enhetligt system för utredning
              och uppföljning inom den sociala barnavården i hela Sverige.
            </seg>
            <seg n="4816ccd9">
              Inom ramen för programmet Nationellt stöd för kunskapsutveckling
              inom socialtjänsten har ett förslag till kompetensbeskrivning
              utarbetats inom barn- och ungdomsområdet. Förutom relevant grundutbildning,
              personlig lämplighet och ett etiskt förhållningssätt innebär förslaget
              krav på fördjupade kunskaper och möjlighet till kvalificerad vidareutbildning
              om barn som far illa.
            </seg>
            <seg n="ac139344">
              Den sociala barn- och ungdomsvården har under de senaste decennierna
              genomgått stora förändringar. Det rör sig om en verksamhet med
              komplexa samband, och det finns i dag en begränsad kunskap om
              vilka konsekvenser de olika åtgärder som socialtjänsten tillhandahåller
              innebär. Regeringen har i olika sammanhang uppmärksammats på ett
              antal brister och utvecklingsbehov inom den sociala barn- och
              ungdomsvården. Därför har regeringen också som Solveig Hellquist
              påpekar tillsatt en parlamentarisk kommitté med uppdrag att ta
              fram underlag till en nationell handlingsplan för den sociala
              barn- och ungdomsvården (Sociala barn- och ungdomsvårdskommittén).
              Utredningen ska genomföra en samlad analys och eventuellt föreslå
              förändringar i målen för den sociala barn- och ungdomsvården samt
              föreslå hur den bäst bör organiseras för att uppnå dessa mål.
            </seg>
          </u>
          <note type="speaker" n="d5c62467">
            Anf. 218 SOLVEIG HELLQUIST (fp):
          </note>
          <u who="solveig_hellquist_cfc9ee" xml:id="i-20a52f8c26303234-0" n="61de956a">
            <seg n="50cf5acc">
              Herr talman! Jag får tacka ministern för svaret, även om jag
              inte tycker att jag har fått riktigt konkreta svar utan snarare
              en information om socialtjänstens ansvar, som det är beskrivet
              i socialtjänstlagen och som inte riktigt beskriver den verklighet
              som jag har mött.
            </seg>
            <seg n="0e78d412">
              Bakgrunden till den här interpellationen är framför allt att
              jag känner väldigt starkt för individ- och familjeomsorgen, som
              jag tycker delvis är en glömd verksamhet, och jag ser ett enormt
              behov av förändring och förnyelse inom den här verksamheten.
            </seg>
            <seg n="a0e77588">
              Min avsikt är inte att misskreditera socialarbetarna, som har
              ett mycket svårt arbete. Däremot vill jag lyfta fram socialtjänstens
              behov av nya verktyg för att man ska kunna hjälpa utsatta barn.
              Jag tror att det är väldigt viktigt att man vågar lyfta upp problemen
              på bordet för att kunna lösa dem. Och det är klart att jag hade
              hoppats att statsrådet i alla fall skulle instämma i min problembeskrivning.
            </seg>
            <seg n="b821d451">
              Det jag har fört fram i den här interpellationen har jag inte
              tagit ur luften, utan det är hämtat från Socialstyrelsens sammanställning
              av länsstyrelsernas tillsyn. Dessutom pratar jag regelbundet med
              socialsekreterare som i allt väsentligt delar min dystra syn.
              För att åhörarna ska veta vad jag bekymrar mig över ska jag göra
              en kort sammanfattning.
            </seg>
            <seg n="39913edf">
              Personal som har anmälningsskyldighet enligt socialtjänstlagen
              fullgör inte sin skyldighet i tillräcklig utsträckning. Bara ungefär
              hälften av anmälningar om barn som far illa leder till utredningar.
              Familjehemsvården och institutionsvården följs inte upp. Barnperspektivet
              förbättras men har inte fått tillräckligt genomslag. På vissa
              ställen är det de facto svårt att rekrytera kvalificerad personal,
              och ofta är det unga socialsekreterare som får ta dessa svåra
              ärenden.
            </seg>
            <seg n="ea4ac4a9">
              I ekonomiskt kärva tider är det ofta de förebyggande insatserna
              som får stryka på foten.
            </seg>
            <seg n="aaa5bd59">
              När det gäller barn som far illa tycker jag att det är ett stort
              problem när LVU inte är tillämplig och de här barnen kan hamna
              i en gråzon. Jag har tittat lite grann på länsstyrelsernas rapporter.
              De har undersökt just det här. De tycker att det i vissa fall
              är bekymmersamt. Man söker tvångsvård, enligt LVU, och i vissa
              fall avslår då länsrätt eller kammarrätt det här. Sedan vill familjen
              inte ha någon mer kontakt samtidigt som socialtjänsten har ett
              fortsatt ansvar. Det är en verklighet att det finns barn som inte
              får den hjälp de behöver.
            </seg>
            <seg n="205e9831">
              Med anledning av det här interpellationssvaret skulle jag vilja
              ställa en fråga till statsrådet. Regeringen har i olika sammanhang
              uppmärksammat brister inom den sociala barn- och ungdomsvården.
              Vilka brister är det som har uppmärksammats? Är det de som jag
              har talat om?
            </seg>
            <seg n="62835209">
              Jag vill också fråga statsrådet angående anmälningsskyldigheten.
              Den har de facto aldrig någonsin fungerat. Hur ska man komma till
              rätta med problemet att barn som kanske till och med är utsatta
              för fara inte får den hjälp de behöver?
            </seg>
            <seg n="93153082">
              Jag vill också fråga om statsrådet ser ett behov av förnyelse
              och förändring i socialtjänsten. Och jag vill fråga om det här
              med verktyg. Tycker statsrådet att socialtjänsten har tillräckliga
              verktyg och tillräckligt med muskler för att kunna hjälpa utsatta
              barn och ungdomar?
            </seg>
          </u>
          <note type="speaker" n="54902186">
            Anf. 219 ULRIK LINDGREN (kd):
          </note>
          <u who="ulrik_lindgren_5f7848" xml:id="i-7b6f7dcc3f0460fc-3" n="775c1a4a">
            <seg n="61ca161d">
              Herr talman! Tack, Solveig Hellquist, för att du har ställt den
              här angelägna interpellationen om socialtjänstens arbete med barn
              och om tillståndet i socialtjänsten!
            </seg>
            <seg n="29bc53a8">
              Den här frågan understryker vikten av min fråga, hur vi ska få
              till stånd ett preventivt arbete som minskar nyrekryteringen till
              missbruk och kriminalitet.
            </seg>
            <seg n="c6e52865">
              En sak är helt klar. Även om vi lyckas göra riktigt stora framsteg
              vad gäller socialtjänstens arbete och det offentligas insats över
              huvud taget måste vi också få till stånd ett massivt stöd från
              det civila samhället i övrigt. Jag har i kväll särskilt betonat
              föräldrarna. Föräldrarna måste få ett starkt stöd, gärna via skolans
              verksamhet.
            </seg>
            <seg n="7fb9612c">
              I svaret till mig tidigare fick vi av ministern en redovisning
              av Folkhälsoinstitutets uppdrag, att skriva en treårig genomförandeplan
              för det alkohol- och drogförebyggande arbetet i skolan. Den rapporten
              lämnades i januari i år. Man ska då försöka göra detta med kunskapsbaserade
              verkningsfulla metoder, och jag ser inte riktigt att det jag har
              efterlyst har kommit med i den rapporten.
            </seg>
            <seg n="2ce6de08">
              Som jag uppfattar Folkhälsoinstitutets plan för spridning av
              kunskap och metoder finns inte STAD med, som var Helsingforss
              grepp för att nå föräldrarna via skolan och därmed också mobilisera
              den kraften. Inte heller finns Örebro universitets viktiga forskningsjobb
              med i genomförandeplanen. Innehållet i Folkhälsoinstitutets genomförandeplan
              är en studiecirkelverksamhet som i och för sig gör anspråk på
              att vara evidensbaserad och som säkert kan vara bra det är alltså
              studiecirklar där elever och föräldrar finns med. Utveckling av
              lärares ledarskap i klassrummet finns också med och att skolan
              ska göra en väl känd alkoholpolicy och lite sådana ingredienser.
              Men det finns inte riktigt den mobilisering som jag gärna vill
              efterlysa igen, alltså mobiliseringen av föräldrakraften.
            </seg>
            <seg n="5e72c561">
              Ett antal föräldrar har det visat sig i den här Örebrostudien
              kan sägas ha mindre egna resurser för att stödja sitt barn. I
              den här mobiliseringen av föräldragruppen kommer de ändå med och
              gör också de betydande insatser. Och de får stöd så att de kan
              stå för sin föräldraauktoritet och vara stödjande också för sitt
              barn.
            </seg>
            <seg n="3c0573ef">
              Jag skulle hemskt gärna vilja att ansvarigt statsråd tar med
              sig vikten av att Folkhälsoinstitutets genomförandeplan verkligen
              blir kraftfull för att socialtjänsten och det offentliga inte
              ska stå där själva med arbetet utan få en väldigt viktig mobilisering
              av det civila samhället.
            </seg>
          </u>
          <note type="speaker" n="e3eb61de">
            Anf. 220 Statsrådet MORGAN JOHANSSON (s):
          </note>
          <u who="morgan_johansson_b23097" xml:id="i-b371cac8b1050fbd-32" n="0cdfd2de">
            <seg n="d65050f4">
              Herr talman! Jag tror att Ulrik Lindgren försöker sig på att
              göra en fräckis här. Han fortsätter den interpellationsdebatt
              som vi alldeles nyss avslutade och tar in den också när det gäller
              den här frågan. Det må vara hänt, men jag kommer nog att koncentrera
              mig på Solveig Hellquists frågeställningar, i alla fall i förstone.
              Sedan får vi se om jag också hinner kommentera Ulrik Lindgrens
              inlägg i den här delen.
            </seg>
            <seg n="d883ec52">
              Vi lade fram en proposition för några år sedan om utsatta barn
              där vi bland annat skärpte straffen för barnmisshandel. Vi utvidgade
              också anmälningsplikten. Vi skrev in anmälningsplikten i alla
              lagstiftningar som styr de olika personalkategorier som vi talar
              om. Det gäller skolsidan, barnomsorgen, hälso- och sjukvården.
              Och vi utvidgade den då också till kriminalvården.
            </seg>
            <seg n="d127359d">
              Jag vill återigen trycka på vikten av att man, om man kommer
              i kontakt med barn som man tror far illa hemma, ska anmäla det
              till socialtjänsten. Det ska man aldrig tveka att göra därför
              att det i slutändan är socialtjänsten som ska ta ställning utifrån
              den information man har. Man kanske får anmälningar från många
              håll. Då kan man ju lägga ett pussel, så att säga. Men i slutändan
              är det just socialsekreteraren som ska göra den slutbedömningen
              och inte den enskilde läkaren eller läraren som står för själva
              anmälningen.
            </seg>
            <seg n="8e13301b">
              Solveig Hellquist säger att det här inte fungerar och att det
              aldrig har fungerat. Vi vet att det har funnits problem. Man har
              frågat just läkare och lärare om det har funnits tillfällen när
              de inte har anmält. Det var därför som vi valde att skärpa, förtydliga,
              lagstiftningen för några år sedan. Jag har inget underlag hittills
              som säger att vi måste göra ytterligare skärpningar. Och jag har
              svårt att se hur en sådan skärpning i så fall skulle se ut. Jag
              tror nog att det mer handlar om att föra ut själva kunskapen och
              trycka på att det här måste man faktiskt följa. Den här skyldigheten
              har man faktiskt.
            </seg>
            <seg n="880283ed">
              Sedan är det väl så att alla anmälningar som görs inte leder
              till utredning. Det kan bero på att man gör en kontroll och ser
              att detta inte är värt att gå vidare med. Det behöver inte vara
              ett kriterium för att anmälningsskyldighetsinstitutet inte fungerar.
              Det kan faktiskt vara så att det fungerar men att man sållar bort
              det som man menar inte är värt att gå vidare med.
            </seg>
            <seg n="63ad90a9">
              Hur som helst lade vi fram den här propositionen för några år
              sedan. Vi fick en bättre lagstiftning på det sättet men kände
              samtidigt att vi måste gå vidare. Vi har haft socialtjänstlagen
              i över 20 år, men vi har inte vid något tillfälle systematiskt
              gått igenom hur det egentligen fungerar för utsatta barn och ungdomar.
            </seg>
            <seg n="75087af5">
              Hela diskussionen om huruvida vi ingriper för sent eller för
              tidigt kan man också vända och vrida på. Hela tillsynsdiskussionen
              har ju varit bekymrad i en del fall. Det gäller till exempel tillsynen
              över hem för vård och boende. Vi har fört en diskussion under
              det senaste året om att kvaliteten där kan brista på många håll.
              Hur ser länsstyrelsernas kontra kommunernas tillståndsansvar ut?
              Hur ser rekryteringen av familjehemmen ut? Är det möjligt att
              rekrytera familjehem i tillräcklig omfattning, eller måste vi
              göra någonting där etcetera?
            </seg>
            <seg n="a73298c3">
              Jag hörde att Solveig Hellquist efterlyste just vilken typ av
              brister det är som vi utgår ifrån. Det här var exempel på några
              av de bristerna.
            </seg>
            <seg n="44b3b2cd">
              Därför tillsatte vi den parlamentariska kommittén, som ska lämna
              sitt betänkande till mig i höst. Det blir ett underlag för en
              nationell handlingsplan för den sociala barn- och ungdomsvården.
              Jag hoppas att vi kommer att kunna lämna en sådan handlingsplan,
              för jag tror att den är väldigt viktig. Just frågor om tillsynen,
              om kvaliteten i placeringarna och om uppföljningen av placeringarna
              och rekryteringen av familjehemmen kommer att vara viktiga delar
              i den, hoppas jag.
            </seg>
          </u>
          <note type="speaker" n="832b9d21">
            Anf. 221 SOLVEIG HELLQUIST (fp):
          </note>
          <u who="solveig_hellquist_cfc9ee" xml:id="i-20a52f8c26303234-1" n="61de956a">
            <seg n="4d17bf1d">
              Herr talman! Ja, i vilken ända ska vi börja? När det gäller anmälningsskyldigheten
              så är jag fortfarande pessimistisk; det vill jag framföra. Anmälningsskyldigheten
              har förstärkts vid flera tillfällen. Det är inte riktigt vad som
              står i lagstiftningen, utan jag tror att det handlar om helt andra
              saker. Det har många olika förklaringar.
            </seg>
            <seg n="291b476f">
              Det gäller bland annat att även de som har den lagstadgade skyldigheten
              kan känna ett väldigt obehag och rädsla i dagens samhälle inför
              att anmäla att barn far illa. Det handlar om vilka konsekvenser
              det kan få i form av trakasserier och hot och så vidare.
            </seg>
            <seg n="c3c6d0cf">
              Jag har mött mycket av den här osäkerheten. Detta är bara en
              förklaring, men jag tror ändå att man ska titta på just den problematiken.
            </seg>
            <seg n="142624e2">
              Jag är väl medveten om att alla anmälningar inte ska utredas,
              utan att man ska göra förhandsbedömningar. Men det var inte för
              mer än kanske ett år sedan som Ekot gjorde en genomlysning av
              200 kommuner. Då visade det sig att det var en väldig skillnad
              mellan kommunerna när det gäller hur man gör det här.
            </seg>
            <seg n="ae34ef90">
              Även Socialstyrelsen har pekat på att det måste finnas en stor
              osäkerhet hos handläggarna om när man ska inleda utredning eller
              inte. Det kan bli ett godtycke. Jag måste också understryka att
              folk inte vill anmäla, men när de väl gör det så blir det ingen
              utredning. Många har säkert gått och gruvat sig och väntat och
              vägt för och emot många gånger innan de har kommit till skott.
            </seg>
            <seg n="57cd20d1">
              I interpellationssvaret har statsrådet tagit upp en annan viktig
              fråga. Den handlar om samverkan. Det är en fråga som det alltid
              har pratats om, inte bara inom socialtjänsten. Det gäller också
              sjukskrivna, arbetslösa och på alla områden. Tyvärr verkar det
              som om professionerna har svårt för att samverka, och jag vet
              inte om strategier hjälper.
            </seg>
            <seg n="02921f70">
              Jag har sett att länsstyrelsen har undersökt hur barnpsyk och
              socialtjänsten samarbetar. Det är i många fall en bedrövlig läsning.
            </seg>
            <seg n="92954f64">
              Jag ska försöka hinna berätta om ett gott exempel från min hemkommun.
              Det var i början av 90-talet. Barn i fokus hette det projekt som
              Socialstyrelsen hade. I Timrå kommun hade man ett samverkansprojekt
              som kallades för Våga se! Det handlade om samverkan mellan mödravård,
              BVC, förskola, fritidshem, skola, skolhälsovård, barnpsyk, kultur
              och fritid. Och så var det en grupp till, som är oerhört viktig
              föräldrarna och Hem och skola. Det var ett mycket väl fungerande
              projekt där man verkligen kunde ta vara på hela nätverkets totala
              kompetens. Det finns dokumenterat hos Socialstyrelsen fastän det
              är 15 år gammalt. Det handlar om vilka kriterier det är som gör
              samverkan möjlig.
            </seg>
            <seg n="9f3b1f53">
              Ta gärna del av detta! Jag tror att det finns viss vägledning
              där. För mig känns det oerhört knepigt att man pratar om samverkan
              när man ser att inte ens två aktörer kan samarbeta.
            </seg>
            <seg n="f792f0a7">
              Jag vill också understryka vikten av vad Lindgren sade här om
              att mobilisera föräldrakrafter. Inom socialtjänsten är det så
              att man inte kan hjälpa barn om man inte mobiliserar och får föräldrarna
              på fötter. Jag hoppas att statsrådet delar den uppfattningen.
            </seg>
          </u>
          <note type="speaker" n="3fd9bed9">
            Anf. 222 ULRIK LINDGREN (kd):
          </note>
          <u who="ulrik_lindgren_5f7848" xml:id="i-7b6f7dcc3f0460fc-4" n="775c1a4a">
            <seg n="f97b8bf3">
              Herr talman! Javisst, herr minister, jag är mycket angelägen
              om att tala för varan och för vikten av att vi får en komplett
              mobilisering mot missbruket. Även det här ämnet, som Solveig Hellquist
              lyfter fram, är angeläget. Vi måste få mycket mer fokus på socialtjänsten
              och på hur den behöver utvecklas för att vi ska få ett innehåll
              i den nationella handlingsplanen för barn- och ungdomsvården.
            </seg>
            <seg n="7ce3ea29">
              Vi har bristen på familjehem och vi har anmälningsskyldigheten
              som många tvekar inför. Det finns ett antal goda öar, som Solveig
              Hellquist även lyfte fram, men det fattas också oerhört mycket.
              Det understryker vikten av de frågor som jag lyfte fram. Vi ska
              inte bara ha en missbrukarvårdssatsning utan vi måste också sätta
              ett oerhört starkt fokus på de förebyggande insatserna. Vi måste
              ingripa i tid för den som är tidig i sin missbrukskarriär. Det
              gäller också de ungdomar och barn som inte har börjat med drogerna
              än men som lever i uppenbar riskmiljö för att göra en sådan karriär
              framöver. Fokus måste vridas mot det tidiga ingripandet.
            </seg>
            <seg n="a2a808fb">
              Jag hoppas på att de positiva tecken som vi har i årskurs 9 och
              bland mönstrande står för en liten sådan start av folklig mobilisering.
              Jag hoppas att det inte bara är effekter av det som vi har fått
              uppifrån, i för liten dos hittills. Det gäller alltså olika upplysningskampanjer
              och så vidare. Förhoppningsvis står detta i stället för en reaktion
              i folkdjupet där vi alla på grund av de missbruksskador som vi
              ser runtom oss helt enkelt säger nej. Nu får det vara nog; vi
              tolererar inte mer utbredande av narkotika och alkoholbruk! Vi
              säger kollektivt nej.
            </seg>
          </u>
          <note type="speaker" n="3aa9334e">
            Anf. 223 Statsrådet MORGAN JOHANSSON (s):
          </note>
          <u who="morgan_johansson_b23097" xml:id="i-b371cac8b1050fbd-33" n="0cdfd2de">
            <seg n="07207c37">
              Herr talman! Jag börjar med Solveig Hellquists samverkansfråga.
              Där tror jag att det finns mycket att göra. I den proposition
              som jag hänvisade till tidigare och som regeringen lade fram 2003
              förstärkte och tydliggjorde vi socialtjänstens roll att vara centrum
              i en sådan samverkan. Socialtjänsten ska vara centrum i förhållande
              till andra myndigheter det må sedan vara polisen, skolan, psykiatrin
              eller någon annan. Det är ändå socialtjänsten som har ett alldeles
              särskilt ansvar. Därmed har den också en alldeles särskild styrka
              i förhållande till de andra myndigheterna för detta. Det var det
              som vi tydliggjorde i den propositionen.
            </seg>
            <seg n="9ca06f76">
              Vi har ju också den pågående kommittén som naturligtvis också
              har möjlighet att lägga fram förslag om man vill lägga ytterligare
              delar till samverkansspåret. Samtidigt finns det ett pågående
              arbete redan nu med rent konkreta insatser. Justitiedepartementet
              har skickat ut en departementsskrivelse som handlar om barn i
              brottets skugga. Det gäller barn som har blivit utsatta för brott
              eller som har bevittnat brott. Där lämnar man bland annat förslag
              om att man över landet borde inrätta vad man kallar för barnahus.
              Det ska vara ställen där man samlar all kompetens från åklagarmyndighet,
              polis, rättsmedicin och även socialtjänst lokalt. Därmed sätter
              man barnen i centrum under den pågående rättsprocessen. Det är
              en modell som man har hämtat från Island. Jag tror väldigt mycket
              på det här, för då samordnar man och samverkan redan från början
              och sätter barnet i centrum.
            </seg>
            <seg n="190d3422">
              Som Ulrik Lindgren och även Solveig Hellquist var inne på måste
              vi bli väldigt mycket bättre på att ta till vara föräldrarnas
              kraft och möjligheter att vara med. Det projekt som Solveig Hellquist
              refererade till är ett exempel på det. Jag ska gärna ta del av
              erfarenheterna från det även om det var 15 år sedan man genomförde
              det.
            </seg>
            <seg n="61ed47b9">
              Man ska samtidigt komma ihåg att det också på andra håll sker
              insatser riktade mot ungdomar med problem som tar till vara just
              familjekopplingen. En sådan insats är MST, multisystematisk terapi,
              som har nämnts tidigare i kväll. Det är sådan modell man kan använda
              sig av.
            </seg>
            <seg n="03dd5aa6">
              Jag hoppas att kommittén när den kommer med sitt betänkande också
              lägger fram förslag som innebär inte bara stärkt tillsyn och att
              man tar upp rekryteringsfrågan när det gäller familjehemmen utan
              att man också ser över kvaliteten i den sociala barn- och ungdomsvården.
              Den pekar kanske också ut en riktlinje för hur vi ska utveckla
              den sociala barn- och ungdomsvården även kvalitetsmässigt.
            </seg>
          </u>
          <note type="speaker" n="20a81603">
            Anf. 224 SOLVEIG HELLQUIST (fp):
          </note>
          <u who="solveig_hellquist_cfc9ee" xml:id="i-20a52f8c26303234-2" n="61de956a">
            <seg n="8e6f7b3f">
              Herr talman! Jag ser väldigt mycket fram emot det betänkande
              som kommer i höst. Jag hoppas verkligen att man kritiskt ska granska
              den verksamhet som är nu.
            </seg>
            <seg n="41904b3d">
              Jag tänker till exempel på de vanligaste åtgärderna som socialtjänsten
              vidtar för utsatta barn. Det är kontaktperson och kontaktfamilj.
              Ibland kallar man det för avlastningsfamilj. Jag frågar mig varför
              föräldrarna ska avlastas. Det är tufft, och de behöver snarare
              stöd. Det är också samtal med socialsekreterare.
            </seg>
            <seg n="c5974233">
              Det är vad jag menar med lite muskler. Det är lite grann av en
              pseudoverksamhet. Det är betydligt viktigare att man ser till
              att barn och ungdomar kommer in i ett sammanhang bland andra vuxna
              och kamrater i stället för att detta får fortgå år efter år.
            </seg>
            <seg n="2f04c882">
              Socialstyrelsen har påtalat dessa brister. Det står också att
              den har rapporterat om det i flera år i följd. Det är verkligen
              hög tid att genomlysa socialtjänsten och ge den de verktyg den
              behöver.
            </seg>
            <seg n="c754794e">
              När det gäller samlokaliseringen har statsrådet inte bett mig
              om något råd. Innan det här projektet i Timrå kommun kom hade
              vi allt i ett. Vi hade Systembolaget, polis, vårdcentral, mödravård,
              BVC och socialtjänst utan någon samverkan.
            </seg>
            <seg n="cb576133">
              Det handlar inte bara om lokaler. Tittar man på rapporter handlar
              det om att det är de som är lämpliga för samverkan som ska samverka.
              De andra kan få kura på rummen.
            </seg>
          </u>
          <note type="speaker" n="a01ebc1a">
            Anf. 225 Statsrådet MORGAN JOHANSSON (s):
          </note>
          <u who="morgan_johansson_b23097" xml:id="i-b371cac8b1050fbd-34" n="0cdfd2de">
            <seg n="632739f9">
              Herr talman! Jag tror på att samlokalisera, och barnahuset är
              ett uppslag till det. Ett särskilt uppdrag har getts till Riksåklagaren
              att jobba vidare med det. Däremot är jag inte riktigt säker på
              att just Systembolaget ska ingå i samlokalisering, som det tydligen
              gjorde i Timrå.
            </seg>
            <seg n="cce47f33">
              Utgångspunkten för vårt reformarbete är just att vi har haft
              socialtjänstlagen i 20 års tid. Det är första gången som vi nu
              ser till att ordentligt gå igenom vad den har betytt och om den
              har fungerat för barn som far illa och tonåringar som är på väg
              att hamna i problem.
            </seg>
            <seg n="f79e9255">
              Jag ser fram emot att få ett konkret underlag till en handlingsplan
              för den sociala barn- och ungdomsvården. Det är en av de viktigaste
              reformområdena framöver. Inte minst viktigt är det, som Solveig
              Hellquist var inne på i något av sina inlägg, för de barn som
              vi omhändertar och som placeras.
            </seg>
            <seg n="cffab561">
              När samhället tar till en sådan genomgripande åtgärd som att
              skilja barnen från sina föräldrar tar samhället också över hela
              vårdansvaret. Då gäller det att samhället är duktigt på att göra
              placeringar på rätt ställe för rätt barn.
            </seg>
            <seg n="2f0ba8d2">
              Men det gäller också att följa upp efteråt att kvaliteten i placeringarna
              och i den behandling som barnet har fått verkligen är adekvat.
              Där är jag ganska säker på att det har brustit på väldigt många
              ställen. Det ska bli skönt att kanske ta emot förslag som innebär
              en förstärkt tillsyn på den kanten.
            </seg>
            <seg n="653f6d4d">
              I övrigt vill jag tacka Solveig Hellquist och Ulrik Lindgren
              för en god debatt i kväll. Tack ska ni ha.
            </seg>
          </u>
          <note n="4c7dc313">
            Överläggningen var härmed avslutad.
          </note>
          <note n="2a9fac59">
            32 § Svar på interpellation 2004/05:621 om lärarnas status
          </note>
          <note type="speaker" n="3fe41611">
            Anf. 226 Statsrådet IBRAHIM BAYLAN (s):
          </note>
          <u who="unknown" xml:id="i-da7cfec80ad6fc36-39" n="73058e28">
            <seg n="fb94c220">
              Herr talman! Torsten Lindström har frågat mig vilka åtgärder
              jag avser att vidta för att
            </seg>
            <seg n="b128ec5e">
              Jag vill först hävda att intresset för läraryrket är stort. Det
              vet vi genom att många söker till lärarutbildningarna. Det är
              få yrken där den personliga kompetensen, intresset och engagemanget
              kan få så stort utrymme som i läraryrket.
            </seg>
            <seg n="86bf4114">
              Genom den nya lärarutbildningen har regeringen kraftigt ökat
              förutsättningarna att stärka och utveckla läraryrket. Den verksamhetsförlagda
              delen av lärarutbildningen, resurser till den utbildningsvetenskapliga
              kommittén, forskarskolor och forskarnätverk samt regionala utvecklingscentrum
              i anslutning till lärarutbildningarna utgör verktyg för utveckling
              av läraryrket. Dessa verktyg är viktiga när man beaktar möjligheterna
              till karriärutveckling i ett yrke samt yrkets status och attraktivitet.
              Det är nödvändigt att både kommunerna som lärarnas arbetsgivare
              och lärarna själva använder de ökade möjligheterna. Det är till
              exempel önskvärt att skapa möten mellan forskare och verksamma
              lärare kring aktuella forskningsresultat av intresse för skolområdet.
              Vi vet också att ett antal kommuner skapar möjligheter för lärare
              i kommunen att bedriva forsknings- och utvecklingsarbete. Även
              detta är en positiv utveckling.
            </seg>
            <seg n="345c5011">
              För att diskutera läraryrkets status och utveckling har jag tillsammans
              med min kollega Lena Hallengren inbjudit företrädare för lärarorganisationerna,
              skolledarna, huvudmän och myndigheter på skolområdet till ett
              samtal om yrkesrollen för lärare i förskolan, skolan och vuxenutbildningen.
              Tillsammans ska vi diskutera hur man kan arbeta för att öka läraryrkets
              attraktivitet och förbättra dess status. Detta möte kommer att
              äga rum i juni månad.
            </seg>
            <seg n="98a4f9a1">
              Tillgången till välutbildade lärare har avgörande betydelse för
              måluppfyllelsen i skolan och elevernas resultat. Regeringen har
              kraftigt ökat dimensioneringen av lärarutbildningen under senare
              år. Den brist på lärare som rapporterats under ett antal år, framför
              allt i vissa ämnen, har svängt så att det nu redovisas visst överskott
              på lärare. Kommunerna har således möjligheter att anställa lärare
              med utbildning i de ämnen de ska undervisa i. Det är viktigt att
              lärare anställs som har både adekvat pedagogisk och ämnesmässig
              utbildning för sin undervisning. Det är i hög grad en fråga om
              kvaliteten i undervisningen. Att anställa en obehörig lärare framför
              en lärare som genomgått lärarutbildning strider dessutom mot bestämmelserna
              i skollagen.
            </seg>
            <seg n="835fdac8">
              Trygghet och arbetsro ska råda i skolan. Utan arbetsro i skolan
              är det stor risk att elevernas kunskaper uteblir och att lärarna
              får en allt slitsammare arbetssituation. Jag oroas över rapporter
              om utbrända och sjukskrivna lärare. Både barn, ungdomar och lärare
              har rätt att känna sig trygga och kunna arbeta ostört i skolan.
              Detta är frågor vi diskuterar i samband med beredningen av den
              nya skollagen. Inriktningen är klar huvudmännen och skolorna ska
              få ett större ansvar för trygghet och studiero i skolan och de
              ska också få de befogenheter som krävs för att leva upp till detta
              ansvar.
            </seg>
            <seg n="5f40e0cd">
              Arbetsgivaren har enligt arbetsmiljölagen ett långt gående ansvar
              för att vidta alla åtgärder som behövs för att förebygga att arbetstagaren
              utsätts för ohälsa och olycksfall. Arbetsmiljölagen anger också
              tydligt att arbetsgivare och arbetstagare ska samverka för att
              åstadkomma en god arbetsmiljö. Ansvaret för arbetsmiljön i skolan
              vilar främst på rektor.
            </seg>
            <seg n="0f066a8a">
              De särskilda personalförstärkningsmedel som riksdagen fattat
              beslut om har lett till att antalet lärare och andra specialister
              i skolan har kunnat öka. Detta bidrar till att det skapas en lugnare
              miljö och att kompetens tillförs av olika slag, vilket ökar möjligheterna
              att göra insatser för elever som har särskilt behov av det. Härigenom
              bör även arbetsförhållandena för lärare förbättras.
            </seg>
          </u>
          <note type="speaker" n="baa8452c">
            Anf. 227 TORSTEN LINDSTRÖM (kd):
          </note>
          <u who="torsten_lindstrom_120c0b" xml:id="i-10b5753a3cb7f02c-3" n="3def061c">
            <seg n="e1933e63">
              Herr talman! Allra först vill jag tacka skolministern för svaret
              på min interpellation. Det är spännande att få samtala om denna
              viktiga framtidsfråga med skolministern för att se om han har
              några nyheter att komma med eller om han enbart kommer att förvalta
              den socialdemokratiska skolpolitiken under denna debatt.
            </seg>
            <seg n="2297e3ed">
              Det är glädjande att statsrådet och jag kan vara överens om läraryrkets
              betydelse. Den allra viktigaste faktorn för om en elev lyckas
              är ju lärarens kompetens lärare som vågar vara vuxna lärare och
              som ser till att eleverna får de kunskaper och färdigheter som
              varar och vägleder ett helt liv. Lärare är ju också oftast hängivet
              lojala mot sina elever och gör sitt yttersta för att hjälpa dem.
              Det är tack vare dessa lärare, tack vare dessa eldsjälar, tack
              vare dessa professionella, som så mycket fungerar väl i den svenska
              skolan trots den skolpolitik som alltför länge har fått leda detta
              land. Det är ett tryck från socialdemokratin och vänsterkartellen
              som har sagt: Bort med etik! Bort med kunskaper! Bort med vuxna!
              Lärare ska vara vägledande polare som är tjenis med barnen. Detta
              budskap har under många år konsekvent undergrävt den svenska skolan
              och den svenska kunskapen och lärarrollen. Om det inte hade varit
              för de eldsjälar som finns, som är professionella och hängivna
              sin uppgift, hade inte så många fått god kunskap, god insikt i
              bildningsarvet och en förmåga att lära nytt.
            </seg>
            <seg n="86ba5b09">
              Få yrkesgrupper har behandlats så omilt som lärarna. Deras status
              har undergrävts. Villkoren har försämrats. De som fått betala
              priset för detta är förstås eleverna. Var fjärde elev lämnar skolan
              utan godkända betyg. Andelen utbildade lärare i den svenska gymnasieskolan
              ligger lägst i en internationell undersökning. Lärarutbildade
              konkurreras ut från arbetsmarknaden av personer utan lärarutbildning.
              Löneskillnaderna mellan lärare och icke-lärare är små.
            </seg>
            <seg n="7d54ae4f">
              Det behövs helt klart en höjning både av status och av lön och
              en kvalitetssäkring av lärarrollen för elevernas skull. Lärare
              måste få vara lärare som leder både i professionalism och i status.
              Därför, herr talman, räcker det inte med fagra ord. Och mycket
              snack men lite verkstad var just det som statsrådet levererade
              för en liten stund sedan. Att Ibrahim Baylan och Lena Hallengren
              bjuder in olika organisationer till samtal låter fint och behjärtansvärt.
              Men det räcker inte med kaffe och kakor för att lösa lärarförsörjningen
              och kvalitetsfrågorna i skolan. Det behövs mer än så.
            </seg>
            <seg n="dcb6963c">
              Häromdagen kom Skolverkets prognos över behovet av lärare under
              de närmaste åren. Läsningen spär på bekymren. Eftersom bara tre
              av fyra av de lärarstuderande vanligen tar examen har vi i praktiken
              ett underskott att vänta de närmaste åren. Samtidigt räcker det
              inte heller att blåsa upp antalet studerande på lärarutbildningen,
              som regeringen gärna vill göra och hänvisa till. Vi har också
              många lärare som har lämnat yrket. De utbildade lärarna konkurreras
              ut från arbetsmarknaden eller lämnar yrket självmant. Statistiska
              centralbyrån visade nyligen att för de lärare som inte längre
              jobbar som lärare är den främsta orsaken till detta just innehållet
              i arbetet. Man upplever inte att man får vara lärare. I stället
              är man allt och inget. Det är inte rätt sätt att ta vara på lärares
              kompetens och skicklighet. Fyra av tio lärare funderar också på
              att sluta i yrket.
            </seg>
            <seg n="39d65e1c">
              Frågan som Ibrahim Baylan har att svara på i dag, herr talman,
              är vad som borde göras för att häva den här negativa utvecklingen,
              för att se till att många fler vill vara lärare, vill bli lärare
              och vill förbli lärare.
            </seg>
          </u>
          <note type="speaker" n="d6354df5">
            Anf. 228 Statsrådet IBRAHIM BAYLAN (s):
          </note>
          <u who="unknown" xml:id="i-da7cfec80ad6fc36-40" n="73058e28">
            <seg n="5eacffcd">
              Herr talman! Jag tror att vi kan vara överens om en sak. Det
              är naturligtvis så att den största tillgång vi har i våra skolor
              för att ge våra elever en bra grund att stå på inför vuxenlivet
              är kompetenta, engagerade och skickliga lärare. Det har vi också
              på många ställen i vårt land. Dock blir jag något orolig när Torsten
              Lindström ägnar nästan hela sitt anförande åt en tämligen osaklig
              svartmålning av hur läget är i den svenska skolan utan att själv
              komma fram med ett enda konkret förslag. Ska vi ha en saklig och
              bra debatt är det bra att man också är ärlig i vad man säger.
            </seg>
            <seg n="0999f54f">
              Fakta är som följer. Antalet förstahandssökande till den svenska
              lärarutbildningen har ökat de senaste fem åren, från 16 800 år
              2002 till 18 900 år 2004. Fakta är också att alltfler lärare uppger
              att de trivs bra med sitt arbete i den svenska skolan. De trivs
              bra med skolan som arbetsplats men också med eleverna. Samma sak
              har också eleverna i allt högre grad uppgivit i de undersökningar
              som inte minst Skolverket gör. Alltfler elever trivs med varandra
              och trivs också med sina lärare.
            </seg>
            <seg n="cfeb3385">
              Ändå tror jag att det är helt riktigt med det vi gör tillsammans.
              Med tillsammans menar jag naturligtvis staten men också huvudmännen
              för skolan, både de kommunala skolorna och de fristående skolorna,
              som ju Torsten Lindström precis som övriga i den borgerliga alliansen
              vanligtvis försöker bortse från. Jag tror att det är viktigt att
              även de får vara med, liksom de fackliga organisationerna, och
              ta ett ordentligt resonemang om vad vi skulle kunna göra tillsammans
              för att göra detta yrke ytterligare mer attraktivt och göra det
              till ett yrke som fler väljer att söka till. Det här handlar om
              ett möte som jag ser fram emot och som jag vet också är av stort
              intresse för de intressenter som är inbjudna. Det här osakliga
              tillmälet om kaffe och kakor får stå för Torsten Lindström och
              kd. Jag tycker att vi kan höja debattnivå lite mer än så. Jag
              tror att det är en väldigt viktig fråga som Torsten Lindström
              väcker, och den förtjänar en sakligare, bättre debatt än att hålla
              på och raljeras med.
            </seg>
            <seg n="cf19d3e8">
              När det gäller möjligheten att ytterligare utveckla läraryrket
              har ju regeringen de senaste åren femdubblat resurserna till möjligheterna
              att kunna forska i läraryrket. Jag tror att det är en viktig utveckling.
              Det är en utveckling som jag tror både kan öka möjligheten för
              de lärare som i dag är aktiva att kunna forska kring sin närmiljö
              och se till att vi får bättre kunskaper om skolutvecklingen så
              att vi kan utveckla en redan bra skola till att bli ännu bättre.
            </seg>
          </u>
          <note type="speaker" n="e10ae3c4">
            Anf. 229 TORSTEN LINDSTRÖM (kd):
          </note>
          <u who="torsten_lindstrom_120c0b" xml:id="i-10b5753a3cb7f02c-4" n="3def061c">
            <seg n="f27250a9">
              Herr talman! Skolministern talar om svartmålning. Ska vi ta och
              gå igenom fakta, herr skolminister? Högskoleverkets rapport häromveckan
              visade att lärarutbildningen har drabbats av nedskärningar. Skolministern
              talar väl om den nya lärarutbildningen, och det finns mycket bra
              i den. Men han måste också ha blundat för de kritiska röster,
              rapporter och larmsignaler som har kommit om den nya lärarutbildningen.
              För tolv timmar sedan hade jag en debatt med Ibrahim Baylans kollega
              Leif Pagrotsky i denna kammare. Ibrahim Baylan får gärna ta del
              av det protokollet, så kan ha se en del av larmsignalerna.
            </seg>
            <seg n="2ab8572b">
              En annan nog så allvarlig larmsignal, herr talman, är att ungefär
              20 %, var fjärde, av de läraranställda i vårt land, 35 000 personer
              förra året, var obehöriga. De levde inte upp till skollagens krav
              på behörighet. Trots det ökar arbetslösheten bland utexaminerade
              lärare, främst bland grundskolelärarna. De obehöriga lärarna har
              alltså börjat tränga ut de behöriga från arbetsmarknaden. Vid
              en jämförelse med övriga nordiska länder eller med genomsnittet
              för OECD-länder kan noteras att Sverige är sämst på att anställa
              behöriga lärare. Är det en svartmålning eller är det ett faktum
              som skolministern inte kan komma undan?
            </seg>
            <seg n="83cc3fed">
              Ett system som väljer bort lärarutbildad personal är svårmotiverat
              och riskerar att i sig ytterligare minska rekryteringen och att
              öka svårigheten att behålla utbildade lärare i yrket. Det duger
              helt enkelt inte. Skolministern behöver faktiskt i dag svara på
              vad han tänker göra åt det.
            </seg>
            <seg n="cd25cfcd">
              Skolministern säger också i sitt svar att det finns ett överskott
              på lärare. Hur kan han ha mage att säga något sådant? Han borde
              verkligen vara orolig över den signalen. När var femte lärare
              i skolan saknar pedagogisk högskoleutbildning, det gummiaktiga
              begrepp som numera används, är ministern nöjd med att det finns
              ett överskott och talar om att det självklart inte är bra att
              utbildade lärare konkurreras ut. Men när det kommer till kritan
              bortser ministern också från den larmsignalen och också från detta
              faktum och har ingenting att komma med i sak, utan det talas om
              svartmålning. Se till fakta i stället, skolministern.
            </seg>
            <seg n="d7155056">
              Det är också bra att ministern oroas över utbrända lärare. Men
              det räcker inte med oro. Det måste till lite handling också. Kom
              med förslag i stället! Gör någonting!
            </seg>
            <seg n="15dacf8d">
              En undersökning bland 1 200 svenska lärare som kom för några
              veckor sedan, och som vi har debatterat här i kammaren tidigare,
              visade att fyra av tio lärare varje dag använder en betydande
              del av sin arbetstid för att skapa lugn och ro i klassrummet.
              Fyra av tio lärare funderar, enligt Statistiska centralbyråns
              stora lärarundersökning, på att lämna yrket. Också detta är faktum,
              herr talman.
            </seg>
            <seg n="022d2d3b">
              Mitt i allt detta skjuter ministern, som en av sina första åtgärder
              på taburetten, upp den nya skollagen, den skollag som flera partier
              var överens om för några år sedan och som skulle kunna spela en
              roll så snart den träder i kraft. Det är, herr talman, att skjuta
              problemen bort ifrån sig. Och då duger det faktiskt inte att tala
              om att bjuda in till samtal. Samtal är bra, men det måste också
              finnas något konkret att tala om.
            </seg>
            <seg n="7803e610">
              Om jag fortsätter på linjen faktum, som ministern kallar för
              svartmålning, så kom det i dag en undersökning från försäkringsbolaget
              AFA som visar att det har skett en tredubbling av arbetsskador
              bland lärare vållade av hot och våld under de senaste tio åren,
              de tio år då Ibrahim Baylans socialdemokratiska parti präglat
              skolpolitiken. Var femte arbetsskada bland lärare beror på hot
              och våld. Frågan är vilka slutsatser som ministern drar av det,
              om ens några.
            </seg>
          </u>
          <note type="speaker" n="e26f10dc">
            Anf. 230 Statsrådet IBRAHIM BAYLAN (s):
          </note>
          <u who="unknown" xml:id="i-da7cfec80ad6fc36-41" n="73058e28">
            <seg n="1e3c9861">
              Herr talman! Det är mycket riktigt så att den nya lärarutbildningen
              rätteligen har fått en del kritik. I den utvärdering som Högskoleverket
              genomfört på regeringens uppdrag av den nya lärarutbildningen
              kom man fram till att det fanns en del brister, brister som regeringen
              naturligtvis tar till sig och redan har agerat på. Vi har genomfört
              ett antal förändringar, Jag kan nämna några i korthet om det är
              av intresse med en saklig debatt.
            </seg>
            <seg n="b8538bbe">
              För det första ska det vara tydliga direktiv om vilka moment
              som ska ingå i lärarutbildningen. Det var en av de svagheter som
              Högskoleverket påpekade, att det fanns en otydlighet i viktiga
              och essentiella krav, till exempel kunskaper i skriv-, läs- och
              matematikinlärning. Det har vi förtydligat.
            </seg>
            <seg n="ba50ea92">
              Vi förtydligar också att lärarutbildningen är ett ansvar för
              rektor och högskola. Det är alltså som den största yrkesutbildningen
              ingen isolerad ö på universitet och högskola. Det är ett ansvar
              för rektor, universitet och högskola.
            </seg>
            <seg n="4fb63954">
              Vi har också vidtagit åtgärder för att ha en bättre matchning
              mot förskolans och skolans behov.
            </seg>
            <seg n="9cccf907">
              På punkt efter punkt har vi nu vidtagit åtgärder för att ytterligare
              höja kvaliteten på den svenska lärarutbildningen. Det är bra.
              Jag tror att det är viktigt att vi på det viset tar till krafttag
              när vi ser att det finns vissa brister.
            </seg>
            <seg n="847d2d4a">
              Jag fick också frågan vilka åtgärder som Socialdemokraterna vill
              vidta för att förbättra situationen i den svenska skolan. Jag
              kan konstatera att det är den största satsningen som vi har gjort
              i den svenska skolan under de senaste åren, en satsning som nästa
              år kommer att vara sammanlagt 15 miljarder under fem år. Det har
              lett till att fler lärare och annan personal har anställts i skolan.
            </seg>
            <seg n="5b4e477d">
              Jag kan också konstatera att det största partiet i den borgerliga
              alliansen, Moderaterna, som Torsten Lindström har tänkt sig att
              samarbeta med, sade nej till denna satsning.
            </seg>
            <seg n="4b38c5fc">
              För det andra krävs det inte bara en bra grundutbildning, en
              bra lärarutbildning, som vi talade om, utan det krävs också en
              fortsatt kompetensutveckling när läraren väl har startat sin karriär
              i skolan. Detta är framför allt, det vill jag vara tydlig med,
              huvudmännens uppdrag. Men regeringen har också ett ansvar att
              stödja kommuner och skolor i detta. Detta sker framför allt genom
              att vi har gett MSU, Myndigheten för skolutveckling, i uppdrag
              att arbeta och stödja utvecklingsarbetet i kommunerna.
            </seg>
            <seg n="fdc4d293">
              Ett tredje exempel är den satsning som vi gör på de skolor som
              finns i de tuffaste områdena i vårt land, där vi vet att man tyvärr
              har en alltför stor andel som lämnar skolan utan att nå upp till
              målen. Det är en satsning på 225 miljoner på två år, och det tror
              jag är välbehövligt. Vi vidtar ett antal åtgärder för att både
              stärka skolan men också stärka läraryrket.
            </seg>
            <seg n="a141e3dd">
              Torsten Lindström tar upp dagens undersökning som AFA kommer
              med. Symtomatiskt för det borgerliga sättet att driva politik
              och beskriva skolan är att man blundar för det som är positivt
              i dessa rapporter. Det är självklart inte bra om vi har en ökad
              tendens till lärare som känner sig utsatta för både hot och våld.
              Men jag kan också konstatera att läraryrket utmålades som ett
              av de fyra säkraste yrkena bland dem som AFA i detta fall presenterade.
              Men det läste väl inte Torsten Lindström?
            </seg>
          </u>
          <note type="speaker" n="df279cc3">
            Anf. 231 TORSTEN LINDSTRÖM (kd):
          </note>
          <u who="torsten_lindstrom_120c0b" xml:id="i-10b5753a3cb7f02c-5" n="3def061c">
            <seg n="c16822e3">
              Herr talman! Så tokigt det kan bli. Frågorna stämde inte med
              manuskriptet. Kartan och verkligheten gick inte riktigt ihop.
              Inte en enda av de frågor som jag har ställt och inte ett enda
              av de faktum som jag har redovisat, som Ibrahim Baylan föredrar
              att kalla för svartmålning, har statsrådet bemött eller svarat
              på. Låt mig bara göra några små kommentarer.
            </seg>
            <seg n="2cf410a5">
              Uppdraget om en utvärdering av lärarutbildningen gavs inte av
              regeringen, som Ibrahim Baylan säger, utan det ingick i riksdagsbeslutet
              att den skulle ske. Det är också den som regeringen har skyllt
              på hela tiden för att undgå att ta tag i de larmsignaler som har
              kommit långt tidigare.
            </seg>
            <seg n="7d8e95e7">
              Lärare saknas i den svenska skolan. Utbildade lärare konkurreras
              ut. Fyra av tio lärare vill sluta sitt jobb. Arbetsmiljön har
              försämrats så att antalet skador, arbetsmiljöskador och problem
              vållade av hot och våld har tredubblats på tio år. Det kallar
              skolministern för en tendens.
            </seg>
            <seg n="52ddaa8a">
              Jag tror att det med detta sätt att bemöta de olika larmsignaler
              som kommer är ett klart problem för regeringen att hantera verkligheten.
              Då blir det lätt så att man drar något slags rosenrött skimmer
              över det i stället. Detta visar att det behövs en helt ny skolpolitik.
            </seg>
            <seg n="f73961b1">
              Sedan ställer Ibrahim Baylan som vanligt frågan vad vi vill göra.
              Nu är det inte riktigt min uppgift att svara på det i den här
              debatten. Men jag skickar gärna över Kristdemokraternas lärarmotion
              till ministern så att han kan läsa på. Vi vill ha en bättre lärarutbildning.
              Vi vill kvalitetssäkra den. Det ville vi göra innan regeringen
              kom på det. Vi vill ha en lärarlegitimation. Vi vill ha ett tydligare
              ansvar och en bättre skollag i stället för Socialdemokraternas
              långbänk. Det behövs en ny skolpolitik, herr talman. Det tror
              jag står fullständigt klart efter denna debatt.
            </seg>
          </u>
          <note type="speaker" n="8c1cd0c9">
            Anf. 232 Statsrådet IBRAHIM BAYLAN (s):
          </note>
          <u who="unknown" xml:id="i-da7cfec80ad6fc36-42" n="73058e28">
            <seg n="623ce2db">
              Herr talman! Det är visserligen ingen stor sak men ändå beklämmande
              att höra riksdagsledamoten säga något som i sak inte stämmer.
              Det är ändå så att det är regeringen som ger myndigheterna uppdrag.
              Det är inte riksdagen som ger våra myndigheter direkta uppdrag,
              utan det är naturligtvis Sveriges regering som gör det enligt
              den konstitution som vi har. Jag vill bara framhålla det, så att
              det är sakligt korrekt.
            </seg>
            <seg n="8ab712f0">
              Den svenska skolan är på många sätt en väldigt bra skola. Vi
              har väldigt höga ambitioner med den. Vi har som ett huvudmål att
              alla våra elever ska lämna grundskolan med behörighet för gymnasiet.
              I dag är det nio av tio som gör det.
            </seg>
            <seg n="131be1d3">
              Det är ett bra steg på vägen. Men det duger inte, utan vi vill
              naturligtvis satsa ytterligare.
            </seg>
            <seg n="5e0c0f28">
              Som vår största tillgång för att nå upp till det här målet har
              vi kompetenta och engagerade lärare som i dag gör ett väldigt
              bra jobb. Jag har ägnat väldigt mycket av min första tid som skolminister
              åt att vara ute på landets skolor för att se hur läget är. Jag
              känner inte igen mig i den svartmålning som borgerliga partier
              gör, och också Torsten Lindström gör nu allt för att försöka utmåla
              samma sak.
            </seg>
            <seg n="93296b8d">
              Det finns brister, och dessa ska vi jobba med. Den viktigaste
              insatsen som regeringen gör för att stärka elevernas möjligheter
              till en bra utbildning och också lärarnas möjligheter till en
              bra arbetsmiljö är den satsning vi gör på att öka antalet lärare
              och annan personal i skolan.
            </seg>
            <seg n="2fc0f61a">
              Vi satsar också på att göra läraryrket mer attraktivt genom att
              både satsa mer resurser på forskning och hjälpa till när det gäller
              kompetensutveckling via uppdrag till våra myndigheter. Det är
              klart att det finns mycket som är bra. Men trots att jag kan vara
              stolt över mycket i den svenska skolan är jag inte nöjd. Vi kommer
              att fortsätta med att vidta åtgärder för att stärka den svenska
              skolan därför att det tror jag att vi alla tjänar på.
            </seg>
          </u>
          <note n="4c7dc313">
            Överläggningen var härmed avslutad.
          </note>
          <note n="990145bb">
            33 § Svar på interpellation 2004/05:624 om skolhälsovård och
            psykiatrisk hjälp för unga
          </note>
          <note type="speaker" n="1fa0d326">
            Anf. 233 Statsrådet IBRAHIM BAYLAN (s):
          </note>
          <u who="unknown" xml:id="i-93f6615218c68edd-8" n="73058e28">
            <seg n="e6f158ce">
              Herr talman! Mia Franzén har frågat socialministern vilka åtgärder
              som planeras för att
            </seg>
            <seg n="627f2a14">
              Arbetet är så fördelat att det är jag som ska svara på interpellationen.
            </seg>
            <seg n="31ce8707">
              Barns psykiska hälsa och trygghet är en angelägen fråga för alla
              vuxna i samhället. Kommunens socialnämnd har ett övergripande
              ansvar för att barn och unga växer upp under trygga och goda förhållanden
              och ska sörja för att unga som riskerar att utvecklas ogynnsamt
              får det skydd och stöd som de behöver. Socialstyrelsen bidrar
              på olika sätt för att stödja kommunerna i deras tillämpning av
              socialtjänstlagen (2001:453) bland annat genom att förmedla kunskap
              och ge ut allmänna råd.
            </seg>
            <seg n="8b3d46ee">
              En väl fungerande elevvård och skolhälsovård är viktigt för att
              skolan ska kunna fullgöra sitt uppdrag. Skolhälsovården ska följa
              elevernas utveckling samt bevara och förbättra deras själsliga
              och kroppsliga hälsa. Socialstyrelsen, som är tillsynsmyndighet
              för skolhälsovården, poängterar i sina riktlinjer att det huvudsakliga
              uppdraget är att förebygga ohälsa Socialstyrelsens riktlinjer
              för skolhälsovården . Psykisk ohälsa bland barn och unga lyfts
              fram av Socialstyrelsen som ett särskilt prioriterat område. Socialstyrelsen
              konstaterar att skolhälsovårdens verksamhet på flera håll i landet
              redan har förändrats mot ett allt större ansvarstagande för psykiska
              och sociala hälsoproblem.
            </seg>
            <seg n="8815b6b7">
              Statens skolverks redovisning av kommunernas kostnader för elevvård
              visar att det efter en neddragning fram till slutet av 1990-talet
              nu har vänt och att kommunerna har ökat sina kostnader för elevvård
              med ca 10 % under de senaste två åren. I sammanhanget bör också
              nämnas den satsning på fler anställda i skolan som de särskilda
              medlen för personalförstärkningar möjliggör.
            </seg>
            <seg n="1f2fdd46">
              I propositionen Hälsa, lärande och trygghet (prop. 2001/02:14)
              gör regeringen bedömningen att skolhälsovård, elevvård och specialpedagogiska
              insatser bör ses som ett eget verksamhetsområde benämnt elevhälsa.
              Arbetet med elevhälsa bör ses som en del av skolans lärandeuppdrag
              och arbetet för en god hälsa. Förebyggande arbete bör betonas,
              och lokala mål och strategier bör finnas för arbetet. För att
              elevhälsa ska kunna införas inom skolan måste skollagen (1985:1100)
              och sekretesslagen (1980:100) ändras. Arbetet med förslag till
              ny skollag pågår inom Utbildnings- och kulturdepartementet, och
              avsikten är att en proposition ska kunna presenteras under år
              2005.
            </seg>
            <seg n="6644af3e">
              Rätten till stöd i skolan får inte knytas till en medicinsk diagnos.
              I skollagen (1985:1100) står att särskilt stöd ska ges till elever
              som har svårigheter i skolarbetet. Om det visar sig att en elev
              behöver särskilda stödåtgärder ska rektor se till att ett åtgärdsprogram
              utarbetas samt se till att eleven och dess vårdnadshavare ges
              möjlighet att delta i utarbetandet. Socialstyrelsen skriver i
              sin kunskapsöversikt om adhd att problematiken blir särskilt tydlig
              i skolan. Avgörande för om en utredning ska göras bör vara om
              barnet har allvarliga problem i dess vardagsfunktion eller om
              det finns frågor och oro i barnets närmaste omgivning.
            </seg>
            <seg n="7bd7eb0d">
              Våren 2003 antog riksdagen propositionen Mål för folkhälsan (prop.
              2002/03:35, bet. 2002/03:SOU 7, rskr. 2002/03:145). Riksdagens
              beslut innebär att folkhälsoarbetets övergripande nationella mål
              är att skapa samhälleliga förutsättningar för en god hälsa på
              lika villkor för hela befolkningen. Trygga och goda uppväxtvillkor
              är ett ansvar för flera samhällssektorer. Här vill jag kort nämna
              några insatser som regeringen har tagit initiativ till:
            </seg>
            <seg n="1a6e50d6">
              Skolan ska främja barnens harmoniska utveckling och se till att
              de som behöver särskilt stöd får det. En skola som främjar lärande
              och som präglas av omsorg om den enskildes välbefinnande och utveckling
              är också hälsofrämjande. Det är regeringens och kommunernas ansvar
              att trygga skolans förutsättningar att åstadkomma detta.
            </seg>
          </u>
          <note n="04e977c9">
            Anf. 234 MIA FRANZÉN (fp):
          </note>
          <u who="unknown" xml:id="i-a66d5b4a0e62030a-8" n="73058e28">
            <seg n="db102960">
              Herr talman! Givetvis vill jag börja med att tacka ministern
              för svaret. Jag vill också berätta varför jag ställt den här interpellationen
              och säga att nästa gång jag ställer en interpellation skriver
              jag kanske någonting mer generellt. Varje gång siktar jag nämligen
              fel det blir fel minister varje gång. Nästa gång skriver jag nog
              kort och gott bara ministern.
            </seg>
            <seg n="928bed8c">
              Min interpellation föranleds av att jag bland våra barn och ungdomar
              ser ett allt större behov av medmänsklig värme. Det ökande våldet,
              sexbrotten och mobbningen bygger i grunden på väldigt osäkra och
              kärlekstörstande barn. De far illa utan att bli sedda eller hörda.
              De blir självdestruktiva i sin iver att bli bekräftade, åtminstone
              av sina kamrater.
            </seg>
            <seg n="b512d2da">
              Jag vill hävda att vi i dag har stora kommunikationsproblem människor
              emellan därav bristande relationer och barn som ständigt kläms.
            </seg>
            <seg n="be901b0e">
              När jag gick på högstadiet fanns det en skolsköterska, syster
              Stig, som såg hur jag mådde och som brydde sig. Syster Stig fanns
              alltid där på sitt rum eller någonstans på skolan. Han log. Han
              hälsade. Det var inga stora saker, ingen psykiatri, utan han log
              och han hälsade. Men för mig var han ovärderlig. Än i dag tänker
              jag då och då på denne syster Stig med värme i hjärtat. Hans omtanke
              kommer att finnas med mig hela livet.
            </seg>
            <seg n="b2bfb3fc">
              I dag slits skolsystrarna mellan olika skolor, gärna till exempel
              tre skolor där tiden fördelas med en dag på vardera skolan. Man
              har till exempel 600 elever att se, höra och bekräfta och en syster
              som är utbildad för att se när det gör ont och som vet hur det
              onda kan mildras och läkas.
            </seg>
            <seg n="bc4eca45">
              Jag anser mig inte ha fått ett riktigt svar vad gäller barn som
              genomgår normala kriser eller relationsproblem och som lever under
              ständiga konflikter mellan föräldrarna.
            </seg>
            <seg n="38488001">
              BUP är inte riktigt rätt forum, och BUP finns inte heller närvarande
              på skolorna. Även våra vårdcentraler har små möjligheter att erbjuda
              hjälp till barn och föräldrar i kris. Samtal med och råd av en
              barnpsykolog har ersatts med barnpsykiatrisatsningar. Men det
              är fortfarande svårt att hinna med de barn man tror lider av en
              mer allvarlig psykisk sjukdom. Detta innebär att barn vid helt
              naturliga kriser blir osedda.
            </seg>
            <seg n="c2a66acb">
              Hur tänker ministern agera för att stärka och stötta barn som
              hamnar i olika krissituationer, så att en kris som inte är allvarlig
              men ändå är psykologisk och har en naturlig förklaring inte ska
              växa sig till en psykiatrisk problematik?
            </seg>
          </u>
          <note type="speaker" n="dd390ec1">
            Anf. 235 Statsrådet IBRAHIM BAYLAN (s):
          </note>
          <u who="unknown" xml:id="i-93f6615218c68edd-9" n="73058e28">
            <seg n="112a4ff4">
              Herr talman! Det är inte så enkelt att sikta sig in på en minister.
              Det här är naturligtvis en fråga som spänner över i princip alla
              samhällssektorer. Det handlar nämligen om hur vi ska se till att
              skapa en trygg miljö för våra barn och unga. Naturligtvis har
              skolan ett stort ansvar när det gäller just arbetet med barns
              och ungdomars hälsa, inte minst när det gäller den psykosociala
              hälsan.
            </seg>
            <seg n="b96450c4">
              Jag välkomnar interpellantens perspektiv. Mia Franzén tycker
              jag har en väldigt bra ingång i den här diskussionen, som ju handlar
              om att också barn som mobbar ofta mår illa själva. Det skulle
              glädja mig om skolpolitikerna inom Folkpartiet hade samma perspektiv
              och syn. Där är det tyvärr alltför ofta hårdare tag som förespråkas,
              så kallad, för att raljera lite, batongpolitik. Jag tror tyvärr
              inte att det är det vi behöver. Jag tror att vi kan vara helt
              överens om att skolhälsovårdens och elevhälsans uppgift i det
              här fallet är väldigt viktig.
            </seg>
            <seg n="30c1a1c7">
              Vi har på grund av de besparingar som var på 1990-talet haft
              en nedgång. Jag tror att det på många sätt var väldigt olyckligt.
              Det är, precis som Mia Franzén säger, många gånger i skolhälsovården,
              hos skolsköterskan eller skolkuratorn, som man tidigt kan upptäcka
              om en ung tjej eller kille är på väg in i en allvarligare sjukdom.
              Då är det betydligt lättare att åtgärda det innan det har fått
              utvecklas till någonting allvarligare.
            </seg>
            <seg n="29294610">
              Därför är det väldigt viktigt att vi kan stödja skolorna och
              se till att det blir mer resurser till den svenska skolan, så
              att man kan anställa fler sjuksköterskor, fler skolläkare och
              skolkuratorer och också specialpedagoger för att inom kunskapsuppdraget
              kunna fånga upp dessa elever.
            </seg>
            <seg n="b9774dd7">
              Vi har haft en positiv utveckling sedan 1999. Som ett exempel
              kan jag nämna de uppgifter som Skolverket har tagit fram och som
              visar att antalet skolkuratorer har ökat med ca 400 i den svenska
              skolan på fem år. Vi har haft en ökning av antalet skolpsykologer
              med ca 200, skolsköterskor med ca 300 och skolläkare med ett tjugotal
              och samtidigt en kraftig ökning av antalet specialpedagoger. Det
              är bra, men jag tror att vi behöver göra mera. Det är uppenbart
              att det finns ett stort uppdämt behov av tillgång till en bra
              elevhälsa. Elevernas trygghet och studiero är en grundförutsättning
              för lärandet.
            </seg>
            <seg n="463a1262">
              Dock vill jag i det här sammanhanget påpeka att skolan inte är
              en isolerad ö. Naturligtvis händer det väldigt mycket i skolan
              som inte har sitt ursprung där. Man har både som vuxen och framför
              allt som barn en ryggsäck med sig in i skolan. Men jag tror att
              skolan tillsammans med andra aktörer kan och ska göra en viktig
              insats för att se till att våra unga tjejer och killar mår bra.
              Det är som sagt en grundförutsättning för att man till exempel
              ska kunna ta till sig lärandet i skolan.
            </seg>
          </u>
          <note n="91fa846d">
            Anf. 236 MIA FRANZÉN (fp):
          </note>
          <u who="unknown" xml:id="i-a66d5b4a0e62030a-9" n="73058e28">
            <seg n="0e3b218c">
              Herr talman! Nej, jag anser inte att Folkpartiet kör med någon
              batongpolitik på det här området. Tvärtom, att ställa krav är
              att bry sig, brukar vi säga. Jag tycker att det är väldigt viktigt
              att understryka det. Det finns både en mobbad och en mobbare i
              de situationer som Ibrahim tog upp. Där är det självklart viktigt
              att man fokuserar på båda dessa barns problematik. Min socialliberala
              ådra i mig säger att man kan förstå att ett barn kan hamna i en
              situation där han behandlar sina kamrater illa, men man kan inte
              acceptera det. Det är två olika saker.
            </seg>
            <seg n="362d402f">
              Jag är inte riktigt nöjd med skolhälsovårdens budget. En tioprocentig
              ökning av kostnaderna för elevvården nu har det anställts ett
              antal personer är ändå inte så stor i förhållande till det väldiga
              uppdrag som ligger framför skolan att arbeta förebyggande med
              ohälsa. Problemet är att skolorna också satsar väldigt olika på
              skolhälsovård. De räknar in också väldigt olika saker under skolhälsokostnad.
              Till exempel kan två skolhälsodagar på en skola äta upp de här
              tio procenten direkt.
            </seg>
            <seg n="f02408c2">
              Men i vilken skola man än väljer att gå och var man än väljer
              att bo borde väl ändå rätten till en god skolhälsovård tryggas.
              Borde inte visionen för självmord, Ibrahim Baylan, vara noll?
              Håller ministern med om detta? Vet ministern hur skolhälsovården
              ser ut på skolor i dag? Ofta finns det en lapp där det står vilka
              begränsade tider systern finns där.
            </seg>
          </u>
          <note type="speaker" n="fe7f2980">
            Anf. 237 Statsrådet IBRAHIM BAYLAN (s):
          </note>
          <u who="unknown" xml:id="i-93f6615218c68edd-10" n="73058e28">
            <seg n="cad0242c">
              Herr talman! Det är just den socialliberala ådran som jag välkomnar
              och tyvärr saknar i den skolpolitik som Folkpartiet nuförtiden
              driver. Jag hade önskat en ökad förståelse för att det ofta just
              är ohälsa och ibland till och med psykisk ohälsa som gör att man
              även kan vara mobbare. Det handlar inte bara om att stänga ut
              och slänga ut. Det handlar faktiskt till syvende och sist om barn,
              unga tjejer och killar som kan behöva hjälp och stöd och som behöver
              en god utbildning för att kunna ha en chans senare i livet.
            </seg>
            <seg n="66acf93d">
              Det är mycket riktigt så att tillgången på skolhälsovård varierar
              jag skulle vilja säga varierar alltför mycket i dag. Den viktigaste
              insats vi gör är naturligtvis att stärka resurserna till dem som
              är ansvariga för skolorna i dag. Det är kommuner och i viss mån
              också fristående skolor. Det ökade statsbidraget med sammanlagt
              12 miljarder, varav 4 miljarder går till landstingen och 8 miljarder
              till primärkommuner, är en grundförutsättning för att över huvud
              taget kunna fortsätta med den här förstärkningen av skolan och
              specifikt av elevhälsan.
            </seg>
            <seg n="9fae0ade">
              Det är väldigt viktigt att huvudmännen, nu när det finns ett
              utrymme, gör satsningar för att stärka elevhälsan. Det är viktigt
              att man ser detta som en väsentlig del av skolans verksamhet.
              Tryggheten och studieron är som sagt en grundförutsättning för
              lärandet.
            </seg>
            <seg n="b771c32e">
              Vi nöjer oss dock inte med att bara stärka resurserna för skolan,
              utan vi vidtar naturligtvis fler åtgärder. Nyligen har regeringen
              presenterat en lagrådsremiss som förtydligar skolans ansvar för
              elevernas trygghet och välmående i skolan. Det är ett förslag
              som jag hoppas vi kan skriva en proposition kring i höst och där
              vi hoppas på riksdagens bifall. Det är viktigt att också förtydliga
              huvudmännens ansvar för elevernas välbefinnande.
            </seg>
            <seg n="fbd56b5b">
              Det är vidare viktigt att göra en kontinuerlig uppföljning av
              hur arbetet fortlöper. I de förslag till nya kvalitetsredovisningar
              som finns tas detta med som en av de faktorer som vi årligen följer
              upp för att också på skolnivå och kommunnivå följa upp och stärka
              arbetet med elevhälsan. Jag delar helt och hållet interpellantens
              uppfattning i den här frågan. Jag tror att det är en bra grundförutsättning
              för att se till att vi har elever som mår bra. Elever som mår
              bra trivs bättre i skolan och kan göra bättre ifrån sig. Det är
              en vinst för alla, inte minst för eleverna själva.
            </seg>
          </u>
          <note n="67e6d229">
            Anf. 238 MIA FRANZÉN (fp):
          </note>
          <u who="unknown" xml:id="i-a66d5b4a0e62030a-10" n="73058e28">
            <seg n="743e2c1d">
              Herr talman! Det är ändå så att ohälsan växer bland barn och
              ungdomar, därmed också skolhälsans uppdrag. Det är fetma, alkohol,
              droger, relationsproblem, undernäring och tandhälsa. Listan är
              oändlig. Det är också så att över 100 barn om året väljer att
              ta sitt liv. Det är en mycket kraftfull signal i sig om att barn
              i dag inte blir sedda, hörda och bekräftade i tillräcklig utsträckning.
              För få vuxna vet att tolka signalerna.
            </seg>
            <seg n="ad64bd78">
              Här skulle skolhälsovården i större utsträckning än i dag kunna
              agera rådgivare och stöd, även till lärarna när de möter barnen
              i sitt dagliga värv, och också vara krishanteringsstöd. Att flytta
              på en elev, som jag förstår att Ibrahim syftar på, att flytta
              på den som mobbar, löser egentligen inte konflikten. Det är en
              åtgärd som man tar till i sista hand. Främst handlar det om att
              det ska finnas människor som kan konflikthantering och relationer
              så att barnen kan reda ut det som har blivit ett stort problem
              mellan dem.
            </seg>
            <seg n="876aae99">
              Arbetsro, framtidstro och en egen syster Stig skulle jag vilja
              skicka med vartenda barn i bagaget inför livet.
            </seg>
          </u>
          <note type="speaker" n="0c1d3365">
            Anf. 239 Statsrådet IBRAHIM BAYLAN (s):
          </note>
          <u who="unknown" xml:id="i-da7cfec80ad6fc36-43" n="73058e28">
            <seg n="e084223f">
              Herr talman! Jag kan i stort hålla med. Det skulle också glädja
              mig om denna syn som Mia Franzén nu redogör för kan förmedlas
              in i Folkpartiet när det gäller skolpolitiken. Det skulle vara
              väldigt glädjande med en sådan omsvängning från Folkpartiet i
              skolpolitiken.
            </seg>
            <seg n="db4a30c1">
              Jag vill dock återigen betona att skolan kan och ska göra mer,
              men jag tror också att det är viktigt att framhålla att ensam
              kommer inte skolan att klara av detta. Tillsammans med föräldrar,
              socialtjänst och andra tror jag att vi kan göra mer. Regeringen
              gör satsningar på skolan och också på den psykiska ohälsan via
              satsningar på psykiatri med mera, som jag redogjorde för i interpellationssvaret.
              Jag tror att det är viktigt att vi tar tag i detta på allvar och
              ser till att öka resurserna, ser till att det finns vuxna som
              också kan ställa upp för tjejerna och killarna när de någon gång
              behöver prata. Det behöver inte gå så långt så att det blir så
              förskräckligt att man tar livet av sig.
            </seg>
          </u>
          <note n="4c7dc313">
            Överläggningen var härmed avslutad.
          </note>
          <note n="0df3db7f">
            34 § Svar på interpellation 2004/05:637 om specialdestinerade
            resurser till skolan
          </note>
          <note type="speaker" n="2d4a1f8f">
            Anf. 240 Statsrådet IBRAHIM BAYLAN (s):
          </note>
          <u who="unknown" xml:id="i-da7cfec80ad6fc36-44" n="73058e28">
            <seg n="e6557f11">
              Herr talman! Ulf Nilsson har frågat mig om jag avser att vidta
              några åtgärder för att åstadkomma tydligare styrning av det specialdestinerade
              bidraget till personalförstärkningar i skola och fritidshem.
            </seg>
            <seg n="2cce6c1e">
              Statsbidraget till personalförstärkning i skola och fritidshem
              infördes 2001 och har varit mycket lyckosamt. Sedan bidraget infördes
              har, om man tar hänsyn till att antalet elever har minskat, personalen
              i skolan ökat med 12 000 heltidstjänster. Av dessa är nästan 8
              000 direkt finansierade med bidraget, och nästan 9 000 är pedagogisk
              personal. Sammantaget har den pedagogiska personaltätheten ökat
              med 7 %. Nästan alla kommuner har utnyttjat bidraget, och läsåret
              2003/04 var det bara sju kommuner som inte använde hela sitt bidrag.
            </seg>
            <seg n="75c6cc6a">
              Samtidigt som bidraget har gett landets kommuner möjlighet att
              anställa ett stort antal lärare och andra specialister har andelen
              lärare med pedagogisk utbildning inte förändrats mer än marginellt.
              Det är därför fel att säga att bidraget har använts till att anställa
              obehöriga lärare. Men det är väsentligt att andelen behöriga lärare
              ökar i skolan. Möjligheterna till detta finns också då det i dag
              finns arbetslösa utbildade lärare. Det finns heller inget i bidragets
              konstruktion som skulle kunna premiera kommunerna att använda
              det till personal med sämre kompetens. Tvärtom ger reglerna för
              bidraget varje kommun möjlighet att själv välja den personal den
              anser sig bäst behöva.
            </seg>
            <seg n="c4e79657">
              En utgångspunkt för bidraget är att det ska ses som en del i
              det gemensamma ansvaret som stat och kommun har för att förbättra
              skolan. Kommunen är huvudman för skolan och kan bäst avgöra hur
              skolan ska organiseras för att passa de lokala behoven. Med det
              perspektivet har det varit självklart för regeringen att inte
              styra över vilken personal bidraget ska användas till.
            </seg>
            <seg n="02e812db">
              Ur Statens skolverks uppföljning kan man se att det finns olikheter
              mellan kommunernas prioriteringar. Gemensamt för många kommuner
              är att man valt att satsa på specialpedagogisk kompetens. Många
              kommuner har också valt att satsa på elevhälsan, ett område som
              utsattes för besparingar under 1990-talet.
            </seg>
            <seg n="4140a203">
              Att personaltätheten ökar i skolan är särskilt viktigt för elever
              i behov av särskilt stöd. Detta avspeglas också tydligt i kommunernas
              prioritering av särskolan där personaltätheten ökat med 25 % sedan
              bidraget infördes och i grundskolan där antalet speciallärare
              ökat med 17 %.
            </seg>
            <seg n="63bbd7ed">
              Skolverket har i sin uppföljning gjort det möjligt för alla berörda,
              elever, föräldrar och övriga kommuninvånare, att ta del av hur
              varje kommun använt sitt bidrag. På så sätt finns det goda möjligheter
              för alla att kunna ta del av kommunens prioriteringar, ställa
              frågor och påverka användningen av bidraget.
            </seg>
            <seg n="bd096829">
              Bidraget till personalförstärkning i skolan är en av de satsningar
              som stat och kommun gör för att förbättra skolan. Skolverket har
              i uppdrag att följa upp och utvärdera effekterna av bidraget.
              Verket lämnar årligen en skriftlig uppföljning, och utvärderingen
              ska slutredovisas senast den 1 april 2007. Samtidigt är det viktigt
              att komma ihåg att bidraget är en av flera insatser som görs för
              att utveckla skolan och att bidraget måste ses som en pusselbit
              som ska hänga ihop och samverka med andra insatser.
            </seg>
            <seg n="036f37a0">
              Det är viktigt att andelen behöriga lärare ökar. Regeringen har
              också prioriterat olika insatser för att förbättra tillgången
              på behöriga lärare. Tillsammans med lärosätena stärks lärarutbildningen,
              och genom olika insatser ges obehöriga lärare möjligheter att
              skaffa sig behörighet. Tillsammans med skolans huvudmän och lärarnas
              organisationer kommer jag att fortsätta diskutera åtgärder för
              att stärka lärarnas status.
            </seg>
            <seg n="6bec497f">
              Med tanke på bidragets goda resultat och genomslag ser jag inget
              behov av att genomföra några avgörande förändringar av reglerna
              för bidraget. Det är dock väsentligt att regeringen och Skolverket
              tar till sig de synpunkter och rekommendationer som Riksrevisionen
              har lämnat i sin granskningsrapport (RiR 2005:9). Men vi måste
              komma ihåg att Skolverket har en svår uppgift att balansera kraven
              på kontroll och uppföljning mot kraven på administrativ enkelhet
              och flexibilitet. Riksrevisionen har i sin granskning endast hittat
              ett fåtal felaktigheter i Skolverkets handläggning, vilket är
              ett gott betyg på Skolverkets arbete. Skolverkets fortsatta uppföljning
              kommer också att i högre grad ge svar på hur bidraget påverkar
              skolans måluppfyllelse.
            </seg>
          </u>
          <note type="speaker" n="174eebb8">
            Anf. 241 ULF NILSSON (fp):
          </note>
          <u who="ulf_nilsson_3de2dc" xml:id="i-ce99f8859af9608c-0" n="5f556c92">
            <seg n="db7c43fb">
              Herr talman! Jag vill tacka ministern för svaret. Svaret är på
              ett sätt tydligt, men jag kan inte säga att jag är nöjd med innehållet.
              Skolministern tycker inte att det är några större problem med
              pengarna till personalförstärkning i skolan.
            </seg>
            <seg n="bfa28ed4">
              Bakgrunden till min fråga är att jag har en väldigt stark övertygelse
              om att läraren är den viktigaste personen för barnen i skolan.
              Många andra kan vara viktiga, men läraren är allra viktigast.
              Alla som har gått i skolan vet hur viktig läraren var och hur
              vår bild av skolan hänger ihop med hur vi uppfattade läraren.
              Alla som har sina barn i skolan vet hur viktigt det är att lärarna
              är bra och att barnen är trygga med sina lärare. Skolans framtid
              beror på om vi får bra lärare och bra annan specialiserad personal.
            </seg>
            <seg n="41e68b5f">
              Skolministerns svar är, trots den lärarbrist vi har, att han
              inte tänker göra några förändringar för att få fler behöriga lärare
              till skolan. Min specifika fråga i dag handlar om vilken nytta
              de specialpengar till skolan som från början kallades Wärnerssonpengarna
              har gjort. Folkpartiet sade från början ja till pengarna men nej
              till principerna för hur pengarna skulle fördelas. Uppläggningen
              med hela bidraget från början när det infördes var nämligen fel.
              Bara uttrycket pengar till fler vuxna i skolan var ett väldigt
              olyckligt uttryck. Det är ju inte obetydligt vilka vuxna det är.
              Om det fattas sjuksköterskor skulle nog aldrig skolministern säga
              att det behövs fler vuxna på sjukhuset.
            </seg>
            <seg n="58c9ce9f">
              Det är lärare, specialpedagoger och andra som behövs i skolan.
            </seg>
            <seg n="e97bb25a">
              Skolministern säger också i sitt svar att det finns en massa
              arbetslösa lärare, och han ser det nästan som ett slags möjlighet
              till att avhjälpa lärarbristen. Det är det som är så skrämmande.
              Trots att så många obehöriga lärare har tillsvidareanställning
              går så många utbildade lärare arbetslösa.
            </seg>
            <seg n="e6c92362">
              Den statistik som kom i Skolverkets nationella utvärdering är
              beklämmande. Nästan hälften av lärarna i naturorienterade ämnen
              har antingen inte lärarutbildning eller också inte ämnesutbildning.
              I samhällskunskap är 40 % utan fullständig utbildning. En tredjedel
              av svensklärarna har inte heller fullständig utbildning.
            </seg>
            <seg n="6597dd83">
              Om man ser till att man ska ha både pedagogisk utbildning och
              ämnesutbildning är läget ännu värre än de siffror som har nämnts
              tidigare i dag i debatten.
            </seg>
            <seg n="5500d459">
              Bakgrunden till min fråga var den rapport från Riksrevisionen
              som kom för någon vecka sedan. Min fråga var om ministern tänkte
              vidta några åtgärder med anledning av den rapporten. Det tänker
              inte ministern göra. Det vore intressant att i nästa inlägg få
              höra en motivering till varför revisionens kritik inte behöver
              leda till några åtgärder.
            </seg>
            <seg n="4b596d40">
              Ministern sade flera gånger i sitt svar att det här bidraget
              har varit lyckosamt. Riksrevisionen säger att det inte går att
              bevisa om bidraget har haft någon avsedd effekt.
            </seg>
            <seg n="71cf0b35">
              Jag tycker att det är väldigt förvånande att skolministern i
              sitt svar tycker att det är mild kritik som rapporten kommer med.
              Den är väldigt skarp och tar upp väldigt viktiga frågor. Den säger
              att regeringens redovisning till riksdagen visar brister i förhållande
              till budgetlagen.
            </seg>
            <seg n="52483f66">
              Ministern har alltså egentligen inte kommenterat kritiken från
              Riksrevisionen. Det är den som min fråga bygger på. Därför avslutar
              jag med tre tydliga frågor.
            </seg>
            <seg n="e2e0cf08">
              Hur ser ministern på att de säger att utbetalningar sker på lösa
              grunder, kontrollen är inte tillräcklig och, det viktigaste, det
              är oklart om målen med bidragen uppnåtts.
            </seg>
            <seg n="67d968f3">
              Det är tre kritikpunkter.
            </seg>
          </u>
          <note type="speaker" n="5293e946">
            Anf. 242 Statsrådet IBRAHIM BAYLAN (s):
          </note>
          <u who="unknown" xml:id="i-da7cfec80ad6fc36-45" n="73058e28">
            <seg n="2a752b37">
              Herr talman! Låt oss börja med det som handlar om obehöriga lärare.
              Det är viktigt att skolorna anställer behöriga lärare. Det är
              också tydligt i den skollag som gäller att det är det som gäller
              för skolan. Endast i undantagsfall kan man anställa personal som
              inte har lärarutbildning.
            </seg>
            <seg n="ef0b5e49">
              Vi vet att det ser väldigt olika ut. Det ser olika ut i olika
              skolor och i olika skolformer.
            </seg>
            <seg n="76a12843">
              Under det senaste året ser vi en ökning av antalet behöriga lärare
              i den svenska grundskolan. Samtidigt ser vi att vi har en fortsatt
              minskning av behöriga lärare i fristående gymnasieskolor. Där
              är i dag ungefär hälften av lärarna behöriga. Detta är ett faktum
              som borgerliga skolpolitiker av någon anledning sällan tar upp
              som något bekymmer. Jag ser det dock som ett bekymmer.
            </seg>
            <seg n="83df14dc">
              Regeringen har vidtagit ett flertal åtgärder för att se till
              att de som i dag arbetar som lärare kan få adekvat utbildning.
              Den särskilda lärarutbildningen har varit en lyckosam satsning.
              De som i dag är verksamma i skolan men inte har adekvat lärarutbildning
              har där fått möjlighet att komplettera sin utbildning.
            </seg>
            <seg n="c851189e">
              Det är en satsning som har varit framgångsrik. Den fortsätter
              vi med med ytterligare 1 000 platser under hösten och nästa vår.
            </seg>
            <seg n="3f80eebf">
              Det är viktigt att se till att de som finns i skolan i dag kan
              få en adekvat utbildning.
            </seg>
            <seg n="f400fe2f">
              Jag får frågan om effekten av den här satsningen. Målet var ju
              att anställa 15 000 fler lärare och andra specialister i skolan.
              Den senaste utvärdering som Skolverket har gjort, visar att 12
              000 fler lärare och annan personal har anställts.
            </seg>
            <seg n="8512b846">
              Jag tror att det är bra att det är lärare och annan personal
              i skolan. Jag delar inte Folkpartiets uppfattning att det bara
              ska bindas till en kategori personal i skolan. Jag tror att skolan
              behöver en bra balans mellan de olika personalkategorierna så
              att man har ett helhetsgrepp och kan möta eleven som en hel person
              och inte bara i den pedagogiska situationen.
            </seg>
            <seg n="34b63724">
              I interpellationen före denna hade jag en diskussion med Mia
              Franzén från Folkpartiet om det viktiga i att vi gör satsningar
              också på skolhälsovården. Därför är det viktigt att det finns
              frihet för skolorna lokalt att kunna göra prioriteringar utifrån
              de största behoven. Jag tror inte på någon planmässig hushållning
              nationellt och att vi bestämmer exakt vilken kategori som ska
              anställas på vilken skola. Jag tror inte att det vore bra.
            </seg>
            <seg n="b3959234">
              När det gäller effekten av detta menar jag att det naturligtvis
              efter 90-talets besparingar med sänkt lärartäthet och vissa bristande
              kunskapsresultat i till exempel matematik är positivt för den
              svenska skolan när vi nu har möjlighet att öka antalet lärare
              och andra specialister i skolan. Jag menar att det inte är som
              börsens kvartalskapitalism, och att man varje kvartal kan gå in
              och se hur resultaten har förändrats. Denna satsning är naturligtvis
              långsiktig. Vi vet att en kompetent och engagerad lärarkår är
              väldigt viktig för framgång i skolan. Om vi kan se till att öka
              lärartätheten, som vi har kunnat göra de senaste åren och det
              vill den socialdemokratiska regeringen fortsätta att göra är det
              positivt för den svenska skolan.
            </seg>
            <seg n="4c54d75d">
              Om Folkpartiet har någon annan uppfattning får Ulf Nilsson gärna
              redogöra för den.
            </seg>
          </u>
          <note type="speaker" n="dc645a5e">
            Anf. 243 ULF NILSSON (fp):
          </note>
          <u who="ulf_nilsson_3de2dc" xml:id="i-ce99f8859af9608c-1" n="5f556c92">
            <seg n="970fab89">
              Herr talman! Avsikten med bidraget, när regeringen presenterar
              det, är att skolans resultat ska förbättras.
            </seg>
            <seg n="d8513e95">
              Som vi har sett här i riksdagen och som Riksrevisionen skriver
              har inte regeringen gjort någon utvärdering av om resultaten i
              skolan har blivit bättre på grund av de här bidragen. Det finns
              ingen sådan utvärdering.
            </seg>
            <seg n="fb32185f">
              Däremot visar andra utvärderingar väldigt tydligt att eleverna
              lyckas avsevärt sämre i skolan nu än för tio år sedan.
            </seg>
            <seg n="9ae3bfc2">
              Det är Riksrevisionens rapport som är grunden för min fråga.
              Riksrevisionen skriver att utbetalningarna har skett på lösa grunder.
              Kommunerna har på olika sätt redovisat hur många de har anställt.
              Det finns risk för dubbelberäkning. En del har bara redovisat
              de nyanställda, medan andra har redovisat både gamla anställda
              och nya anställda.
            </seg>
            <seg n="6cc2f895">
              Kontrollen är inte tillräcklig, säger revisionen. Det är, som
              sagt, oklart om målen med bidragen uppnåtts.
            </seg>
            <seg n="ccc9b29b">
              Känslan är att bidraget har kommit till som ett hastverk. År
              2001 var det en väldigt het debatt i Sverige om lärartäthet och
              kvalitet. Man märkte att lärarbristen började bli akut. Regeringen
              kände sig tydligen pressad att snabbt visa handlingskraft. Man
              kastade fram ett förslag lagom till höstbudgeten om fler vuxna
              i skolan, de så kallade Wärnerssonpengarna.
            </seg>
            <seg n="d28c998f">
              Riksdagen beslutade i verkligheten om ett ganska ogenomtänkt
              bidrag som regeringen kastade fram i all hast. Revisionen nämner
              också att det inte finns någon som helst dokumentation om någon
              beredning av bidraget. Det fick man utarbeta i efterhand.
            </seg>
            <seg n="de1d4b54">
              Skolministern sade att det inte finns någon som helst risk att
              det bidrar till att vi tillsvidareanställer fler obehöriga lärare.
              Svara då på frågan: Hur löser man problemet med att man inte får
              de här pengarna om man säger upp obehöriga lärare och i stället
              anställer behöriga? Det är ett problem som vi hade i Staffanstorp,
              hemma hos mig i Skåne. Reglerna är ju sådana.
            </seg>
            <seg n="10680a24">
              Det är alltså inte så konstigt att det blev ett inte särskilt
              genomtänkt förslag. Jag tycker inte att det ska gå till så när
              riksdagen fattar beslut om så mycket som 10 ½ miljarder kronor.
              Det här bidraget kostar dessutom 28 miljoner om året i rena administrationskostnader.
            </seg>
            <seg n="f639f69f">
              Har man specialdestinerade bidrag måste de ju användas effektivt
              och naturligtvis till olika personalgrupper, men till utbildad
              personal. Vi behöver det i skolan.
            </seg>
            <seg n="028aef20">
              Det finns mycket annat att göra om vi ska få bra lärare i skolan.
              Jag ser till exempel fram emot förslag om att skollagen skärps
              så att kommunerna inte kan komma undan med att anställa obehöriga
              lärare när det går behöriga arbetslösa. Det är ju det som sker
              i dag.
            </seg>
            <seg n="d14295fd">
              Jag vill också upplysningsvis tala om för skolministern att vi
              anser att även friskolorna ska ha en laglig skyldighet att i första
              hand anställa behöriga lärare.
            </seg>
          </u>
          <note type="speaker" n="7571117e">
            Anf. 244 Statsrådet IBRAHIM BAYLAN (s):
          </note>
          <u who="unknown" xml:id="i-da7cfec80ad6fc36-46" n="73058e28">
            <seg n="0539dd12">
              Herr talman! Det är nog välbekant för Ulf Nilsson att skolorna
              i dag har en sådan skyldighet. Det står väldigt tydligt i vår
              skollag att kommunerna i första hand ska anställa pedagogiskt
              utbildad personal och endast i undantagsfall, då det inte finns
              pedagogisk personal att tillgå, kunna anställa någon annan.
            </seg>
            <seg n="dbb916b0">
              Vi har tagit detta problem på stort allvar genom att ge just
              dem som i dag bevisligen finns i den svenska skolan och inte har
              lärarutbildning möjligheten att komplettera sin utbildning. Det
              kan naturligtvis se väldigt olika ut vilka behoven är. Ofta är
              det personer med högskoleutbildning som endast behöver komplettera
              med den pedagogiska delen.
            </seg>
            <seg n="7c49033f">
              Den särskilda lärarutbildningen har handlat om sammanlagt 5 000
              platser. Vi ser efter de första åren att den har varit väldigt
              framgångsrik. Jag tror att det är bra att vi kan fortsätta på
              den vägen och se till att fler kan få den kompletterande behörigheten.
            </seg>
            <seg n="a570edab">
              Sedan får jag ett antal frågor om Riksrevisionen som jag naturligtvis
              ska försöka svara på. Riksrevisionens granskning är väl genomförd,
              och i det stora hela är kritiken väldigt mild. Skolverkets egna
              uppföljningar visar att resurserna har gått till att anställa
              pedagogisk personal och andra specialister.
            </seg>
            <seg n="9caca660">
              Riksrevisionen framför kritik om att det inte finns någon kontroll
              över hur framför allt friskolorna använder pengarna. Det kan jag
              naturligtvis också se som ett stort bekymmer. Är Ulf Nilsson beredd
              att bidra till att de medel som betalas ut av kommuner till friskolor
              ska kunna följas upp på motsvarande sätt som för de kommunala
              skolorna ställer jag gärna upp på det. Detta förutsätter dock
              tyvärr förändringar i lag, och hittills har det inte varit möjligt
              att uppbåda en majoritet i Sveriges riksdag för en skärpning av
              reglerna kring de fristående skolorna. Framför allt Folkpartiet
              och de övriga borgerliga partierna har varit oerhört konsekvent
              dogmatiska i de här frågorna. Om jag nu hör en omsvängning tar
              jag gärna den handsken, men jag betvivlar att den är verkligt
              menad innan jag ser det.
            </seg>
            <seg n="f8686f36">
              När det gäller effekten av den här personalförstärkningen är
              ju förändringar i betygsresultat, precis som Ulf Nilsson vet,
              ingenting som sker över ett halvår. I en utbildning som först
              består av nio år i grundskolan och sedan också ofta tre år i gymnasieskolan
              tar det naturligtvis tid innan man kan mäta effekter av insatser,
              och särskilt att kunna särskilja dessa effekter. Det är naturligtvis
              en väldigt komplex uppgift att göra.
            </seg>
            <seg n="80424e95">
              Dock vänder jag mig mot den beskrivning som Folkpartiet och Ulf
              Nilsson envisas med att gång efter gång göra när man hävdar att
              de rapporter om läget i skolan som kommit de senaste månaderna
              skulle vara endast negativa. Som Ulf Nilsson mycket väl vet, om
              han har läst rapporterna, finns det också en hel del positiva
              inslag och en positiv utveckling i den svenska skolan. Vi ser
              till exempel att antalet elever som känner sig mobbade minskar.
              Vi ser att andelen lärare och elever som uppger att de trivs med
              varandra och i skolan ökar. Vi ser att kunskapsresultaten i ett
              flertal ämnen, till exempel engelska, går framåt.
            </seg>
            <seg n="bdd42e10">
              Jag skulle alltså vilja att vi nyanserar bilden när vi beskriver
              så att det blir en saklig och riktig beskrivning. Någon svartmålning
              är den svenska skolan inte betjänt av. Jag tror också att den
              allmänna debatten skulle må bättre av saklighet i stället för
              dogmatisk svartmålning.
            </seg>
          </u>
          <note type="speaker" n="39c3b6e8">
            Anf. 245 ULF NILSSON (fp):
          </note>
          <u who="ulf_nilsson_3de2dc" xml:id="i-ce99f8859af9608c-2" n="5f556c92">
            <seg n="c787db58">
              Herr talman! De internationella undersökningarna från i höstas
              och Skolverkets stora rapport visar entydigt att resultaten har
              blivit sämre. Det innebär inte att alla elever har det dåligt
              i skolan. De flesta har det bra i skolan. Men för de elever som
              inte har stöd och hjälp hemifrån i tillräcklig omfattning erbjuder
              inte alltid skolan tillräckligt mycket hjälp. Det gör mig och
              Folkpartiet väldigt bekymrade.
            </seg>
            <seg n="09e74b67">
              Skolministern säger att kommunerna har skyldighet att anställa
              behöriga personer. Ändå har Sverige ett exceptionellt stort antal
              människor med tillsvidareanställning som inte har fullständig
              lärarutbildning, till exempel jämfört med vårt grannland Danmark.
              Kommunerna har nämligen möjlighet att utnyttja den här svaga paragrafen
              om det inte finns någon behörig lärare att anställa kan man anställa,
              även fast anställa, en obehörig och detta utnyttjas uppenbarligen
              på olika sätt. Tycker inte skolministern att det är märkligt att
              så många utbildade lärare går arbetslösa och att arbetslösheten
              stiger bland lärare samtidigt som vi har brist på behöriga lärare
              i skolan? Det måste vara något fel i förhållandet när det är så.
            </seg>
            <seg n="e9414155">
              Nej, jag tycker att ministern borde ägna mer engagemang åt att
              få fler utbildade lärare till skolorna. Och sluta säga, en gång
              för alla, att det behövs fler vuxna i skolan! Det behövs fler
              lärare, fler speciallärare, fler yrkesrådgivare, fler fritidspedagoger
              och så vidare. Det behövs människor som har rätt utbildning. Har
              man öronmärkta pengar ska de också utformas på så vis att de hjälper
              till så att skolorna anställer människor med rätt utbildning.
              Den här inställningen att vem som helst kan jobba som lärare är
              förödande för läraryrkets status.
            </seg>
            <seg n="d15a637e">
              När tänker alltså Socialdemokraterna visa att de tar ansvar för
              att kommunerna faktiskt börjar anställa behöriga lärare och känner
              sig tvingade att göra det även friskolorna?
            </seg>
          </u>
          <note type="speaker" n="83e0136b">
            Anf. 246 Statsrådet IBRAHIM BAYLAN (s):
          </note>
          <u who="unknown" xml:id="i-da7cfec80ad6fc36-47" n="73058e28">
            <seg n="f1cc1979">
              Herr talman! Behovet av välutbildade specialister i skolan kan
              inte nog understrykas. Det handlar naturligtvis om lärare och
              specialpedagoger men också om personalen i elevhälsan och fritidspedagoger.
              Det kan vi nog vara överens om.
            </seg>
            <seg n="357a500e">
              Vi har vidtagit och kommer att vidta ett flertal åtgärder för
              att se till både att det finns tillgång på välutbildad personal
              och att dessa kan anställas genom att vi tillför kommuner och
              landsting avsevärda tillskott. Jag nämnde det redan i min föregående
              interpellationsdebatt, men det tål att nämnas igen: I år stärks
              stödet till den kommunala och landstingskommunala sektorn med
              sammanlagt 12 miljarder, 8 miljarder till primärkommunerna och
              4 miljarder till landstingen. Det är en bra grundförutsättning
              för att också kunna stärka den svenska skolan. Som vi vet utgör
              ju den en stor andel av den kommunala verksamheten.
            </seg>
            <seg n="361a2188">
              Jag menar att vi inte bara ska ställa högre krav, för det ska
              vi, utan också se till att ta itu med det bekymmer som det innebär
              att vi i dag har ett antal obehöriga anställda i den svenska skolan.
              Det gör regeringen. Satsningen på den särskilda lärarutbildningen
              är ett sådant exempel. Vi tar också ansvar för personalförsörjningen
              i framtiden genom att öka den svenska lärarutbildningen. Glädjande
              nog ser vi också ett ökat intresse för denna lärarutbildning.
              På några få år har antalet förstahandssökande ökat med över 2
              000. Det är bra. Jag tror säkert att det kan behövas ytterligare
              åtgärder, men vi både tar denna brist på allvar och åstadkommer
              förslag och åtgärder för att se till att bryta denna utveckling.
            </seg>
          </u>
          <note n="4c7dc313">
            Överläggningen var härmed avslutad.
          </note>
          <note n="e7c08828">
            35 § Svar på interpellation 2004/05:642 om läroplanens mål om
            nationella minoriteter
          </note>
          <note type="speaker" n="aecf7b79">
            Anf. 247 Statsrådet IBRAHIM BAYLAN (s):
          </note>
          <u who="unknown" xml:id="i-da7cfec80ad6fc36-48" n="73058e28">
            <seg n="997d3ab1">
              Herr talman! Liselott Hagberg har frågat mig vilka åtgärder jag
              avser att vidta för att den svenska skolan ska leva upp till läroplanens
              mål om nationella minoriteter samt vilka initiativ jag avser att
              vidta för att stärka lärarnas möjligheter att förmedla kunskaper
              om de nationella minoriteterna.
            </seg>
            <seg n="b598b8b3">
              Genom Sveriges ratificering av Europarådets ramkonvention om
              skydd för nationella minoriteter och den europeiska stadgan om
              landsdels- eller minoritetsspråk har de fem nationella minoriteterna
              i Sverige rätt till särskilt skydd för sitt språk och för sin
              kultur. Det är viktigt att värna de nationella minoriteterna och
              minoritetsspråken med hänsyn till dessa åtaganden. Det är självklart
              också viktigt med hänsyn till de positiva dimensioner som kulturell
              mångfald innebär för ett samhälle.
            </seg>
            <seg n="588a769b">
              Både läroplanen för det obligatoriska skolväsendet, förskoleklassen
              och fritidshemmet och läroplanen för de frivilliga skolformerna
              har ändrats så att det framgår att kunskap ska ges om de nationella
              minoriteterna. Även kursplanerna har setts över och ändrats på
              motsvarande sätt. I kursplanerna lyfts dock samerna fram särskilt
              eftersom de utgör en urbefolkning i Sverige.
            </seg>
            <seg n="11a9d3d5">
              Skolan har en viktig roll när det gäller kunskapen om de nationella
              minoriteterna. Skolan möter alla barn och ungdomar och kan bidra
              till att öka kunskapen och förståelsen om olika människor och
              kulturer och minska fördomar som kan finnas.
            </seg>
            <seg n="860d5f62">
              Myndigheten för skolutveckling, som ska stödja kommuner och andra
              huvudmän i deras utveckling av verksamheten så att nationellt
              fastställda mål i utbildningen uppnås, bedriver ett brett arbete
              riktat mot de nationella minoriteterna. Myndigheten har bland
              annat byggt upp webbplatsen Tema Modersmål som fungerar som en
              informationskanal till elever, föräldrar och lärare som arbetar
              med respektive minoritetsgrupp. Webbplatsen är en resurs för dem
              som arbetar inom barnomsorg och skola. Temaplatsen erbjuder undervisningsmaterial
              och interaktiva möjligheter att utveckla metodiken i modersmålsundervisningen.
              Myndigheten för skolutvecklings olika aktiviteter riktade mot
              lärare i skolan utgör verktyg för lärarna i deras undervisning
              i skolan. Genom myndighetens arbete sprids samtidigt information
              om de nationella minoriteterna över hela landet.
            </seg>
            <seg n="8bf6450d">
              Regeringen genomförde även under 20012004 en särskild informationskampanj
              om samerna som vårt ursprungsfolk. I den satsningen ingick ett
              särskilt skolprojekt. Skolprojektet var en informations- och kunskapsinsats
              som riktades mot högstadieungdomar och lärare i hela landet.
            </seg>
            <seg n="a8877f9e">
              Liselott Hagberg nämner en kartläggning av hur samerna presenteras
              i ett antal läromedel i samhällsorienterande ämnen som gjorts
              vid Umeå universitet. Det är olyckligt om samer och andra minoriteter
              presenteras på ett fördomsfullt och felaktigt sätt. Det är av
              vikt att man inom skolan för en diskussion om innehållet i de
              läromedel som används och reflekterar över hur dessa stöder skolans
              uppdrag. Läroböckernas behandling får inte strida mot skrivningar
              i läroplanerna och relevanta kursplaner.
            </seg>
            <seg n="32d7afb5">
              Studier har visat att det finns exempel på läroböcker som ger
              uttryck för främlingsfientlighet och intolerans. Andra studier
              pekar också på behovet av att se över vilka budskap skolböckerna
              förmedlar. Regeringen uppdrog därför åt Statens skolverk den 12
              maj 2005 att se över ett urval av läroböcker i grund- och gymnasieskolans
              undervisning. Läroböckerna ska analyseras med avseende på i vilken
              omfattning och på vilket sätt de avviker från läroplanens värdegrund.
              Uppdraget ska delredovisas senast den 1 oktober 2005. Slutredovisning
              ska ske senast den 1 december 2006.
            </seg>
            <seg n="3e4fdbd6">
              Jag vill också nämna att regeringen i november 2004 uppdrog åt
              Statens skolverk att kartlägga utbildningssituationen för de nationella
              minoriteterna i syfte att få en tydlig bild av hur den samlade
              situationen för minoriteterna ser ut i dag och vilka ytterligare
              insatser som kan behövas på området. Uppdraget, samt de olika
              insatser som nämnts ovan, innebär att information sprids om minoriteterna
              utöver att aktiviteter och kartläggningar genomförs. Uppdraget
              ska redovisas senast den 1 november 2005. I avvaktan på den redovisningen
              avser jag inte att nu vidta några ytterligare åtgärder rörande
              de nationella minoriteterna.
            </seg>
          </u>
          <note n="54da029e">
            Då Liselott Hagberg som framställt interpellationen anmält att
            hon var förhindrad att närvara vid sammanträdet medgav talmannen
            att Martin Andreasson i stället fick delta i överläggningen.
          </note>
          <note type="speaker" n="5647bf3b">
            Anf. 248 MARTIN ANDREASSON (fp):
          </note>
          <u who="martin_andreasson_f03825" xml:id="i-2de8c33c4daa3503-9" n="f97cc5ee">
            <seg n="ce35be60">
              Herr talman! Jag vill tacka statsrådet för svaret på denna interpellation.
            </seg>
            <seg n="087e5360">
              Innan jag går in på de enskilda frågor som statsrådet tar upp,
              tycker jag att det är viktigt att sätta in den fråga som Liselott
              Hagberg har interpellerat om i ett större sammanhang. Det var
              först i och med den minoritetspolitiska propositionen 1999/2000
              som Sverige fick en nationell minoritetspolitik och som Sverige
              erkände sina nationella minoriteter. Under århundraden, och i
              vissa fall sedan urminnes tider, har de funnits i vårt land, men
              historiskt sett och ända fram till våra dagar har de ofta systematiskt
              osynliggjorts och motarbetats i kultur och språk.
            </seg>
            <seg n="de0da875">
              När den minoritetspolitiska propositionen beslutades var det
              tydligt uttalat, såväl från regeringen som från riksdagen, att
              detta var ett första steg i formandet av en nationell minoritetspolitik,
              som handlar om både att tillvarata och uppmärksamma de behov som
              finns hos de personer som själva identifierar sig med en nationell
              minoritet och att uppmärksamma behovet av att öka allmänhetens
              kunskaper och medvetenhet i stort om Sveriges nationella minoriteter.
            </seg>
            <seg n="04c42278">
              Jag vill börja med den bredare beskrivningen för att peka på
              ett problem som finns i statsrådets svar, nämligen glidningen
              mellan de åtgärder som syftar till att tillgodose utbildningsbehoven
              för de nationella minoriteterna och frågan om skolans undervisning
              om de nationella minoriteterna. Båda frågorna är i högsta grad
              angelägna, men de måste hållas åtskilda från varandra. Det vore
              ett stort misstag om vi byggde vår nationella minoritetspolitik
              på föreställningen att den angår bara dem som själva identifierar
              sig med en minoritet. I själva verket är det först när vi alla,
              oavsett vad vi själva identifierar oss som, är medvetna om Sveriges
              nationella minoriteter som vi har möjlighet att få bredare genomslag
              för ett erkännande och ett likaberättigande för de nationella
              minoriteterna.
            </seg>
            <seg n="f497d176">
              Då finns det konkreta saker som regeringen skulle kunna göra.
              Till exempel nämner kursplanerna över huvud taget inte vilka de
              nationella minoriteterna är. Statsrådet uttrycker att det är viktigt
              att öka kunskaperna om dem och att motarbeta fördomsfulla beskrivningar
              om de nationella minoriteterna. Naturligtvis ska de fördomsfulla
              beskrivningarna motarbetas, men det största problemet är kanske
              att de nationella minoriteterna över huvud taget inte nämns. För
              de flesta svenskar är det inte så lätt att ens på begäran räkna
              upp vilka de nationella minoriteterna är. Jag är övertygad om
              att detsamma gäller för skolan.
            </seg>
            <seg n="7059fca5">
              Vidare är det lite anmärkningsvärt att statsrådet hänvisar till
              en kartläggning av läromedel som i första hand handlar om fördomsfulla
              beskrivningar med fokus på homosexuella, bisexuella och transpersoner.
              Det är också en mycket viktig fråga, men dock är det en fråga
              som ligger något vid sidan av interpellationen.
            </seg>
            <seg n="1b5a7a27">
              Kort och gott, herr talman. Jag vill att statsrådet blir något
              konkretare med vad regeringen sex år efter det första steget tänker
              göra när man tar nästa steg.
            </seg>
          </u>
          <note type="speaker" n="9b3fbbfa">
            Anf. 249 Statsrådet IBRAHIM BAYLAN (s):
          </note>
          <u who="unknown" xml:id="i-da7cfec80ad6fc36-49" n="73058e28">
            <seg n="e5772f6f">
              Herr talman! Först har jag en sakupplysning. Det uppdrag som
              jag redogjorde för och som Statens skolverk har fått av regeringen
              är bredare än att det handlar bara om homo-, bi- och transsexuella.
              Det handlar naturligtvis också om människor med annan religion,
              om etnisk härkomst, om kön med mera. Det är ett bredare uppdrag
              än det som interpellanten verkar ha fått en uppfattning om.
            </seg>
            <seg n="4cf25b92">
              Som jag nämnde i mitt interpellationssvar har läroplanen för
              det offentliga skolväsendet, både det obligatoriska i form av
              grund- och gymnasieskola, förskoleklass och fritidshemmen, och
              de frivilliga skolformerna, ändrats så att det framgår att kunskap
              om de nationella minoriteterna ska ges. Också kursplanerna har
              setts över och ändrats på motsvarande sätt.
            </seg>
            <seg n="7e5cbc02">
              Jag redogjorde också för att i kursplanerna lyfts framför allt
              kunskapen om samerna fram eftersom de utgör en urbefolkning i
              Sverige. Jag vet inte om det går att vara tydligare än så. Det
              är naturligtvis så att både läroplanen men också kursplanen har
              förändrats på motsvarande sätt. Jag menar att det är både rätt
              och riktigt att det här handlar om en helhet. Det handlar både
              om möjligheten till utbildning för de minoriteter vi pratar om
              men också naturligtvis om kunskaperna om dem. Båda dessa går hand
              i hand. Vi verkar i sak vara överens om innehållet.
            </seg>
            <seg n="c17a7839">
              Sedan kan man naturligtvis alltid resonera om i vilken takt förändringarna
              sker. Vi har ett flertal utredningar och förslag som är under
              beredning. Nu senast kom ett förslag som handlar om vilket område
              det här ska omfatta. Det är också förslaget om att utöka området
              till Mälardalen, inte minst när det gäller rätten till modersmål
              med mera.
            </seg>
            <seg n="72af22d2">
              Det händer alltså en hel del på det här området. Man kan alltid
              önska att det hade gått snabbare och att vi hade gjort det här
              redan för 50 år sedan. Men jag tror att det är viktigt, när vi
              konstaterar att vi ska ha fem nationella minoriteter i Sverige,
              att vi både ger dem möjligheter till utbildning på sitt eget modersmål
              och ökar kunskapen om det i allmänhet i Sverige. Det tillgodoses
              i det svar som jag har lämnat till Liselott Hagberg, men Martin
              Andreasson får gärna ta del av det.
            </seg>
          </u>
          <note type="speaker" n="82906b13">
            Anf. 250 MARTIN ANDREASSON (fp):
          </note>
          <u who="martin_andreasson_f03825" xml:id="i-2de8c33c4daa3503-10" n="f97cc5ee">
            <seg n="4d5dc89a">
              Herr talman! Först får jag kvittera med att göra ett tillrättaläggande
              till det tillrättaläggande som statsrådet gjorde. Det är faktiskt
              så att Utbildnings- och kulturdepartementet självt i ett pressmeddelande
              har lyft fram just att den studie om läroböckerna som jag nämnde
              i mitt första inlägg har fokus på HBT-frågor. Det är en utmärkt
              fråga att uppmärksamma. Det är dock en fråga som ligger vid sidan
              av det ärende som vi här och nu debatterar. Jag har med mig en
              kopia på regeringsuppdraget, så jag kan fräscha upp statsrådets
              minne på den punkten.
            </seg>
            <seg n="f4ebd93e">
              När det gäller vad man ska ta upp i kursplanerna blir jag lite
              bekymrad när statsrådet säger retoriskt: Kan man bli tydligare?
              Ja, uppenbarligen borde man kunna bli det.
            </seg>
            <seg n="bd330bb4">
              Det vi har kunnat se efter det att kursplanen ändrades, efter
              det minoritetspolitiska beslutet 1999/2000, är att undervisningen
              om de nationella minoriteterna fortfarande inte har fått det genomslag
              som jag uppfattar att det i riksdagen finns en bred enighet om
              att vi alla önskar.
            </seg>
            <seg n="c08b8ab7">
              Kan man bli tydligare? frågar statsrådet. Ja, man skulle exempelvis
              kunna hjälpa skolväsendet på traven med att namnge de nationella
              minoriteterna i kursplanerna. Det är utmärkt att man nämner samerna
              som urbefolkning i kursplanen för samhällskunskap, att man lyfter
              fram det samiska språket i kursplanen för svenska och att man
              lyfter fram den samiska kulturen i kursplanen för historia. Allt
              det är alldeles ypperligt. Men frågan är om man inte på motsvarande
              sätt skulle namnge och synliggöra de övriga nationella minoriteterna
              jämsides med samerna, som dessutom är Sveriges enda urbefolkning.
            </seg>
            <seg n="9e131ebb">
              Jag är nämligen övertygad om ärligt talat tror jag att statsrådet
              delar min uppfattning att vi fortfarande inte ens har kommit så
              långt att vi har fått ett brett genomslag i fråga om kunskapen
              om vilka de nationella minoriteterna är. Jag tror att det är värdefullt
              om skolväsendet i sina kursplaner tydligt namnger och synliggör
              de nationella minoriteterna sverigefinnar, tornedalingar, romer,
              judar och samer för att också visa att detta är frågor som ska
              uppmärksammas.
            </seg>
            <seg n="f418d342">
              Detta är saker som Folkpartiet föreslår. Jag välkomnar om statsrådet
              vill ta del av de olika förslag som Folkpartiet har lagt på det
              minoritetspolitiska området. Det här hänger ihop med att vi till
              exempel också vill att man på samma sätt ska synliggöra de nationella
              minoriteterna genom att namnge dem i regeringsformen. Det är förvisso
              en fråga som ligger utanför statsrådets beredningsområde, men
              jag nämner den eftersom detta är en helhet: Vi måste se den nationella
              minoritetspolitiken som ett område som täcker flera olika samhällsområden.
            </seg>
            <seg n="903bbe6f">
              Vad gäller utbildningsväsendet handlar det om att genomföra tydligare
              översyner över hur lärarutbildningarna uppmärksammar kunskaper
              om de nationella minoriteterna, men också att konkretisera möjligheterna
              till modersmålsundervisning i minoritetsspråk oavsett var man
              bor i landet. Det är också frågor som Folkpartiet har uppmärksammat.
              Jag välkomnar om vi kan komma vidare i denna diskussion.
            </seg>
          </u>
          <note type="speaker" n="c89a039c">
            Anf. 251 Statsrådet IBRAHIM BAYLAN (s):
          </note>
          <u who="unknown" xml:id="i-da7cfec80ad6fc36-50" n="73058e28">
            <seg n="0023ed76">
              Herr talman! Jag tror, som sagt, inte att vi är så oense i sak.
              Det här har skrivits in i läroplanen. Det har också på motsvarande
              sätt gjorts förändringar i kursplanerna, så att kunskapen om de
              nationella minoriteterna ska vara en del av den utbildning vi
              har i skolan för alla. Jag håller med interpellanten om att det
              är viktigt att sprida detta. Jag kan nog också dela uppfattningen
              att kunskapen kanske inte har spridit sig på de sex år som vi
              har haft detta så som man skulle önska.
            </seg>
            <seg n="b4494d7f">
              Regeringen har gjort en speciell informationssatsning under ett
              antal år och satsat 20 miljoner just för att sprida kunskapen
              om de nationella minoriteterna. Åtgärder har vidtagits.
            </seg>
            <seg n="fb8cbf30">
              Jag skulle bara vilja, för sakens skull det är viktigt att saker
              och ting blir rätt läsa upp det beslut som regeringen tog bokstavligen,
              så att det blir rätt i riksdagens protokoll. Det står nämligen
              så här:
            </seg>
            <seg n="7c5ad648">
              Regeringen uppdrar åt Statens skolverk att se över ett urval
              av läroböcker i grund- och gymnasieskolans undervisning. Läroböckerna
              ska analyseras med avseende på i vilken omfattning och på vilket
              sätt de avviker från läroplanens värdegrund. Eventuella uttryck
              för diskriminering eller andra former av kränkningar på grund
              av kön, etnisk tillhörighet, religion eller trosuppfattning, sexuell
              läggning och funktionshinder ska särskilt uppmärksammas.
            </seg>
            <seg n="cce01288">
              Därmed kanske vi kan vara överens om att detta också inbegrips
              i detta uppdrag, så att det inte är någon otydlighet i det.
            </seg>
          </u>
          <note type="speaker" n="71b1fd47">
            Anf. 252 MARTIN ANDREASSON (fp):
          </note>
          <u who="martin_andreasson_f03825" xml:id="i-2de8c33c4daa3503-11" n="f97cc5ee">
            <seg n="731be0b0">
              Herr talman! När det gäller det här utredningsuppdraget, som
              vi nu har fått anledning att ventilera i ett par replikrundor,
              är det naturligtvis viktigt att studera om det förekommer fördomsfulla
              eller kränkande formuleringar och beskrivningar i skolans läromedel.
              Det är vi fullkomligt överens om.
            </seg>
            <seg n="aceedb19">
              Man måste naturligtvis studera om det förekommer fördomsfulla
              schabloner eller kränkande uttryck om i det här fallet de nationella
              minoriteterna. Det som kanske är det allra största problemet är
              tystnaden kring de nationella minoriteter som vi har i Sverige.
              Det är en fråga som jag menar att regeringen har ett ansvar för
              att uppmärksamma.
            </seg>
            <seg n="68ed8ef0">
              Om det är så att regeringen kommer att avvakta fram till slutredovisningen
              av det uppdrag som vi nu har diskuterat, det vill säga slutet
              av 2006, beklagar jag att man kommer att tappa en del tid. Jag
              tror att det finns ganska enkla åtgärder, som kan betyda mycket
              om den politiska viljan finns.
            </seg>
            <seg n="f0808c86">
              Om inte annat får detta vara någonting för den regering som sitter
              efter valet 2006 att uppmärksamma i samband med att det uppdraget
              slutredovisas.
            </seg>
            <seg n="3f211f25">
              En sådan konkret åtgärd skulle naturligtvis vara att tydliggöra
              skrivningarna i kursplanerna för att namnge och synliggöra Sveriges
              nationella minoriteter.
            </seg>
            <seg n="ef05139c">
              Jag vill avslutningsvis trots allt tacka statsrådet för den här
              debatten, men jag beklagar att det inte har kommit speciellt många
              konkreta besked från regeringens sida.
            </seg>
          </u>
          <note type="speaker" n="ce539e6c">
            Anf. 253 Statsrådet IBRAHIM BAYLAN (s):
          </note>
          <u who="unknown" xml:id="i-da7cfec80ad6fc36-51" n="73058e28">
            <seg n="f88f63a2">
              Herr talman! Även om vi är överens om mycket är vi nog inte överens
              om det sista. Jag har redovisat och genomfört ett antal konkreta
              åtgärder.
            </seg>
            <seg n="268fe90e">
              I avvaktan på de utredningar som vi har på det här området avser
              jag inte att just nu vidta ytterligare åtgärder. Vi har ett antal
              både konkreta åtgärder och utredningar som pågår på området. Det
              är viktigt att framhålla.
            </seg>
            <seg n="0424b2cf">
              Det är också viktigt att framhålla att det sker väldigt mycket
              på det här området. Det är positivt. Det är möjligt att det inte
              är tillräckligt utan att vi behöver göra ytterligare. Men det
              är också viktigt att framhålla att vi de senaste sex åren har
              gjort betydligt mer än vad man har gjort tidigare under en ganska
              lång tid.
            </seg>
            <seg n="a9054165">
              Visst behöver det göras ytterligare, men mycket positivt har
              ändå hänt de senaste åren det är viktigt att framhålla.
            </seg>
            <seg n="7f578dc5">
              Sedan skulle jag bara avslutningsvis vilja framhålla att en av
              de saker som Liselott Hagberg tar upp i sin interpellation naturligtvis
              handlar om det som står i våra skolböcker. Det är därför väldigt
              viktigt att det ingår i det här uppdraget. Vi kan nog vara överens
              om att det är ett viktigt uppdrag och att det också är viktigt
              att man får den tid som behövs för att göra detta på ett bra sätt,
              så att man inte hafsar fram detta på ett sätt som gör att det
              blir otillräckligt.
            </seg>
            <seg n="9e80432b">
              Med det vill jag önska Martin Andreasson en trevlig sommar. Jag
              hoppas också att Liselott Hagberg får en trevlig sommar, eftersom
              detta är den sista interpellationsdebatten före sommaruppehållet.
            </seg>
          </u>
          <note n="4c7dc313">
            Överläggningen var härmed avslutad.
          </note>
          <note n="2c92abc8">
            36 § Anmälan om inkomna uppteckningar från EU-nämndssammanträde
          </note>
          <note n="4ada35ee">
            Talmannen anmälde att uppteckningar från EU-nämndens sammanträde
            fredagen den 20 maj inkommit.
          </note>
          <note n="7ec2d7c4">
            37 § Hänvisning av ärenden till utskott
          </note>
          <note n="7097d624">
            Föredrogs och hänvisades
          </note>
          <note n="c75de696">
            38 § Bordläggning
          </note>
          <note n="bb62a845">
            Anmäldes och bordlades
          </note>
          <note n="02a4921f">
            39 § Anmälan om frågor för skriftliga svar
          </note>
          <note n="96de0067">
            Anmäldes att följande frågor för skriftliga svar framställts
          </note>
          <note n="28d8254c">
            den 8 juni
          </note>
          <note n="78b4d5f5">
            Viviann Gerdin
          </note>
          <note n="63eec0ba">
            Carl B Hamilton
          </note>
          <note n="0bd5fced">
            Harald Nordlund
          </note>
          <note n="0e16ba11">
            Sermin Özürküt
          </note>
          <note n="0bd5fced">
            Harald Nordlund
          </note>
          <note n="03686058">
            Hans Backman
          </note>
          <note n="0288b809">
            Gunnar Nordmark
          </note>
          <note n="d0e41e34">
            Lena Adelsohn Liljeroth
          </note>
          <note n="0460b075">
            Anne Marie Brodén
          </note>
          <note n="0d75215f">
            Ewa Thalén Finné
          </note>
          <note n="073c5b44">
            Christer Skoog
          </note>
          <note n="310c408b">
            Frågorna redovisas i bilaga som fogats till riksdagens snabbprotokoll
            tisdagen den 14 juni.
          </note>
          <note n="728bba68">
            40 § Anmälan om skriftliga svar på frågor
          </note>
          <note n="a607e897">
            Anmäldes att skriftliga svar på följande frågor inkommit
          </note>
          <note n="28d8254c">
            den 8 juni
          </note>
          <note n="ef4a69d6">
            Carina Adolfsson Elgestam
          </note>
          <note n="e6473432">
            Nils-Erik Söderqvist
          </note>
          <note n="218506ff">
            Henrik S Järrel
          </note>
          <note n="218506ff">
            Henrik S Järrel
          </note>
          <note n="1067d715">
            Anna Lilliehöök
          </note>
          <note n="a733dabd">
            Jörgen Johansson
          </note>
          <note n="32bf9830">
            Stefan Hagfeldt
          </note>
          <note n="0bd5fced">
            Harald Nordlund
          </note>
          <note n="0423ed20">
            Ulrik Lindgren
          </note>
          <note n="3bdce47c">
            Svaren redovisas i bilaga som fogats till riksdagens snabbprotokoll
            tisdagen den 14 juni.
          </note>
          <note n="dfcf2ff9">
            41 § Kammaren åtskildes kl. 22.21.
          </note>
          <note n="c07357b8">
            Förhandlingarna leddes
          </note>
          <note n="48494adc">
            /Monica Gustafson
          </note>
        </div>
      </body>
    </text>
  </TEI>
</teiCorpus>
