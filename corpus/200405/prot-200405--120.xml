<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2004</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2004</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200405--120</head>
          <docDate when="2004-05-13">2004-05-13</docDate>
        </div>
      </front>
      <body>
        <div>
          <note n="47c998a1">
            ﻿
          </note>
          <note n="990cbfaf">
            Riksdagens protokoll
          </note>
          <note n="f7835b98">
            2004/05:120
          </note>
          <note type="date" n="1a530c44">
            Fredagen den 13 maj
          </note>
          <note n="57776f15">
            Kl. 09:00 - 14:08
          </note>
          <note n="76558cfe">
            1 § Meddelande om ändring i kammarens sammanträdesplan
          </note>
          <note n="5bf12c30">
            Tredje vice talmannen meddelade att voteringen onsdagen den 18
            maj kl. 9.00 skulle utgå varigenom den allmänna debattimmen skulle
            börja kl. 9.00.
          </note>
          <note n="d9d9512f">
            2 § Anmälan om fördröjt svar på interpellation
          </note>
          <note n="338a9367">
            Till riksdagen hade inkommit följande skrivelse:
          </note>
          <note n="1832a243">
            Interpellation 2004/05:571
          </note>
          <note n="a664281d">
            Interpellation 2004/05:571 av Tomas Högström (m) om lokala miljölösningar
            i produktionsprocessen
          </note>
          <note n="9456ba4e">
            Interpellationen kommer att besvaras tisdagen den 24 maj 2005.
          </note>
          <note n="c1d2f2ab">
            Skälet till dröjsmålet är hög arbetsbelastning.
          </note>
          <note n="1408ed5f">
            Lilian Wiklund
          </note>
          <note n="c800d093">
            3 § Svar på interpellation 2004/05:527 om folkbildningen
          </note>
          <note type="speaker" n="de2d8240">
            Anf. 1 Statsrådet LENA HALLENGREN (s):
          </note>
          <u who="unknown" xml:id="i-247b145f675c3fae-0" n="6f3811ee">
            <seg n="a2a34779">
              Fru talman! Håkan Larsson har frågat dels vilka initiativ jag
              tänker ta för att skapa klarhet i regeringens folkbildningspolitik
              för framtiden, dels om jag avser att ta initiativ till en folkbildningsproposition
              och i så fall när.
            </seg>
            <seg n="1a08e469">
              Jag delar Håkan Larssons uppfattning att folkbildningen är en
              central del av den grund som vår svenska demokrati vilar på. Den
              är dessutom en del av den svenska demokratin i sig. Folkbildningen
              bidrar i hög grad till att stärka grundläggande demokratiska värderingar,
              förhållningssätt och arbetsformer i stora grupper av befolkningen.
              Folkbildningen spelar en central roll när det gäller att förverkliga
              idén om det livslånga lärandet för många vuxna.
            </seg>
            <seg n="9c3a0825">
              Folkbildningen åtnjuter därför ett mycket omfattande stöd från
              samhället. Över statsbudgeten anvisas i år mer än 2,6 miljarder
              kronor direkt till Folkbildningsrådet. Ytterligare betydande belopp
              anvisas för specificerade ändamål inom folkbildningen. Härtill
              kommer kostnaderna för studiemedel och korttidsstudiestöd till
              deltagare. Landsting och om än i minskande omfattning kommuner
              ger också bidrag till folkhögskolor och studieförbund.
            </seg>
            <seg n="abb50e76">
              Statens bidrag har under den senaste tioårsperioden legat fast
              och i huvudsak varit förenat med samma kompensation för löne-
              och prisutvecklingen och samma rationaliseringskrav som gällt
              för flertalet statliga verksamheter. Folkbildningen har dock undantagits
              när i stort sett all annan statligt finansierad verksamhet under
              senare år berörts av generella besparingskrav.
            </seg>
            <seg n="a83c5dfc">
              Folkbildningen har, som Håkan Larsson påpekar, under de senaste
              åren belysts i ett flertal betänkanden och rapporter. Remissbehandlingen
              av dem har avslutats, och jag räknar med att senare under mandatperioden
              kunna återkomma till riksdagen med en proposition om folkbildningen.
            </seg>
          </u>
          <note type="speaker" n="2215e6b9">
            Anf. 2 HÅKAN LARSSON (c):
          </note>
          <u who="hakan_larsson_d5f45d" xml:id="i-ecbf80409d513d41-0" n="183c195a">
            <seg n="17684022">
              Fru talman! Först vill jag tacka Lena Hallengren för svaret och
              särskilt för att svaret innehåller en verklig nyhet. Det är ett
              klart besked om att det faktiskt kommer en proposition om folkbildningen
              under innevarande mandatperiod. Som jag påpekar i interpellationen
              har det hittills rått oklarhet om det skulle bli någon folkbildningsproposition
              eller inte. Regeringen har verkat ganska ointresserad och utan
              engagemang för folkbildningen. Men det blir det förhoppningsvis
              ändring på nu.
            </seg>
            <seg n="34157433">
              Jag är glad över att interpellationen uppenbarligen har fått
              statsrådet att ge detta positiva besked till hela Folkbildnings-Sverige.
              Att det kommer ett förslag från regeringen måste innebära ökade
              resurser till folkbildningen framöver. Det är vi många, inte minst
              i Centerpartiet, som har efterlyst länge. En fråga som det vore
              bra att få lite bättre klarhet i är när propositionen kommer.
              Kommer den i höst, eller kommer den i vår?
            </seg>
            <seg n="b41e6224">
              I svaret berömmer sig statsrådet över att folkbildningsanslaget
              har legat fast under de senaste tio åren. Man kan också uttrycka
              det på ett annat sätt. Man kan säga att folkbildningen har hållits
              på sparlåga i ett decennium. Man kan exempelvis jämföra med anslagsutvecklingen
              när det gäller högskolan.
            </seg>
            <seg n="a4eebe89">
              I 2002 års årsbok från Swedish Institute for Studies in Education
              and Research gör institutets ledare professor Sverker Sörlin en
              tankeväckande observation: Proportionerna mellan statliga medel
              till folkbildning respektive högre utbildning/forskning var 1991
              ungefär 1:7, år 2001 var de 1:17.
            </seg>
            <seg n="0d8888a6">
              Självfallet är det glädjande att vi under senare år har kunnat
              bygga ut den högre utbildningen och forskningen, vilket för övrigt
              vi i Centerpartiet aktivt har medverkat till. Utbyggnaden av den
              högre utbildningen har krävt större resurser. Men folkhögskolorna
              och studieförbunden har samtidigt fått stå tillbaka i resursfördelningen.
              Jag tycker nog att det är ett misstag som bör repareras framöver.
            </seg>
            <seg n="ca722c07">
              I dag tvingas folkhögskolorna exempelvis avvisa mer än hälften
              av dem som söker till dessa skolor. När folkhögskolor startar
              filialer i invandrartäta och arbetslöshetstyngda områden som exempelvis
              Bergsjön i Göteborg har Folkbildningsrådet inga möjligheter att
              ge några resurstillskott. Det är illa.
            </seg>
            <seg n="8cd663ae">
              Folkhögskolorna och studieförbunden har utsatts för ett hårt
              rationaliseringstryck, som också framgår av Lena Hallengrens svar.
              Det har i praktiken inneburit att lärartätheten på folkhögskolorna
              minskat med 15 % och att folkhögskolelärarna i dag tjänar flera
              tusen kronor mindre per månad med än gymnasielärare.
            </seg>
            <seg n="da01d8f2">
              Bland studieförbunden har många lokalavdelningar ekonomiska problem.
              Risken är att studieförbunden försvinner från många miljöer runtom
              i vårt land där folkbildningen verkligen behövs. När man tvingas
              höja deltagaravgifterna i olika studiecirklar begränsar detta
              också möjligheterna för många att delta av ekonomiska skäl. Det
              är en allvarlig utveckling. Meningen med studiecirkeln var ju
              att även de mindre bemedlade skulle kunna utbilda sig på detta
              sätt.
            </seg>
            <seg n="9c38d81f">
              Glädjande nog är vi överens om att folkbildningen är viktig för
              att stärka demokratin och demokratiska värderingar. Nationalekonomen
              professor Lars Pålsson Syll är en av många engagerade människor
              som under senare tid gett sig in i debatten om folkbildningens
              framtid. Hans främsta argument är just att ett ökat samhällsstöd
              till folkbildningen också stärker demokratin.
            </seg>
            <seg n="a94a96f6">
              Delar statsrådet Hallengren Pålsson Sylls uppfattning om att
              ett ökat stöd till folkbildningen är viktigt för att stärka demokratin?
              Vi behöver som jag ser det ett verkligt folkbildningslyft, och
              det snart. Vad säger Lena Hallengren?
            </seg>
          </u>
          <note type="speaker" n="d35ddbcb">
            Anf. 3 TOBIAS KRANTZ (fp):
          </note>
          <u who="tobias_krantz_56c063" xml:id="i-bcee12f042ff725b-0" n="1d46d1ca">
            <seg n="92df6c5b">
              Fru talman! Först vill jag tacka Håkan Larsson för att han har
              väckt denna mycket viktiga interpellation och också rikta ett
              tack till statsrådet för svaret på interpellationen.
            </seg>
            <seg n="865101c5">
              Folkbildningen är en central del av det civila samhälle som demokratin
              ytterst vilar på. Inom studieförbund och folkhögskolor pågår dagligen
              ett myller av aktiviteter, allt i syfte att förmedla kunskap och
              kompetens. Det arbetet bärs ytterst upp av hårt arbetande ideella
              krafter. Det är någonting som vi måste slå vakt om.
            </seg>
            <seg n="b677c8bd">
              Vi måste slå vakt om folkbildningen för dess egen skull just
              därför att man bedriver en utbildning som är väldigt viktig för
              många människor som inte nås av den traditionella högre utbildningen.
              Den är en del av det civila samhälle och den demokrati som är
              så otroligt viktig.
            </seg>
            <seg n="32ee44f9">
              Om detta har det under en väldigt lång tid rått en stor och bred
              politisk enighet här i riksdagen. Från höger till vänster har
              alla politiska partier bekänt sig till tanken och sett vikten
              av folkbildningen och den roll som folkbildningen spelar.
            </seg>
            <seg n="5b23c1da">
              Frågan är hur det egentligen ser ut nu. I dag är det många runtom
              i Folkbildnings-Sverige som ser med oro på den politik som regeringen
              bedriver på folkbildningsområdet och de signaler som inte minst
              Lena Hallengren själv har sänt ut när det gäller folkbildningspolitiken.
            </seg>
            <seg n="b2f1c3cf">
              Ett av skälen till att det har skapats oro har varit det uttalande
              som statsrådet Lena Hallengren gjorde i tidningen Sändaren den
              24 mars 2005. Där uttryckte statsrådet sig så här: Folkhögskolorna
              är ingen statlig verksamhet och kan därför inte räkna med några
              större höjningar av bidragen, utöver den årliga uppräkningen.
            </seg>
            <seg n="72a43f74">
              Jag har stor förståelse och respekt för att statsrådet inte vill
              ägna sig åt att ge långtgående ekonomiska utfästelser, framför
              allt inte under en längre tidsperiod. Men det intressanta med
              uttalandet är inte just det. Det handlar om den principiella frågan.
            </seg>
            <seg n="a8042622">
              Är det just det faktum att det inte är statlig verksamhet som
              leder till att folkhögskolor och övrig folkbildning inte ska prioriteras?
              Är det därför som folkbildningen ska få stå tillbaka? I så fall
              är det någonting som vi måste beteckna som en radikal omsvängning
              och en omläggning av svensk folkbildningspolitik.
            </seg>
            <seg n="a5f44520">
              Jag skulle vilja säga att just därför att folkbildningen inte
              är någon statlig verksamhet utan bygger på ideellt arbetande krafter
              i grunden och ytterst frivilligorganisationer så är det särskilt
              viktigt att man får känna samhällets stöd och kan verka i sin
              roll. Det är viktigt att slå vakt om folkbildningen.
            </seg>
            <seg n="c96bbaba">
              Jag skulle vilja ge statsrådet Lena Hallengren en chans här.
              Jag vet att det är rätt många som följer den här debatten just
              nu. Många kommer också att ta del av den i efterhand. Jag vill
              ge henne en chans att klargöra regeringens syn på folkbildningen.
              Hur ser regeringen på den i förhållande till annan statlig verksamhet?
              Menar regeringen att folkbildningen ska få stå tillbaka för annan
              statlig verksamhet eller kommer den också framöver att vara en
              prioriterad uppgift för den socialdemokratiska regeringen? Är
              den socialdemokratiska regeringen beredd att sluta upp kring den
              politik som vi har varit överens om i den här riksdagen under
              lång tid? Eller stakar man nu ut en ny kurs?
            </seg>
            <seg n="5acfef15">
              Kort sagt: Tar Lena Hallengren avstånd från det uttalande som
              hon gjorde i tidningen Sändaren? Är hon beredd att backa från
              det? Det vore ett mycket välkommet besked för många av dem som
              i dag är aktiva i folkbildningen i Sverige.
            </seg>
          </u>
          <note type="speaker" n="dc47931a">
            Anf. 4 Statsrådet LENA HALLENGREN (s):
          </note>
          <u who="unknown" xml:id="i-247b145f675c3fae-1" n="6f3811ee">
            <seg n="536472f9">
              Fru talman! Jag ska börja med att ge svar till både Håkan Larsson
              och Tobias Krantz och säga att folkbildning inte är en statlig
              verksamhet. Det är en fri och en frivillig verksamhet, med allt
              vad det innebär. Det må vara en freudiansk felsägning, men att
              tala om folkbildning som en statlig verksamhet skulle vara en
              radikal omläggning av folkbildningspolitiken.
            </seg>
            <seg n="67270429">
              Däremot är det självklart att folkbildningen ska ha ett stort
              statligt stöd, vilket jag redogjorde för i mitt svar. Folkbildningen
              har det i dag, och den ska fortsätta att ha det. Det kommer att
              läggas fram en proposition som kommer under mandatperioden, men
              jag kan inte specificera exakt när. Det återstår ju drygt ett
              år av mandatperioden, så det är väl ändå ett hyggligt tidsspann
              i ett besked.
            </seg>
            <seg n="f79fcc88">
              När det handlar om statlig verksamhet och rationaliseringskrav
              vill jag säga att rationaliseringstrycket på folkbildning har
              varit betydligt lägre än på någon annan statlig verksamhet. Skälet
              är att den generella besparing på 0,6 % som har gjorts på statlig
              verksamhet de senaste åren inte har gjorts på folkbildningen.
              Den har undantagits. I praktiken har det inneburit ett tillskott
              på 40 miljoner.
            </seg>
            <seg n="03540cb0">
              Jag beskriver rationaliseringstrycket i mitt svar, som jag gärna
              utvecklar här i kammaren för att det inte ska råda någon tveksamhet.
              Detta ligger implicit i all statlig pris- och löneomräkning. I
              alla löneomräkningar ligger alltså implicit ett rationaliseringskrav
              på statlig verksamhet. Sedan finns det olika prisomräkningssystem.
            </seg>
            <seg n="b1028f3b">
              Jag har ett svar till framför allt Tobias Krantz, som frågade
              om tidningen Sändaren. Alla vi som jobbar med politik vet att
              vi inte ställer frågorna själva, och vi får inte heller alltid
              formulera svaren som det var tänkt. När det handlar om tidningen
              Sändaren är jag helt enkelt inte beredd att jämställa folkbildningen
              med högskolor och universitet i alla avseenden. Högskolor och
              universitet är statligt reglerade och fullt ut statligt finansierade.
              I den meningen tycker jag inte att vi ska jämställa folkbildningen
              med högskolor och universitet.
            </seg>
            <seg n="7f9c7330">
              Däremot är det självklart att folkbildningen är en avgörande
              del för den svenska demokratin. Om det råder någon som helst tveksamhet
              om det så tackar jag Håkan Larsson för tillfället att få säga
              det i kammaren. Det är därför vi har ett bidrag på 2,6 miljarder.
              Det är därför vi har anvisat 500 platser inom folkbildningen till
              långtidsarbetslösa ungdomar i den senaste vårpropositionen. Vi
              ser den unika pedagogik som folkbildningen har och den roll som
              folkbildningen spelar. Det är därför folkbildningen fick behålla
              7 000 av de 10 000 platser som man fick i Kunskapslyftet medan
              kommunerna fick behålla ungefär hälften av platserna. Det är därför
              många långtidsarbetslösa har möjlighet att studera med aktivitetsstöd
              i folkbildningen.
            </seg>
            <seg n="d380ea96">
              Folkbildningen är alltså otroligt betydelsefull, och det handlar
              inte om att sänka några ambitionsnivåer. Men som jag också sade
              i mitt svar i tidningen Sändaren som uppenbarligen blir en referens
              i debatten kan jag naturligtvis inte lova några stora tillskott.
            </seg>
            <seg n="4995a4d8">
              Även om alliansledarpartiet Moderaterna inte är här nu vore det
              intressant om Folkpartiets och Centerns representanter kunde reflektera
              lite över den neddragning på 300 miljoner kronor som Moderaterna
              föreslår. Det tror jag skulle vara ett slag mot folkbildningen
              som det skulle vara svårt att gå hel ur.
            </seg>
          </u>
          <note type="speaker" n="dbbb0f7d">
            Anf. 5 HÅKAN LARSSON (c):
          </note>
          <u who="hakan_larsson_d5f45d" xml:id="i-ecbf80409d513d41-1" n="183c195a">
            <seg n="18a09ab9">
              Fru talman! Jag tror inte att någon har sagt att folkbildningen
              skulle vara en statlig verksamhet i varje fall inte jag. Jag instämmer
              med Tobias Krantz om att det är just den fristående rollen som
              den fria folkbildningen har som gör att den är så oerhört viktig
              för vår demokratiska utveckling. Folkbildningen finns över hela
              landet, och den möter människor vad gäller kultur, debatter och
              studier och har på det viset en central roll i vår demokrati.
            </seg>
            <seg n="d59999d7">
              Lena Hallengren vill framställa det som att folkbildningen har
              fått en ganska hyfsad ekonomisk utveckling. Jag jämförde tidigare
              det ökade stöd som den högre utbildningen och forskningen har
              fått med folkbildningens stöd. Jag tycker att det finns en viss
              relevans i att göra en sådan jämförelse. Om man läser Folkbildningsrådets
              budgetäskande för de kommande åren framgår det tydligt att man
              är orolig över utvecklingen. Man känner att det pågår en ekonomisk
              utarmning. Det kanske inte är allra värst från statens sida, utan
              många kommuner har dragit ned stödet till folkbildningen.
            </seg>
            <seg n="0b6b5844">
              Jag vill fråga Lena Hallengren om hon är beredd att ta initiativ
              till en dialog med landsting och kommuner om det gemensamma ansvaret
              för folkbildningens utveckling och för finansieringen. Det kommer
              att behövas stöd från alla tre nivåer för att det här ska fungera.
              Som jag sade tidigare är risken annars stor för att stora områden
              i vårt land förlorar en fungerande folkbildning. Det vore ett
              svårt slag både mot enskilda människor och mot den demokratiska
              utvecklingen.
            </seg>
            <seg n="2a89f237">
              Vad gäller stödet till folkbildningen kan jag bara tala för Centerpartiet.
              Vi har ju ändå lagt ökade resurser i förhållande till regeringen
              till folkbildningspolitiken i våra budgetar de senaste åren. Det
              är den linje vi kommer att jobba för, och försöka se till att
              folkbildningen får ökat stöd framöver. Men det skulle vara positivt
              om regeringen också kan visa god vilja och i den proposition som
              är utlovad nu ge ett kraftigt resurstillskott. Då ska vi kunna
              stödja det.
            </seg>
          </u>
          <note type="speaker" n="94874f54">
            Anf. 6 TOBIAS KRANTZ (fp):
          </note>
          <u who="tobias_krantz_56c063" xml:id="i-bcee12f042ff725b-1" n="1d46d1ca">
            <seg n="82081110">
              Fru talman! Jag tycker att Lena Hallengrens svar på mina synpunkter
              inte var riktigt klargörande. Jag tyckte att jag hörde att hon
              sade att folkhögskolorna och folkbildningen är en statlig verksamhet.
              Från min utgångspunkt är det precis det som frågan gäller. Det
              är ingen statlig verksamhet, utan det är en frivillig verksamhet
              som till viss del bedrivs med statligt stöd. Jag tycker att det
              är viktigt att Lena Hallengren är tydlig på den punkten och inser
              att det finns en tydlig skillnad mellan statliga verksamheter
              och den verksamhet som folkbildningen utgör, som bedrivs i frivillig
              form och ytterst vilar på ideella krafter.
            </seg>
            <seg n="45c62c1d">
              Det var en intressant reflexion över det uttalande som Lena Hallengren
              gjorde i tidningen Sändaren. Som jag förstod det antydde statsrådet
              att hon hade blivit felciterad. Helst skulle hon också ha velat
              ställa de frågor som hon fick av tidningen. Det är en något egendomlig
              synpunkt.
            </seg>
            <seg n="254f0c3d">
              Jag vill ge statsrådet chansen återigen att ta riksdagens möjligheter
              i anspråk och ta avstånd från det uttalande som hon sades ha gjort
              i tidningen Sändaren. Lena Hallengren har nu chansen att klargöra
              att det faktum att folkhögskolorna inte är en reguljär statlig
              verksamhet inte ska leda till att de inte prioriteras i kommande
              budgetdiskussioner.
            </seg>
            <seg n="b7d7ae64">
              Precis som jag sade tidigare har jag respekt för att statsrådet
              inte kan ge långtgående ekonomiska utfästelser. Men jag vill ändå
              att statsrådet ska klargöra sin och regeringens principiella syn
              på folkbildningen. Hur ska den prioriteras?
            </seg>
            <seg n="afbe1013">
              Till sist vill jag säga att tanken med det interpellationsinstitut
              vi har är att det är ledamöter av riksdagen som ställer regeringens
              ledamöter till svars. Därför tycker jag att det är egendomligt
              att statsrådet ägnar sig åt att utkräva ansvar av de ledamöter
              som ställer frågor till henne.
            </seg>
            <seg n="54ca6304">
              Det är under de senaste tio åren, när Socialdemokraterna har
              styrt, som folkbildningen har levt på sparlåga. Statsrådet borde
              därför ägna sig åt en viss självrannsakan i stället för att angripa
              oppositionen.
            </seg>
          </u>
          <note type="speaker" n="bac4ca60">
            Anf. 7 Statsrådet LENA HALLENGREN (s):
          </note>
          <u who="unknown" xml:id="i-247b145f675c3fae-2" n="6f3811ee">
            <seg n="a17ca76e">
              Fru talman! Den som önskar får väl gå tillbaka till protokollet
              och se hur vi har formulerat oss här. Jag var tydlig i mitt förra
              inlägg när jag sade att detta inte är någon statlig verksamhet
              utan en fri och frivillig verksamhet. Jag tycker att det är viktigt
              att påtala det. Men verksamheten ska ha ett stort statligt stöd,
              precis som folkbildningen också har mottagit under den senaste
              mandatperioden och perioderna dessförinnan.
            </seg>
            <seg n="cc4b1842">
              Det är väl också så att en fråga får ett enkelt svar, men en
              debatt är en debatt, och det får nog Tobias Krantz leva med.
            </seg>
            <seg n="50e53a04">
              När det gäller citeringen ur tidningen ska jag för sista gången
              säga att olika frågor kan vävas samman till ett svar. Jag står
              för att jag inte fullt ut vill jämställa folkhögskolor med högskolor
              och universitet och den statliga reglering som de har. Jag kan
              inte heller lova några nya pengar. Däremot tycker jag inte att
              de behöver ha ett samband på det sätt som tidningen har kopplat
              ihop dem. Mina respektive svar till tidningen Sändaren står jag
              för, och jag har tydliggjort min uppfattning här tidigare.
            </seg>
            <seg n="96714533">
              När det gäller den ekonomiska utvecklingen vill jag säga att
              vi har byggt ut högskolor och universitet de senaste tio åren
              för att ge alltfler människor möjlighet till en högre utbildning.
              Målsättningen är att en halv årskull ska påbörja högre studier
              före 25 års ålder. Jag tycker inte att det är riktigt relevant
              att säga att det borde motsvaras av liknande uppräkningar för
              folkhögskolor och studieförbund. Däremot har det ett värde att
              debattera folkbildningen i sig, men jag tycker inte att en jämförelse
              med högskolor och universitet är så given som interpellanten här
              vill påtala.
            </seg>
            <seg n="5f145db8">
              Däremot vill jag gärna säga några ord om ekonomin. Det är precis
              som Håkan Larsson sade att det kanske inte är från statens sida
              som ekonomin har sackat efter. Jag får tacka för det erkännandet.
              Det handlar om att framför allt kommuner, men också landsting,
              tar ett allt mindre ansvar. Kommunernas minskade, och ibland nollade,
              anslag gör att studieförbunden får ytterst svårt att bedriva sin
              verksamhet. Jag är mycket bekymrad över detta.
            </seg>
            <seg n="7d20ff84">
              När det gäller landstingen handlar det om deras stöd till folkhögskolor.
              Och jag vill hävda att en stor del av problemet för folkhögskolorna
              handlar om att det startats 20 nya folkhögskolor de senaste tio
              åren. Det sade jag också i tidningen Sändaren, vilket den som
              läste hela artikeln kunde se. Det är klart att det spelar roll
              om 20 nya folkhögskolor ska vara med och dela på samma kaka. Det
              är också en del av det fria och frivilliga att folkbildningen
              själv fördelar medel och sätter upp krav för hur fördelningen
              ska se ut. Nu vet vi också att folkbildningen remissbehandlar
              och närmar sig ett beslut om ett nytt fördelningssystem för studieförbunden.
              Vi får väl alla följa detta mycket noga och hoppas att man lyckas
              göra det i sådan samsyn att det är många som blir nöjda.
            </seg>
            <seg n="67ee56cb">
              Att stå i kammaren och bara tala för sitt eget parti blir något
              märkligt om Moderaterna, som det parti som leder den borgerliga
              oppositionen och alliansen, vill dra ned med 300 miljoner kronor.
              Då förstår jag att Håkan Larsson har stor tilltro till att regeringen
              ska återkomma med mer pengar. Det är kanske inte tillsammans med
              sina allianspartner som man kommer att nå den framgången.
            </seg>
          </u>
          <note type="speaker" n="06b6e49c">
            Anf. 8 HÅKAN LARSSON (c):
          </note>
          <u who="hakan_larsson_d5f45d" xml:id="i-ecbf80409d513d41-2" n="183c195a">
            <seg n="ed599867">
              Fru talman! Det finns många krafter som jobbar för folkbildningen.
              Jag tycker inte att vi ska behöva diskutera vem som gör det och
              inte gör det. Vi kommer att jobba stenhårt för att folkbildningen
              ska få goda förutsättningar, både ekonomiskt och på annat sätt,
              framöver.
            </seg>
            <seg n="beb4b382">
              Jag vill tacka Lena Hallengren för att vi har fått klart besked
              om att det kommer en proposition under den här mandatperioden.
              Det har ju rått oklarhet om det. Inte minst inom studieförbund
              och folkhögskolor har man undrat vad som egentligen händer efter
              alla remissrundor och utredningar. Varför kommer inte regeringen
              med något förslag? Nu har vi fått löfte om det. Det tror jag är
              väldigt positivt.
            </seg>
            <seg n="4513ce46">
              Visst finns det skillnader mellan högre utbildning och forskning
              och folkbildningen. Framför allt är folkbildningen fri och självständig
              och bedriver sin verksamhet med många ideella krafter. Då är det
              viktigt att ha det här samhälleliga stödet. Jag tycker att det
              är allvarligt att proportionerna har ändrat sig så väldigt mycket
              under bara en tioårsperiod. Folkbildningen har hållits på sparlåga
              även av staten. Sedan kan man säga att det är värre i många kommuner
              där man har dragit ned. Jag frågade statsrådet om hon är beredd
              att ta initiativ till en diskussion, en dialog, med de olika nivåerna
              i samhället så att man får en bättre samordning. Då skulle folkbildningen
              få möjlighet att leva lokalt runtom i hela vårt land framöver.
              Jag tror att det vore väldigt bra om det beskedet kunde komma
              här i dag.
            </seg>
          </u>
          <note type="speaker" n="337078d7">
            Anf. 9 Statsrådet LENA HALLENGREN (s):
          </note>
          <u who="unknown" xml:id="i-247b145f675c3fae-3" n="6f3811ee">
            <seg n="91d45109">
              Fru talman! Jag vill avsluta med att tacka Tobias Krantz och
              Håkan Larsson för en bra debatt. Det handlar faktiskt om goda
              krafter som ska samverka. Vi har naturligtvis ett gemensamt intresse
              av att folkbildningen får vara stark och att den fortsatt är fri
              och frivillig. Jag kan bara garantera att jag känner ett stort
              stöd i regeringen för frågorna om folkbildningen. Jag återkommer
              med en proposition och hoppas att det blir en bra och spännande
              debatt då.
            </seg>
          </u>
          <note n="4d321990">
            Överläggningen var härmed avslutad.
          </note>
          <note n="6afeff41">
            4 § Svar på interpellation 2004/05:540 om statsbidrag till studieförbunden
          </note>
          <note type="speaker" n="b603c713">
            Anf. 10 Statsrådet LENA HALLENGREN (s):
          </note>
          <u who="unknown" xml:id="i-247b145f675c3fae-4" n="6f3811ee">
            <seg n="97ae6dc3">
              Fru talman! Luciano Astudillo har frågat mig vilka åtgärder som
              jag är beredd att vidta för att studieförbunden ska få ett stabilt
              och kvalitetsinriktat stöd från staten.
            </seg>
            <seg n="1b81a439">
              Folkbildningen är en central del av den grund som den svenska
              demokratin vilar på. Den är dessutom en del av den svenska demokratin
              i sig. Folkhögskolor och studieförbund bidrar i hög grad till
              att stärka grundläggande demokratiska värderingar, förhållningssätt
              och arbetsformer i stora grupper av befolkningen. Folkbildningen
              spelar en central roll när det gäller att förverkliga idén om
              det livslånga lärandet för många vuxna. Folkbildningen åtnjuter
              därför ett mycket omfattande ekonomiskt stöd från samhället.
            </seg>
            <seg n="e18a5e26">
              Statens bidrag till folkbildningen har under den senaste tioårsperioden
              legat fast och varit förenat med i huvudsak samma kompensation
              för löne- och prisutvecklingen och samma rationaliseringskrav
              som gällt för flertalet statliga verksamheter. Folkbildningen
              har däremot undantagits när i stort sett all annan statligt finansierad
              verksamhet under senare år berörts av generella besparingskrav.
              Ansvaret för att fördela statsbidraget och för de kriterier som
              styr denna fördelning vilar helt på Folkbildningsrådet.
            </seg>
            <seg n="311d373c">
              Att varje studietimme, som Luciano Astudillo hävdar, fått mindre
              bidrag beror i allt väsentligt dels på att många kommuner har
              minskat sitt stöd till studieförbunden, dels på att antalet studietimmar
              har ökat.
            </seg>
            <seg n="7380bf61">
              Jag delar Luciano Astudillos uppfattning att det vore värdefullt
              att kvalitativa kriterier tillämpades vid fördelningen av statsbidrag
              inom folkbildningen, men ansvaret för dessa frågor har riksdag
              och regering överlämnat till Folkbildningsrådet.
            </seg>
            <seg n="a676fc1b">
              Folkbildningen har under de senaste åren belysts i ett flertal
              betänkanden och rapporter. Remissbehandlingen av dem har avslutats,
              och jag räknar med att senare under mandatperioden kunna återkomma
              till riksdagen med en proposition om folkbildningen.
            </seg>
          </u>
          <note n="0f648eb2">
            Tredje vice talmannen konstaterade att interpellanten inte var
            närvarande i kammaren och förklarade överläggningen avslutad.
          </note>
          <note n="da548163">
            5 § Svar på interpellation 2004/05:537 om kvalificerad yrkesutbildning
          </note>
          <note type="speaker" n="09c8b2d6">
            Anf. 11 Statsrådet LENA HALLENGREN (s):
          </note>
          <u who="unknown" xml:id="i-247b145f675c3fae-5" n="6f3811ee">
            <seg n="05c4e10b">
              Fru talman! Karin Granbom har frågat mig dels vilka åtgärder
              jag avser att vidta för att mildra kompetensproblem vid nyrekrytering
              inom industrisektorn när 40-talisterna går i pension, dels vilka
              planer jag har för framtida kvalificerad yrkesutbildning.
            </seg>
            <seg n="4b43bcee">
              Det är av stor vikt att samhällets behov av utbildad arbetskraft
              inom olika yrkesområden kan tillgodoses. Ansvaret för detta delas
              mellan staten, kommunerna och arbetslivet. Inom gymnasieskolan
              och de eftergymnasiala utbildningarna finns redan nu förutsättningar
              för de studerande att inrikta sig på arbete inom det industriella
              området.
            </seg>
            <seg n="6dad3137">
              Förändringar som gagnar yrkesutbildningens förutsättningar är
              aktuella i olika sammanhang. Som regeringen har framhållit i sin
              proposition Kunskap och kvalitet elva steg för utvecklingen av
              gymnasieskolan (prop. 2003/04:140) bör lokalt samråd mellan kommun
              och arbetsmarknadens parter i frågor som rör yrkesinriktade program
              i gymnasieskolan åter göras obligatoriskt. Detta ska bidra till
              att öka intresset för arbete inom industrisektorn. Även genom
              införandet av en gymnasial lärlingsutbildning och en ökad samverkan
              mellan skola och arbetsliv förbättras möjligheterna för de yrkesinriktade
              utbildningarna att få det elevintresse som är önskvärt.
            </seg>
            <seg n="ed7003e4">
              Regeringen har vidare tillsatt en yrkesutbildningsdelegation
              som bland annat har till uppgift att verka för att höja kvaliteten
              och öka rekryteringen till gymnasieskolans yrkesinriktade utbildningar
              (dir. 2004:72). Syftet med insatserna är att på ett bättre sätt
              tillgodose arbetsmarknadens behov av utbildad arbetskraft och
              därmed bidra till att möta den efterfrågan som uppstår i samband
              med de pensionsavgångar som kan väntas. Nyligen har delegationen
              beslutat stödja regionala utvecklingscentrum i Mälardalen och
              Trollhättan som ett led i detta arbete.
            </seg>
            <seg n="1dcb9090">
              Kommunerna har en betydelsefull roll att spela inte bara när
              det gäller utbildningen av ungdomar. Det är viktigt att kommunerna
              inom den kommunala vuxenutbildningen kan erbjuda sådana grundläggande
              yrkesutbildningar som det finns ett behov av och intresse för.
              Utöver de nationella kurser som står till buds kan individuella
              och lokala kurser tas fram tillsammans med det lokala arbetslivet,
              även i form av arbetsplatsförlagd utbildning.
            </seg>
            <seg n="51d80ff9">
              Studie- och yrkesvägledningen har stor betydelse för yrkesval
              och rekryteringen till utbildningar. Aktiv information och vägledning
              som ökar kunskaperna om yrken inom industrisektorn är väsentligt
              för att öka dess attraktionskraft. Det är ett ansvar som vilar
              på kommunerna i stor utsträckning. Engagemanget från arbetslivets
              företrädare i denna uppgift är emellertid en förutsättning för
              rekryteringen till de industriella yrkesområden som kommer att
              behöva personal.
            </seg>
            <seg n="4ce2c114">
              Den kvalificerade yrkesutbildningen, KY, är ett viktigt instrument
              för att öka tillgången på kvalificerad och välutbildad arbetskraft.
              Överförandet av vissa tidigare påbyggnadsutbildningar till KY
              har medfört en kraftig expansion på ca 2 000 platser. Regeringen
              har i 2005 års ekonomiska vårproposition föreslagit att medel
              ska anslås för en tillfällig satsning på ytterligare ca 1 000
              platser i kvalificerad yrkesutbildning höstterminen 2005 (prop.
              2004/05:100). Fördelningen av platser på yrkesområden och geografiska
              områden görs i samråd med Arbetsmarknadsstyrelsen.
            </seg>
            <seg n="bef4c2bc">
              Avslutningsvis anser jag det viktigt att påpeka att intresset
              för att arbeta inom industrisektorn och för de utbildningsvägar
              som leder dit inte kan kommenderas fram. Villkoren måste också
              vara sådana att det gör yrkesvalen intressanta. Jag anser att
              utveckling och modernisering av yrkesutbildningarna på såväl den
              gymnasiala som eftergymnasiala nivån är angeläget för att kompetensförsörjningen
              ska säkras. Den snabba tekniska utvecklingen gör det nödvändigt
              att anpassa uppläggning och innehåll så att de kan ge den kompetens
              som efterfrågas. Det är en uppgift som såväl staten som arbetslivet
              har ansvar för.
            </seg>
            <seg n="8328b0a2">
              Det är min uppfattning att den kvalificerade yrkesutbildningen
              och andra kortare yrkesutbildningar ska fortsätta att utvecklas
              för att möta de behov som finns på arbetsmarknaden. En fortsatt
              utökning utöver den som för närvarande är aktuell kommer att genomföras
              i den takt som det statsfinansiella läget medger.
            </seg>
          </u>
          <note type="speaker" n="a56b149a">
            Anf. 12 KARIN GRANBOM (fp):
          </note>
          <u who="karin_granbom_4b656d" xml:id="i-0c6693a023a3346a-0" n="b5ccaa48">
            <seg n="85bab706">
              Fru talman! Först vill jag tacka statsrådet för svaret. Jag tror
              att vi utifrån det kommer att ha en bra diskussion.
            </seg>
            <seg n="83b912b8">
              Jag har skrivit den här interpellationen eftersom vi står inför
              ett problem som blir alltmer tydligt och som kommer att förvärras
              om inget görs. Det handlar just om att många skickliga yrkesarbetare,
              födda på 40-talet, snart kommer att lämna arbetslivet och att
              alltför få kan efterträda eftersom de yngre som kommer efter inte
              har den kunskap som behövs. Tillverkningsindustrin är en väldigt
              viktig del av svensk ekonomi, och det är den största näringsgrenen
              i mitt hemlän, Östergötland. Tillverkningsindustrin upplever just
              nu stora problem att ersätta arbetskraft vid kommande pensionsavgångar.
              Arbetskraftsbrist råder.
            </seg>
            <seg n="e3f4b22d">
              I Östergötland är ungefär 23 % av alla förvärvsarbetande anställda
              i tillverkningsindustrin. Det motsvarar ca 40 000 personer. 11
              600 av dessa är i åldern 50-plus och kommer alltså ganska snart
              att pensioneras. I en mycket omfattande och noggrann kartläggning
              av yrken inom den östgötska tillverkningsindustrin kan man se
              hur pensionsavgångarna ser ut och vilka sektorer som drabbas.
              Enligt den här rapporten behöver tillverkningsindustrin i Östergötland
              nyrekrytera ca 800 yrkeskunniga personer per år ett antal år framöver,
              och i dag finns inte de här personerna. Vi har hög arbetslöshet
              i Östergötland, men de arbetslösa har inte rätt kompetens och
              får i dagsläget inte heller rätt utbildning. Gör vi inget åt det
              kommer ekonomin att krympa.
            </seg>
            <seg n="b4e4b863">
              I sitt svar sade statsrådet att det redan nu finns förutsättningar
              för studerande att inrikta sig inom det industriella området i
              den gymnasiala och eftergymnasiala utbildningen. Jag håller inte
              med om det, och det gör inte företagarna och arbetsgivarna heller.
              De yrkesinriktade gymnasieutbildningarna är inte tillräckligt
              praktiska och fokuserade på yrkeskunskap. De innehåller inte den
              praktik som är nödvändig. Dessutom väljer alltför få de gymnasieutbildningar
              som kan vara relevanta inom industrin.
            </seg>
            <seg n="098fd845">
              Vad ska man då göra åt att ungdomarna inte väljer de här programmen?
              Självklart kan man inte kommendera eleverna, utan man ska utveckla
              och modernisera utbildningen, precis som statsrådet sade. Men
              på vilket sätt ska statsrådet egentligen se till så att ungdomar
              väljer de här utbildningarna? Folkpartiets förslag är att yrkesprogrammen
              ska bli mer yrkesinriktade och att eleverna ska få mer arbetslivserfarenhet.
              Vi har länge motionerat om det här, men då har Socialdemokraterna
              sagt nej. Har ni ändrat på detta? Vad säger statsrådet nu?
            </seg>
            <seg n="515f4023">
              Socialdemokraterna satsar på att 50 % av alla elever ska in på
              universitetet och har teoretiserat alla gymnasieprogram för att
              alla ska få högskolebehörighet. Jag tycker också att akademiska
              studier har ett stort värde, både för individen och för samhället,
              men för att lösa efterfrågan på arbetskraft, särskilt inom industrin,
              är en satsning på akademin inte det som behövs. Dessutom ska jag
              säga att alltför många akademiker kastas ut i arbetslöshet, men
              det är en annan fråga.
            </seg>
            <seg n="6f8d808c">
              Kvalificerad yrkesutbildning har den förmånen att nästan 85 %
              av dem som genomgått utbildningarna har fått jobb. Förra året
              fanns det 12 500 platser för KY. Betydligt fler utbildningar skulle
              ha kunnat startas om medel funnits, och fler hade därmed fått
              den utbildning som ger jobb. Nu har regeringen anslagit 30 miljoner
              i vårpropositionen. Det är bra, men långt ifrån tillräckligt.
              Folkpartiet anslog redan i höstas 100 miljoner extra, och jag
              vet att vi skulle ha kunnat satsa ännu mera och fått bra valuta
              för pengarna.
            </seg>
            <seg n="8bcc8256">
              Statsrådet säger slutligen att det kommer att ske en fortsatt
              ökning av platserna inom KY i den takt som det statsfinansiella
              läget medger. Det är en bra intention, men det säger ju ingenting.
              Det handlar om att prioritera. Jag säger: Ta bort en del av Amsutbildningarna
              och satsa långsiktigt på KY! Det kommer att ge jobb och lönsamhet.
            </seg>
          </u>
          <note type="speaker" n="3dac1696">
            Anf. 13 SOLVEIG HELLQUIST (fp):
          </note>
          <u who="solveig_hellquist_a388d2" xml:id="i-7b8280a40456353e-0" n="74663e3c">
            <seg n="c3bf6439">
              Fru talman! Jag ska knyta an till samma område som Karin Granbom,
              men vi har problem i Västernorrland. Västernorrland är ju ett
              skogslän, ett väldigt närande län, med landets näst högsta bruttoregionprodukt.
              Men vi har också ett stort problem, och det är arbetslösheten.
              30 000 av länets 245 000 invånare är arbetslösa eller utanför
              arbetsmarknaden på annat sätt. Därför är det oerhört viktigt att
              matcha utbildning mot bristyrken, och det var inte så länge sedan
              jag hörde statsministern uttala just detta också.
            </seg>
            <seg n="64c6af3d">
              Jag har träffat representanter för SCA Skog som har påtalat att
              Västernorrland är i stort behov av många skogsmaskinförare många
              år framöver, och det gäller hela länet och hela landet. Jag har
              också varit i kontakt med andra aktörer liksom naturbruksgymnasiet
              i Skedom som alla är mycket bekymrade. Skolan har ansökt om sju
              utbildningar till KY-myndigheten, och endast en har beviljats.
              Det är den till skogsmaskinförarutbildningen. Den kräver mycket
              dyra och moderna maskiner. Utbildningen har tidigare kostat 180
              000 kr per elev. Nu har KY-myndigheten beviljat 80 000 kr. Det
              säger sig självt att det inte går ihop. Det här är en mycket angelägen
              utbildning för regionens skogsentreprenörer. Man räknar alltså
              med att norra Sverige behöver hundra förare per år inom överskådlig
              tid, och dessutom finns det behov i hela landet. I dag hyrs maskiner
              under användningsperioderna. En samordning av utnyttjandet av
              maskinerna sker mellan vuxenutbildning och ungdomsutbildning.
              Om inte vuxenutbildningen kan genomföras innebär det också att
              ungdomsutbildningen blir dyrare.
            </seg>
            <seg n="01c7b464">
              Jag ser det som väldigt viktigt med just matchningen mellan arbetskraftsbrist
              och arbete. En ökad tillgång på kvalificerad yrkesutbildning är
              en nödvändighet för att möta den arbetskraftsbrist som kommer
              att uppstå inom olika yrkesområden.
            </seg>
            <seg n="2f313215">
              Min fråga till statsrådet egentligen har jag flera frågor är:
              Vad tänker statsrådet göra för att det ska vara möjligt att utbilda
              de skogsmaskinförare som länet och landet behöver? Är det inte
              dags att satsa på utbildningar som faktiskt leder till arbete
              i stället för att välja bidragsberoende eller pseudoåtgärder i
              en tid då ungefär 1,4 miljoner människor i landet står utanför
              arbetsmarknaden? Jag tänker också på de konsekvenser det innebär
              för Sollefteå och Västernorrland om inte frågan om skogsmaskinförarutbildningen
              blir löst.
            </seg>
          </u>
          <note type="speaker" n="fc131c91">
            Anf. 14 LISELOTT HAGBERG (fp):
          </note>
          <u who="liselott_hagberg_0b2a5f" xml:id="i-69f9a7c9faa5130d-0" n="2198a350">
            <seg n="9a83b03f">
              Fru talman! Karin Granbom har i sin interpellation väckt en mycket
              angelägen fråga. Särskilt angelägen är frågan i dagsläget eftersom
              arbetslösheten fortfarande är hög. Alltför många står utanför
              arbetsmarknaden trots att vi nu befinner oss mitt i en högkonjunktur.
              De utmaningar vi står inför i framtiden kräver fler i arbete,
              fler företag och ökad tillväxt. Då tycker jag att KY är ett riktigt
              bra alternativ när det gäller eftergymnasiala utbildningar.
            </seg>
            <seg n="f8179f25">
              I dag är det precis fyra veckor sedan som jag själv besökte en
              kvalificerad yrkesutbildning i min hemkommun Nyköping. Den utbildningen
              hade inriktning på visuell kommunikation, grafisk formgivning
              eller projektledning. Jag gavs då tillfälle att prata med både
              lärare och elever. Eleverna framhöll den positiva utbildningsformen,
              där en tredjedel av utbildningen är förlagd till arbetsplatser.
              Detta med ett aktivt lärande i arbetet leder nämligen till goda
              relationer mellan arbetsplats och elever, och det i sin tur leder
              till goda möjligheter att få ett arbete, vilket också utvärderingar
              visat.
            </seg>
            <seg n="67d73bd3">
              Men det framkom också ett missnöje. Eleverna ansåg att informationen
              om KY-alternativet varit väldigt dålig. De menade att studie-
              och yrkesvägledarna inte sprider kunskapen om KY som ett alternativ,
              trots att dessa elever kom från olika kommuner.
            </seg>
            <seg n="8ecedbde">
              Här har det enligt min uppfattning uppstått en obalans. Det finns
              uttalade mål när det gäller gymnasieelevers vidarestudier inom
              högskola, universitet och så vidare, men alternativen, såsom KY
              och andra alternativ, har fått låg status. Det avspeglas också
              i elevers val till gymnasieskolan, där de yrkesinriktade programmen
              inte är lika attraktiva. Eleverna upplever att när de säger att
              de går i KY får de ständigt förklara vad KY handlar om, för KY-formen
              är tämligen okänd. Därför tycker jag att det är beklagligt att
              regeringen gör en tillfällig utökad satsning. Det skickar nämligen
              ut en signal när man säger att den utökade satsningen är tillfällig.
            </seg>
            <seg n="f291a882">
              Jag skulle vilja ha lite kommentarer kring vad statsrådet anser
              om obalansen i statusen mellan olika former av eftergymnasiala
              utbildningar. Vad kan vi göra för att höja statusen på kvalificerade
              yrkesutbildningar, öka kunskapen om kvalificerade yrkesutbildningar
              och öka yrkesvägledarnas information till eleverna om att det
              är ett verkligt bra utbildningsalternativ?
            </seg>
          </u>
          <note type="speaker" n="55b7ee95">
            Anf. 15 YVONNE ANDERSSON (kd):
          </note>
          <u who="yvonne_andersson_be31d0" xml:id="i-7c1a2471a2026991-0" n="13e9c16b">
            <seg n="9afe87fe">
              Fru talman! Jag kan inte låta bli att lägga mig i den här debatten
              med tanke på att det rör sig om en fråga som ligger mig och mitt
              parti väldigt varmt om hjärtat. Kristdemokraterna har länge efterfrågat
              yrkesutbildningar av olika slag och en yrkeshögskola.
            </seg>
            <seg n="866ba214">
              Jag har hört att man i debatten tagit upp olika aspekter, och
              jag tänker därför inte upprepa dem. Det har sagts väldigt mycket
              bra. Jag stöder Karins interpellation och efterfråga. Det som
              dock inte tagits upp i debatten är de enskilda unga människorna
              och de enskilda människornas begåvningar och resurser.
            </seg>
            <seg n="a1c26904">
              Vi är olika som människor. Vi har hyllmetrar av forskning som
              visar vilka olika typer av begåvningar vi har och som dominerar
              våra sinnen och våra benägenheter och beteenden. Och vi har en
              typ av begåvning som i dag inte tas till vara fullt ut. Det är
              den så kallade praktiska begåvningen, nämligen de som har en större
              läggning åt hantverket, åt handens kunskap, de med möjligheter
              till den typen av kunskap.
            </seg>
            <seg n="5496786d">
              Utifrån ett historiskt perspektiv kan vi se att den kunskapen
              i början av 1900-talet var den som dominerade hela samhället och
              att den teoretiska kunskapen endast fanns för ett fåtal. I dag
              är det den teoretiska kunskapen som är tillgänglig för alla medan
              möjligheten till den praktiska kunskapen, utvecklingen av de praktiska
              förmågor som många människor har, inte finns. Enligt Helsingforss
              Hantverksakademi saknas i vårt land yrkesutbildning för ungefär
              300 yrken där vi borde ha möjlighet att få utbildning. Vi måste
              alltså uppmärksamma att det handlar om att ta vara på de resurser
              som människor är bärare av och som de också har rätt att få utveckla
              för att kunna blomstra, för att kunna göra det som de är bra på.
            </seg>
            <seg n="a2877be5">
              Jag vill fråga ministern: Hur kan vi på ett bättre sätt ta vara
              på olika människors kunnande så att både praktiska och teoretiska
              begåvningar, där de dominerar, kan tas till vara i vårt samhälle?
              Jag skulle vilja få svar på den frågan i debatten.
            </seg>
            <seg n="e90e59f2">
              Här fokuserar vi på att systemet ska kunna möta de behov som
              finns i samhället. Men vi har också ett annat behov, nämligen
              människors rätt att utveckla den begåvning och det kunnande som
              de har. Det skulle jag väldigt gärna vilja att ministern lyfte
              fram.
            </seg>
          </u>
          <note type="speaker" n="7ec1809a">
            Anf. 16 Statsrådet LENA HALLENGREN (s):
          </note>
          <u who="unknown" xml:id="i-247b145f675c3fae-6" n="6f3811ee">
            <seg n="caaa5c43">
              Fru talman! Det är roligt att det är så många som deltar i debatten.
              Det kunde jag inte ana när jag gick hit i dag.
            </seg>
            <seg n="cdf27da6">
              Vi kan inledningsvis konstatera att det finns mycket utbildning,
              men om jag tar just det som interpellationen handlar om, teknik
              och industri, är sökintresset lågt. Jag tror att vi får ägna mycket
              tid och funderingar åt att se vad ytterligare som kan göras åt
              detta. Kvalificerad yrkesutbildning är en alldeles utmärkt utbildningsform
              bland annat för teknik och tillverkning. Jag är väldigt glad att
              vi kunnat omvandla flera av de riksrekryterande påbyggnadsutbildningarna
              till kvalificerade yrkesutbildningar.
            </seg>
            <seg n="d48ff745">
              Vi breddar också det som är regeringens sysselsättningspaket,
              från arbetsmarknadsutbildning till att även innehålla kvalificerad
              yrkesutbildning. Det är så man ska se de tillfälliga tusen platserna,
              alltså att det inte enbart är fråga om arbetsmarknadsutbildning
              utan att det också ges möjlighet till kvalificerad yrkesutbildning
              med tusen platser. Jag hoppas naturligtvis att de platserna inte
              är tillfälliga. Just nu är dock platserna tillfälliga, och jag
              ska göra mitt yttersta för att de ska bli kvar och vi ska få fler
              än så.
            </seg>
            <seg n="1836138d">
              Jag vill ge lite fakta om de industriellt inriktade utbildningar
              som finns på KY. Det är det näst största utbildningsområdet inom
              KY; 19 % av platserna är inom det området. Däremot är sökandetrycket
              bland de allra lägsta. Det finns i snitt 2,2 sökande per plats.
              Tyvärr kan vi se att många av dem som har ambitionen att starta
              utbildningar, och också blir beviljade dessa, inte har möjlighet
              att starta. Alltför få söker, och det blir inte ekonomi i utbildningen.
              Det sviktande studerandeintresset funderar KY-myndigheten väldigt
              mycket på, och jag är helt övertygad om att också de olika anordnarna
              funderar mycket över detta. Även jag har funderat en hel del på
              hur vi kan göra.
            </seg>
            <seg n="fd51a5a9">
              Näringslivet säger, precis som Karin berättade, att det finns
              en efterfrågan. Samtidigt ska vi vara medvetna om att det inte
              alltid är så lätt för näringslivet att specificera sin efterfrågan.
              Som en information vill jag säga att av dem som lämnade en kvalificerad
              yrkesutbildning inom den här branschen fick 64 % jobb år 2000.
              År 2003 var den siffran nere på 45 %, vilket man naturligtvis
              kan fundera över.
            </seg>
            <seg n="a07bed7a">
              En slutsats som jag drar av detta är att det inte alltid när
              man planerar utbildningen är så lätt att veta exakt vilket behovet
              är när eleverna två år senare lämnar utbildningen. Ett behov finns,
              men var det precis den kompetensen som krävdes? Stannar personen
              som gått utbildningen i området och i den bransch som var med
              och planerade utbildningen?
            </seg>
            <seg n="82a06b83">
              Utvecklingstendenserna i industrin är dock sådana att det naturligtvis
              även framöver kommer att behövas människor som jobbar i industri
              och tillverkning, trots att vi alla talar så mycket om kunskapssamhälle,
              tjänstesamhälle, informationssamhälle och allt vad de heter. Men
              visst har förädlingsvärdet i industrin ökat något enormt, samtidigt
              som sysselsättningen minskat. Den utvecklingen ligger naturligtvis
              också i botten och ska inte glömmas bort.
            </seg>
            <seg n="cf30a064">
              Det ställdes många frågor och jag ska försöka återkomma till
              dem, om inte nu så under mina senare inlägg. När det handlar om
              att hälften av alla går till högskolan delar jag den problembild
              som interpellanterna ger. Jag har talat mycket om detta och funderat
              mycket på vad som i olika sammanhang lyfts fram. Vad händer med
              den andra halvan? brukar jag fråga. Där finns den flexibla vuxenutbildningen
              och möjligheten till lärlingsutbildningar i gymnasieskolan, som
              införs i och med den nya gymnasieutbildningen 2007. Samtidigt
              vill jag verkligen betona vikten av högskolebehörighet, för jag
              vill inte att vi låter unga människor passera gymnasieskolan utan
              att ha högskolebehörighet. Det vore att lura en generation genom
              att säga att de inte behöver den kompetensen. Den dag man står
              där och kanske ska ägna sig åt annan vidareutbildning blir steget
              onödigt långt.
            </seg>
            <seg n="855c29b3">
              Skogsmaskinförarutbildningen kan jag inte uttala mig om, vilket
              Solveig kanske anade, men det är klart att arbetsmarknadsbehovet
              ska vara avgörande. Jag tror att vi båda är medvetna om att arbetsmarknadsbehovet
              givetvis är väldigt avgörande och styr KY:s beviljande av platser.
            </seg>
            <seg n="9ab38d9b">
              Yvonne tog upp flexibiliteten i utbildningen. Det handlar naturligtvis
              om att vuxenutbildningen och utbildningssystemet måste vara flexibla,
              vilket jag menar att de också är. Vidare handlar det om påbyggnadsutbildningar,
              kompletterande utbildningar, kvalificerad yrkesutbildning, folkhögskolor
              och vuxenutbildning i olika former med olika anordnare, där alltfler
              blir allt duktigare på att ha koppling till arbetslivet.
            </seg>
          </u>
          <note type="speaker" n="b4953ea4">
            Anf. 17 KARIN GRANBOM (fp):
          </note>
          <u who="karin_granbom_4b656d" xml:id="i-0c6693a023a3346a-1" n="b5ccaa48">
            <seg n="8e793dca">
              Fru talman! Tack, statsrådet. Jag ser att statsrådet talar med
              engagemang om detta. Det är verkligen roligt. Statsrådet säger
              att hon ska fortsätta att arbeta för att åtminstone de här tillfälliga
              platserna ska bli permanenta. Jag tycker att målsättningen ska
              vara att de ska bli mycket fler.
            </seg>
            <seg n="aa17be59">
              Skillnaden mellan oss och Socialdemokraterna kan jag inte låta
              bli att påpeka. Hade vi fått bestämma skulle det ha varit 16 000
              platser redan vid årets början, vilket kan jämföras med 12 000
              som ekonomin nu ser ut.
            </seg>
            <seg n="b200c85b">
              Vi är överens om att vi behöver öka informationen om KY. Som
              jag berättade finns det en bra rapport som är gjord i Östergötland
              och som skulle kunna göras för andra län också. Den pekar verkligen
              ut vilka bristområden det finns, där vi behöver utbilda människor
              för att fylla de behov som arbetsgivarna har.
            </seg>
            <seg n="f219f917">
              Jag håller fullständigt med om att statusen på dessa utbildningar
              måste öka. När jag själv har sett på dessa utbildningar har jag
              varit fascinerad av att se hur mycket spännande det finns på det
              här området. Jag, som själv har gått den akademiska vägen, har
              inte tänkt på detta förut. När jag har läst om till exempel VVS-utbildningarna
              det betyder ventilation, värme och sanitet har jag väl inte tyckt
              att det verkat så spännande, men när jag har gått vidare och sett
              närmare på det har jag förstått att det är en riktig framtidsbransch.
              Det handlar till exempel om intelligenta hus, byggautomation och
              inneklimat det finns ju mycket allergier och liknande. Där behövs
              den här typen av utbildning. Vi ser att branschen behöver många
              som har riktigt bra gymnasieutbildning eller just kvalificerad
              yrkesutbildning och mycket färre akademiker.
            </seg>
            <seg n="ee3d8199">
              Statsrådet säger att det är svårt att planera vilken utbildning
              som krävs. När jag ser på statistiken över vilka som har fått
              jobb av dem som har gått kvalificerad yrkesutbildning är mitt
              intryck att det ser väldigt bra ut. Av dem som har slutfört utbildningen
              har faktiskt 85 % fått jobb. Väldigt många har fått jobb i det
              yrke som de har satsat på att få. Prognoserna ser alltså oerhört
              bra ut.
            </seg>
            <seg n="0c0d55b5">
              Jag skulle vilja fortsätta med att prata lite om gymnasieskolan.
              Den har Socialdemokraterna gjort om på ett sätt som inte har varit
              särskilt lyckat. Jag pratade tidigare om att man skulle låta dem
              som verkligen ville få ett ordentligt yrkeskunnande få det. Jag
              skulle också vilja prata om den fyraåriga tekniska utbildningen.
              Företagen skriker efter det som vi tidigare kallade gymnasietekniker,
              alltså personer som har gått fyraårig teknisk linje. Kvalificerad
              yrkesutbildning täcker en del av detta behov, men det skulle behövas
              betydligt fler. Vi borde återinföra den tekniska gymnasielinjen.
            </seg>
            <seg n="e3e5b410">
              Jag frågade statsrådet om möjligheten att låta arbetslösa få
              någon form av stöd för att gå KY. I dag är det många som går på
              vad jag tyvärr skulle vilja kalla mer eller mindre värdelös utbildning
              inom Ams. Den leder ingen vart, men många hålls sysselsatta för
              stunden, och det är möjligen det värde man kan se. Det ser bra
              ut i statistiken, men det innebär tyvärr konstgjord andning och
              är inte någon särskilt stor investering för framtiden.
            </seg>
          </u>
          <note type="speaker" n="57ae5a28">
            Anf. 18 SOLVEIG HELLQUIST (fp):
          </note>
          <u who="solveig_hellquist_a388d2" xml:id="i-7b8280a40456353e-1" n="74663e3c">
            <seg n="4211d299">
              Fru talman! Tack, statsrådet, för svaret. Jag förstår att statsrådet
              kanske inte är inläst på alla utbildningar som finns i Sverige,
              men jag lovar att återkomma med denna fråga, för denna utbildning
              är mycket speciell. Och den leder till att åtminstone 75 % av
              dem som går den får arbete. Den är ytterst viktig för Västernorrland,
              som är ett skogslän. Många kan intyga att det finns ett stort
              behov av just den här arbetskraften.
            </seg>
            <seg n="f46fff06">
              I dag har Lena Hallengren gått ut med att det kommer ett särskilt
              anställningsstöd för ungdomar som har varit arbetslösa länge.
              Det rör mer än 60 000 ungdomar. Det kommer också att tillsättas
              en nationell koordinator. Det kan väl vara lovvärt, men det som
              jag ser som angelägnast är att regeringen tittar på vilka åtgärder
              man faktiskt kan vidta för att matcha arbetskraftsbristen med
              rätt utbildning.
            </seg>
            <seg n="ac37a78a">
              I Sollefteå, som har varit hårt drabbat av regementsnedläggningar,
              utlovades ganska många satsningar som inte gick i uppfyllelse.
              Jag kan nämna att det också finns andra utbildningar, inom hundskolan,
              lastbilsutbildning, bussförarutbildning och så vidare som leder
              till jobb men som har samma svårigheter som skogsmaskinförarutbildningen.
            </seg>
          </u>
          <note type="speaker" n="f434d461">
            Anf. 19 LISELOTT HAGBERG (fp):
          </note>
          <u who="liselott_hagberg_0b2a5f" xml:id="i-69f9a7c9faa5130d-1" n="2198a350">
            <seg n="2ac1775b">
              Fru talman! Statsrådet missade min fråga. Den handlade om statusen
              på kvalificerade yrkesutbildningar.
            </seg>
            <seg n="8c11e8d2">
              Statsrådet refererade till att det är ett lågt tryck vad gäller
              sökande till industrirelaterade utbildningar. Jag tror att detta
              hänger samman. Statusen och kunskapen om yrket hänger samman med
              att det blir ett lågt tryck på utbildningar som faktiskt kan leda
              till jobb.
            </seg>
            <seg n="18e71db0">
              Jag har besökt ytterligare ett företag. Det gjorde jag i Eskilstuna
              i måndags. Det var ett företag som jobbar med ett komplett paket
              i robotindustrin, det vill säga att man säljer, servar och utbildar
              när det gäller robotar. Detta företag startade 1994 och har växt
              med två anställda per år. Trots att arbetslösheten i Eskilstuna
              enligt den allra senaste prognosen är 8,5 % har man svårt att
              hitta människor som kan platsa i det här företaget.
            </seg>
            <seg n="1f13d213">
              Min uppfattning är att det finns ett glapp mellan utbildningssidan
              och företagens behov. Detta företag planerar att växa och fördubbla
              sin omsättning till 2010, så här finns det verkligen plats om
              man bara hittar rätt människor, om det finns människor med rätt
              utbildning. Eskilstuna är också en kommun med en tradition inom
              verkstadsindustrin, och ändå finns detta glapp.
            </seg>
            <seg n="d165b892">
              Eskilstuna finns inte heller med på listan där det ska bli nya
              kvalificerade yrkesutbildningar i den satsning på 1 000 platser
              som regeringen gör. Med Folkpartiets satsning hade det ju blivit
              2 000 platser till, så då kanske Eskilstuna hade funnits med på
              listan.
            </seg>
            <seg n="37f8770c">
              Det var också tydligt att det här företaget inte kände till KY
              som utbildningsform. Därför ställer jag min fråga till statsrådet
              igen, eftersom jag inte fick svar på den: Vad gör regeringen för
              att öka kunskapen om KY hos allmänheten, hos studie- och yrkesvägledare
              och hos företagare, och vad gör regeringen för att öka statusen
              på KY?
            </seg>
          </u>
          <note type="speaker" n="04f0f3bf">
            Anf. 20 YVONNE ANDERSSON (kd):
          </note>
          <u who="yvonne_andersson_be31d0" xml:id="i-7c1a2471a2026991-1" n="13e9c16b">
            <seg n="670a2798">
              Fru talman! Jag är naturligtvis glad över statsrådets intresse
              för de här frågorna. Jag har försökt att välja individperspektivet
              här, men jag står naturligtvis bakom det som mina debattkamrater
              har sagt också.
            </seg>
            <seg n="1008b175">
              Jag kommer också från Östergötland, och där har jag sett det
              här mycket tydligt när jag har träffat gymnasieelever som funderar
              på vad de ska göra i höst. Nu i dagarna är det massor som gör
              det, nämligen de 50 % för vilka regeringen inte har målet att
              de ska gå vidare till universitet och högskola. Vad har de att
              söka sig till?
            </seg>
            <seg n="6c63f9bf">
              Vi kan tala om KY, folkbildning, vuxenutbildning och de flexibla
              utbildningsdelarna, som vi ska vara glada för att vi har i det
              här landet och som är oerhört bra, men det är inget som våra ungdomar
              kan söka direkt från gymnasiet. Ungefär 50 % för att använda den
              siffran får möjligheten att söka universitet och liknande, och
              de vill det och är hängivna i sina ansökningar. Men vad gör de
              50 % som inte har vare sig lust, håg eller längtan att gå vidare
              i akademiska studier? Tänk om de skulle ha en bra lärlingsutbildning
              att söka, eller en yrkesutbildning.
            </seg>
            <seg n="839b2e0f">
              Våra gymnasieutbildningar är ju yrkesförberedande, men det är
              inga yrkesutbildningar. Man ska inte vara färdig för att gå in
              och ta ett yrke efteråt, utan det behövs lite till. Hur kan vi
              ge dessa elever en påbyggnad på den yrkesförberedande utbildningen
              efter gymnasiet, där de kanske får utveckla sitt kunnande i den
              praktiska verkligheten?
            </seg>
            <seg n="dc184d69">
              Återigen, fru talman: Är det inte så att tiden är inne för ett
              alternativ för dem som inte känner att deras längtan är att gå
              vidare i akademisk utbildning? Det är ju där vi behöver ett erbjudande
              till dem så att också de eleverna får känna att de kan se fram
              mot framtiden.
            </seg>
          </u>
          <note type="speaker" n="17c96aad">
            Anf. 21 Statsrådet LENA HALLENGREN (s):
          </note>
          <u who="unknown" xml:id="i-247b145f675c3fae-7" n="6f3811ee">
            <seg n="6b20f8cb">
              Fru talman! Jag ska börja med att säga att det fanns 13 800 platser
              i kvalificerad yrkesutbildning att tillgå förra året.
            </seg>
            <seg n="3fde7c3f">
              När det sedan gäller hur många som kom i arbete vill jag också
              rätta lite i siffrorna. De var uppe i 85 %, precis som Karin Granbom
              sade, 2001. Dessvärre har vi sett en minskning fram till 2004.
              Nu är vi nere på 73 %. Det är fortfarande väldigt bra siffror,
              men vi bör naturligtvis fundera över vad det kan bero på och hoppas
              att det finns möjlighet att ytterligare stärka utbildningen.
            </seg>
            <seg n="c6f172a1">
              Det är klart att möjligheten att få jobb också hänger ihop med
              hur arbetsmarknaden ser ut generellt. Det jag talade om tidigare
              var teknik och industri. Det var där det var en markant lägre
              möjlighet att få arbete direkt efter avslutad utbildning.
            </seg>
            <seg n="ec2a8eaf">
              Nästa fråga handlade om att kunskapen inom industrin är bristfällig
              och att alla inte vet om att det finns kvalificerade yrkesutbildningar.
              År 1996 var det försöksverksamhet; 2002 blev det en reguljär verksamhet.
              Det är klart att så många år på nacken har inte KY. Självfallet
              kan mer hela tiden göras. Myndigheten jobbar med det. Min bild
              är ändock att det har spritt sig oerhört mycket. Jag är förvånad
              över hur många som redan förstår den förkortning som vi alltid
              ägnar oss åt i utbildningspolitiska sammanhang, nämligen KY, men
              som framför allt kopplar status till utbildningen, som inte tycker
              att det är en utbildning som inte är lika mycket värd som andra
              utan tvärtom med stolthet går i KY. Visst kan man alltid öka information
              och kunskap, men detta är en relativt ny utbildningsform som jag
              tycker har lyckats väldigt väl på den korta tiden.
            </seg>
            <seg n="febab53f">
              KY:s möjlighet att bedriva uppdragsutbildning är någonting som
              ses över. Jag tror att det var Karin som frågade om det. Den uppdragsutbildningen
              kan bland annat handla om Ams, vilket är ett sätt att öka KY-volymen
              utan att göra det på fast basis. Också där kan man få en tydligare
              koppling till det som är bristyrken, vilket ju är en del av arbetsmarknadsutbildningen.
            </seg>
            <seg n="797a73a9">
              Den andra halvan, de som inte går vidare till högskolestudier,
              ska jag säga några ord om. Det är bland annat därför vi talar
              om kvalificerad yrkesutbildning här. Det är därför vuxenutbildningen
              och påbyggnadsutbildningarna är viktiga. Om man gör stora neddragningar
              i vuxenutbildningen och av resurserna där påverkar det inte bara
              dem som har möjlighet att komma igen och läsa gymnasiets kärnämnen
              för att få högskolebehörighet utan också dem som har möjlighet
              att gå en påbyggnadsutbildning. Det är klart att de neddragningar
              som föreslås från Folkpartiets sida påverkar påbyggnadsutbildningen.
              Det ska man vara väl medveten om.
            </seg>
            <seg n="b71675ce">
              Det har nyligen presenterats en ny proposition om gymnasieskolan.
              Jag ska inte dra hela den, men där finns flera inslag som gäller
              lärlingsutbildningarna. Möjligheten att bedriva viss utbildning
              på entreprenad ses över. Det innebär inte bara att man har hela
              utbildningar och hela skolor, utan det handlar om att enskilda
              elever, som svar på Yvonnes fråga, faktiskt har möjlighet att
              få en ännu mer skräddarsydd utbildning.
            </seg>
            <seg n="9dcafa42">
              Syftet med gymnasieskolan är naturligtvis att så många som det
              bara är möjligt till dess man fyller 20 år verkligen ska klara
              av att avsluta sina gymnasiestudier. Vi vet vilka förutsättningar
              den har som avslutar gymnasiestudier jämfört med den som inte
              avslutar sina gymnasiestudier. Det är under många år framöver
              i livet som man har en sämre möjlighet att konkurrera om de jobb
              som finns.
            </seg>
            <seg n="beb6974b">
              Jag tror att det finns många goda förändringar som vi kommer
              att få se med den nya gymnasieskolan. Vi får väl avvakta de förändringarna
              innan vi fortsätter den debatten, tror jag.
            </seg>
          </u>
          <note type="speaker" n="61a34c0c">
            Anf. 22 KARIN GRANBOM (fp):
          </note>
          <u who="karin_granbom_4b656d" xml:id="i-0c6693a023a3346a-2" n="b5ccaa48">
            <seg n="0f66d778">
              Fru talman! Det behövs ett antal förändringar när det gäller
              gymnasieskolan. Vi ser ju att framför allt de som går dagens yrkesutbildning
              hoppar av. En stor del hoppar av, och väldigt få befinner sig
              i sitt målyrke när de är klara.
            </seg>
            <seg n="95873882">
              Även om statsrådet säger att antalet som får jobb efter det att
              de gått en kvalificerad yrkesutbildning minskar ser man ändå att
              just KY har oerhört bra förutsättningar, kanske de allra bästa,
              för att deras studenter ska komma i jobb, just därför att ansökningarna
              och själva utbildningen sker i väldigt nära samarbete med företag
              och framtida arbetsgivare. En väldigt stor del av utbildningen
              sker på arbetsplatsen.
            </seg>
            <seg n="6718eb5c">
              Jag vill tacka statsrådet för den här diskussionen. Jag tycker
              att det har varit en bra interpellationsdebatt där det har framkommit
              en hel del spännande tankar. Vi kan vara överens om att de platser
              som finns i dagsläget är för få. Det kom såvitt jag förstod ungefär
              tusen nya ansökningar förra året, men väldigt få av dem fick bifall
              så det kunde tyvärr starta alldeles för få nya utbildningar förra
              året. Det kan bli betydligt fler.
            </seg>
          </u>
          <note type="speaker" n="804c809f">
            Anf. 23 Statsrådet LENA HALLENGREN (s):
          </note>
          <u who="unknown" xml:id="i-247b145f675c3fae-8" n="6f3811ee">
            <seg n="9052ff53">
              Fru talman! Jag vill bara avsluta med att också tacka för en
              bra debatt och säga att kvalificerad yrkesutbildning är väldigt
              viktigt som en del av en flexibel vuxenutbildning och ett livslångt
              lärande. Det är en eftergymnasial utbildning som har väldigt goda
              resultat. Även om den minskat från 85 % till 73 % hoppas jag att
              den ökar. Men vi kan konstatera att det är en väldigt bra utbildningsform.
              Karin Granbom förstod mig alldeles rätt när jag sade att jag hoppas
              att vi kan göra stora satsningar framöver på kvalificerad yrkesutbildning.
            </seg>
          </u>
          <note n="4d321990">
            Överläggningen var härmed avslutad.
          </note>
          <note n="f3a4e027">
            6 § Svar på interpellation 2004/05:545 om kriminalvårdens ekonomi
          </note>
          <note type="speaker" n="f45eb1ba">
            Anf. 24 Justitieminister THOMAS BODSTRÖM (s):
          </note>
          <u who="thomas_bodstrom_202d69" xml:id="i-247b145f675c3fae-9" n="cadfcb06">
            <seg n="3e7dd23b">
              Fru talman! Karin Granbom har frågat vilka åtgärder jag avser
              att vidta för att få kriminalvårdens budget i balans.
            </seg>
            <seg n="cc0cc3bf">
              Resurserna till kriminalvården har under en tid varit i fokus.
              Karin Granbom och jag debatterade frågan så sent som i februari
              i år. Då konstaterade jag att regeringens satsningar på kriminalvården
              innebär att resurserna till verksamheten kommer att öka med drygt
              1 miljard kronor fram till 2007.
            </seg>
            <seg n="2c3c7130">
              För att de höjda anslagen ska göra största möjliga nytta är det
              viktigt att verksamheten bedrivs så effektivt som möjligt. Därför
              bejakar regeringen det effektiviseringsprogram som kriminalvården
              själv beslutat och som nu genomförs. I detta arbete ingår bland
              annat att hitta effektivare arbetsformer. Kriminalvården har nyligen
              redovisat hur personalresurserna kan användas effektivare. Av
              redovisningen framgår att betydande effektiviseringar kan göras
              utan att säkerhet, rättssäkerhet eller programverksamhet eftersätts.
            </seg>
            <seg n="ca5e58e7">
              I debatten i februari sade jag också att regeringen skulle göra
              en förnyad bedömning av kriminalvårdens resursbehov. Så har nu
              skett. Regeringen gör bedömningen att ytterligare resurser behöver
              tillföras kriminalvården redan innevarande år. Det framgår av
              vårpropositionen. Samtidigt vet vi att kriminalvården i år genomgår
              stora förändringar. Därför kommer vi att nära följa utvecklingen
              och återkommer med närmare besked om hur kriminalvårdens resursbehov
              ska mötas i budgetpropositionen i höst. Redan nu har dock kriminalvården
              fått en utökad räntekontokredit.
            </seg>
            <seg n="2d3b5f8c">
              Kriminalvårdens ansträngda ekonomi hänger bland annat samman
              med den kraftiga klientökning vi sett de senaste åren, vilken
              i sin tur har lett till platsbrist inom kriminalvården. Jag vill
              dock framhålla att stora ansträngningar görs för att förbättra
              beläggningssituationen. Närmare 900 nya häktes- och anstaltsplatser
              inrättades förra året, och utbyggnaden fortsätter. I måndags invigdes
              en ny anstalt i Västervik med 110 platser, och för två veckor
              sedan öppnades en anstalt i Mariestad med 70 platser. Kring årsskiftet
              öppnas ännu en ny anstalt, denna med ca 340 platser. Detta kommer
              naturligtvis att förbättra beläggningssituationen avsevärt.
            </seg>
            <seg n="54ec9798">
              Regeringen satsar med andra ord stort på kriminalvården. Jag
              vill dock inte påstå att vi har gjort tillräckligt. Ökningen av
              antalet klienter ställer ytterligare krav på bland annat säkerheten,
              behandlingen och sysselsättningen inom kriminalvården. Regeringen
              avser därför att återkomma i budgetpropositionen i höst, bland
              annat i fråga om kriminalvårdens resurser.
            </seg>
          </u>
          <note type="speaker" n="05d9f06a">
            Anf. 25 KARIN GRANBOM (fp):
          </note>
          <u who="karin_granbom_4b656d" xml:id="i-0c6693a023a3346a-3" n="b5ccaa48">
            <seg n="351281a5">
              Fru talman! Förra gången jag och justitieministern diskuterade
              kriminalvården låg kriminalvården 400 miljoner back. Myndigheten
              hade just med nöd och näppe klarat sig från att spränga anslagskrediten
              på 10 %. Vid det här tillfället sade jag till Bodström att om
              inte 500 miljoner tillfördes i vårbudgeten skulle det innebära
              stora problem för fortsatt utbyggnad, betalning av löner, hyra
              och annat som var på gång. Satsningar på utbildning och behandling
              skulle mer eller mindre uteslutas. Då tyckte jag att tonen från
              Bodström var något hoppingivande, precis som om ministern hade
              insett att läget var riktigt kaotiskt. När väl budgetunderlaget
              för 2006 och årsredovisningen för 2004 hade inkommit och rentav
              bekräftade vad jag sade skulle nog pengar komma. Men inte! Det
              blev 0 kr till kriminalvården i vårpropositionen. Därför står
              vi här i dag.
            </seg>
            <seg n="34d5b45f">
              I dag tuffar kriminalvården på mot ett överskridande på helt
              orimliga 16 %, det vill säga 800 miljoner kronor back. Detta sker
              samtidigt som andra rättsliga myndigheter måste knipa åt något
              väldigt eftersom de över huvud taget inte får överskrida sin budget.
              Till kriminalvården säger regeringen i stället att man ska köra
              på rakt mot enorma övertrasseringar samtidigt som de andra myndigheterna
              verkligen ska hålla sig i skinnet. Det är en märklig och inkonsekvent
              politik.
            </seg>
            <seg n="b515c6af">
              Bodström säger nu att pengar ska tillföras innevarande år och
              att det har framkommit av VÅP:en. Jag har VÅP:en med mig, och
              jag har läst den flera gånger. Det står inte så; åtminstone är
              det väldigt virrigt. Det är en märklig formulering. Det står att
              det möjligen ska ske, att det ska komma pengar innevarande år
              och att regeringen ska återkomma i budgetpropositionen för 2006.
              Betyder det att pengar kommer 2006, eller kommer de 2005?
            </seg>
            <seg n="7cdb76b7">
              När det gäller räntekontokrediten, det vill säga kontot som man
              betalar löpande utgifter från, hyror, löner och så vidare, har
              kriminalvården fått okej att låna lite extra. Man har väl fått
              låna från någon annan rättslig myndighet som har lite pengar över
              på checkkontot. Den akuta situationen är uppklarad, men fortfarande
              handlar det om att kriminalvården har fått ta ett lån. Det ska
              man komma ihåg. Regeringens politik på området är både virrig,
              kortsiktig och oansvarig.
            </seg>
            <seg n="2da82354">
              Nu när man går in i en enmyndighetslösning har jag hört att man
              har diskuterat ett namnbyte. Namnet Kriminalvårdsstyrelsen ska
              bytas ut till ja, vadå? kriminalvården, kriminalvårdsmyndigheten
              eller rentav påföljdsmyndigheten eftersom det knappt ges någon
              vård i verksamheten längre. Kriminalvårdsförvaring kanske vore
              ärligt. Men jag hoppas ändå att man slutar vid namnet kriminalvården
              eftersom jag hoppas att man också i fortsättningen ska bedriva
              eller åtminstone sätta i gång en ordentlig vård och behandla kriminella.
              Då krävs det ordentliga satsningar.
            </seg>
            <seg n="94bbe128">
              Bodström skyller ofta på att det är många intagna i kriminalvården
              därför att polisen har fått så mycket att göra. Visst är det bra
              att polisen får tag på fler av dem som begår kriminella gärningar.
              Men inte är det särskilt effektivt för den sammanlagda brottsligheten
              om polisen får tag i några och stoppar dem i förvaring någon månad
              och de sedan i fängelset kan knarka, träffa andra kriminella och
              kanske bli ett varv mer aggressiva och sedan komma ut igen. Kriminalvården
              är inte en slutstation som man av rösttaktiska skäl kan hantera
              hursomhelst. Kriminalvården kan också ses som den första länken
              i kedjan. Många brottslingar återfaller och begår fler brott.
            </seg>
            <seg n="00324fb1">
              Ge dem ett ordentligt handtag i kriminalvården, och bryt kedjan.
              Då slipper polisen gripa så många, och vi i samhället slipper
              en hel del av de obehagliga upplevelser som brottslighet innebär.
            </seg>
          </u>
          <note type="speaker" n="6004358e">
            Anf. 26 JOHAN PEHRSON (fp):
          </note>
          <u who="johan_pehrson_abbeca" xml:id="i-bc047fc44430fe8b-0" n="1cfd7f05">
            <seg n="2067b8c0">
              Fru talman! Jag tackar justitieministern för svaret. Vi har hört
              melodin några gånger i kammaren att regeringen satsar stort när
              en verksamhet körs med enorma underskott. De nya platser som tillkommer
              är till stor del dubbelbeläggning. Justitieministern måste erkänna
              att det är ingen ideal lösning. Man döms till fängelse, och där
              ska det vara en bra verksamhet. Det är vi överens om. Om det sedan
              är så är en annan sak. Man ska ha rätt till att vara inlåst på
              ett eget rum för att kunna komma till rätta med sina problem.
              Med dubbelbeläggningen finns problem ur säkerhetsperspektiv, arbetsmiljöperspektiv
              och för kvaliteten på rehabiliteringen av de intagna.
            </seg>
            <seg n="94b7eddd">
              Massplatserna har i regel inte något särskilt fokus på ett särskilt
              innehåll. Det finns planer, men vad gäller vissa psykmoduler sätts
              inte en spade i jorden inom kriminalvården förrän man får ett
              klartecken om att det finns pengar. I alla fall är det budskapet
              från generaldirektör Lars Nylén.
            </seg>
            <seg n="f78824b7">
              I fråga om lokalplaneringen känns det oroande att vår myndighet
              på området planerar och planerar och försöker få fram nya platser,
              men rätt som det är kommer nya besked när justitieministern har
              förhandlat med sina vice justitieministrar i Miljöpartiet och
              Vänsterpartiet. De är för övrigt alltfler på Justitiedepartementet,
              vilket borde oroa fler än mig vad gäller synen på rättsstaten.
              Här kommer de in, och då får lokalplanen delvis slängas i papperskorgen.
              Numera ska kriminalvården vara en del av Glesbygdsverket och regeringens
              regionalpolitik. Det går stick i stäv med de ambitioner som generaldirektören
              har om att ha anstalter på ställen som ökar möjligheten till rehabilitering,
              som ökar möjligheten till att få till anstalten hjälp med specialistsjukvård,
              till exempel psykiatri, eftersom man vill minska antalet resor
              ut från anstalterna. Däri ligger höga säkerhetsrisker med rymningar
              och så vidare. Det är si och så med de stora satsningarna.
            </seg>
            <seg n="8be58d68">
              En höjd kreditram är bra kortsiktigt, men krediten är uppsagd
              och ingen vet hur den ska lösas.
            </seg>
            <seg n="178d91b1">
              Jag har ingenting emot den effekt av de hårda besparingarna som
              nu går fram när det gäller effektiviseringar. Det är bra. Men
              allt kommer på en gång, och det beror på att regeringens totala
              budget i stort sett har havererat på senare tid. Staten drivs
              med enorma underskott. Då får också kriminalvården dras med extrema
              besparingar. De hårda besparingarna leder till exempel till att
              man på många anstalter där man har lyckats bra med att rekrytera
              nytt folk, personer med hög akademisk kompetens för att möta personer
              med mycket svåra bakgrunder, unga kriminella som är mycket störda
              eller sexualbrottslingar, får nu gå först. Det är i alla fall
              den rapport jag får när jag åker runt på fängelser i Sverige.
              Det leder till att den efterfrågade och väl eftersträvansvärda
              kvalitetshöjningen, att förutom de många engagerade vårdare som
              har jobbat länge i kriminalvården också få in fler specialister
              som ska jobba med de mest problemfyllda, minskar. Jag hörde justitieministern
              säga satsa stort, men jag känner att det finns ett besvärande
              retorikgap till verkligheten. Det gäller framför allt hos människor
              utanför det här huset som varje dag befinner sig i kriminalvården
              och försöker göra något åt den tuffa situation som råder där.
            </seg>
          </u>
          <note type="speaker" n="377493a5">
            Anf. 27 Justitieminister THOMAS BODSTRÖM (s):
          </note>
          <u who="thomas_bodstrom_202d69" xml:id="i-247b145f675c3fae-10" n="cadfcb06">
            <seg n="8a91ac55">
              Fru talman! Att det framstår som virrigt, Karin Granbom, kanske
              beror på vem som läser, inte vem som skriver. Låt mig ändå klargöra
              så att det inte blir några missuppfattningar att vi har sagt att
              det kommer att tillföras pengar i år. Jag kan säga det en gång
              till: Det kommer det att göra. Pengar kommer att tillföras nu.
              Den budgetprocess som faktiskt redan har påbörjats kommer att
              presenteras till hösten. Jag kan redan nu säga, utan att specificera
              ett exakt belopp, att det kommer att handla om ett antal hundra
              miljoner. Vi är helt överens om att de behövs även för innevarande
              år.
            </seg>
            <seg n="eec88704">
              Varför lades detta inte in i vårbudgeten när vi nu vet att pengarna
              kommer att tillföras? Jo, av följande skäl: Det pågår arbete med
              att göra flera myndigheter till en myndighet. Det pågår ett arbete
              om en verksamhetsanpassning. Det är en viktig del i effektiviseringen.
              Det handlar helt enkelt om att arbeta de tider som bäst behövs
              och att det ska bli en jämnare fördelning av personer inom kriminalvården
              på olika anstalter. Det handlar om platsutbyggnad, och det handlar
              om att få förslag på en ny kriminalvårdslag i början av juni.
              I stället för ett visst belopp på våren och ett annat belopp eventuellt
              på hösten är det bättre att arbetet pågår under våren och sommaren,
              och sedan återkommer vi vid ett tillfälle, vilket naturligtvis
              ger en bättre konsekvens. Vi är helt överens, och det kommer att
              tillföras pengar. Det är självklart att vi inte kan hamna i den
              situation som Karin Granbom säger. Det är helt enkelt inte tillåtet.
              Där är vi helt överens.
            </seg>
            <seg n="0db02dba">
              Sedan vill jag säga att det inte är någon tvekan om att den platsbrist
              som har funnits men där det nu börjar bli bättre också är värd
              att nämnas. Det ser man på statistiken. Platsutbyggnaden har börjat
              ge resultat.
            </seg>
            <seg n="1e114627">
              Det är ingen tvekan om att det har varit en svår situation för
              kriminalvården. Det beror delvis på satsningar på polis och åklagare,
              vilket vi naturligtvis har kunnat förutse. Men det beror framför
              allt på att domstolarna har höjt sin praxis till 1520 %. Det kanske
              är många borgerliga partier som är nöjda med det, men det är i
              alla fall ett faktum. Det är lite svårare att förutse det, både
              för regering och för riksdag. Det ligger alltså på en höjning
              på så mycket som 15 %, och det påverkar självfallet också antalet
              platser i kriminalvården.
            </seg>
            <seg n="7576f427">
              Det jag vill understryka är att det görs väldigt många bra saker
              inom kriminalvården som är värda att lyftas fram, inte minst för
              kriminalvårdens egen skull. Karin Granbom säger att det inte finns
              någon vård. Det är inte sant. Tvärtom är det flera saker som under
              den senaste tiden, och de senaste åren, verkligen har blivit bättre.
              Vi har en behandling av missbrukare med de särskilda satsningar
              som har gjorts på ett sätt som aldrig tidigare har funnits. Vi
              har satsningar när det gäller kvinnomisshandel på ett sätt som
              inte har funnits tidigare. Vi har en satsning på sexualdömda på
              Norrtäljeanstalten tillsammans med Rädda Barnen som inte har funnits
              tidigare.
            </seg>
            <seg n="92c3674b">
              Jag tycker, inte för vår skull i regeringen utan inte minst för
              kriminalvårdens skull, att det är viktigt att också lyfta fram
              de positiva sidorna, på samma sätt som det är viktigt att ta upp
              de saker som inte är bra och som det förtjänar att riktas kritik
              mot, inte minst att man ska tillmäta nuvarande situation det allvar
              som den kräver. Jag tycker därför att det är viktigt att ge en
              lite mer balanserad bild, därför att den helt enkelt är bättre
              överensstämmande med verkligheten.
            </seg>
          </u>
          <note type="speaker" n="7db10f35">
            Anf. 28 KARIN GRANBOM (fp):
          </note>
          <u who="karin_granbom_4b656d" xml:id="i-0c6693a023a3346a-4" n="b5ccaa48">
            <seg n="bbd82ca7">
              Fru talman! Ja, Bodström, den här gången var det äntligen tydligt,
              och jag vill tacka dig för den tydligheten. Virrigheten berodde
              inte så mycket på mig, kan jag säga, för i VÅP:en är det virrigt.
              Men den här gången var det tydligt, och det vill jag tacka för.
            </seg>
            <seg n="cd96bd96">
              De här nya pengarna behövs verkligen. Jag håller med om att en
              del effektiviseringar vad gäller personalen nog kan ske, att man
              ska kunna ha en jämnare fördelning och att man ska kunna jobba
              mer utspritt över dygnet.
            </seg>
            <seg n="03ba3f54">
              Samtidigt kvarstår att det ska ske en hel del uppsägningar. Säg
              då att det görs nyanställningar på några av de nya anstalterna.
              Det betyder att det inte blir lika många anställda per intagen.
              Det är allvarligt, därför att det ger konsekvenser för behandlingen,
              för verkställigheten och för säkerheten.
            </seg>
            <seg n="d85a037b">
              Det är viktigt att de här pengarna kommer för att man ska fortsätta
              utbyggnaden. Just nu är man tveksam i fråga om hur man ska fortsätta
              med utbyggnaden.
            </seg>
            <seg n="596de441">
              Man har fått ett Norrlandspaket att förvalta, och det är jag
              kritisk till. Det är ett exempel på att det bedrivs någon typ
              av glesbygdspolitik. Det är klart att de i Norrland blir väldigt
              glada, men man åsidosätter en hel del av de mål som har funnits
              tidigare. Man kommer inte att kunna fylla platserna med norrländska
              kriminella, utan man får skicka dit en hel del från resten av
              landet.
            </seg>
            <seg n="4fae0125">
              Vi vet att det innebär en hel del problem, när det gäller både
              rehabilitering och säkerhet. När fängelserna blir säkrare det
              har nyligen gjorts ett oerhört bra jobb med att öka den fysiska
              säkerheten vet vi att man i stället gör gisslantagningar eller
              går på transporter. Därför kanske det inte alltid är så lämpligt
              att skicka folk långa sträckor ut i vårt land.
            </seg>
            <seg n="a72ebf40">
              Jag vill fortsätta att prata om säkerheten och att personalen
              kommer att minska, eftersom jag har någon minut kvar. Det innebär
              en hel del säkerhetsrisker. Jag har fått höra att till exempel
              personalen på Hall nattetid kommer att minska från åtta till sex
              personer på hela anstalten. Då börjar det hos den personal som
              finns där infinna sig en känsla av att de är för få för att klara
              situationen om det skulle hända någonting.
            </seg>
            <seg n="adc6e4b4">
              Även om man tycker sig kunna göra en del effektiviseringar, fördela
              över hela dygnet och så vidare börjar man nå ett slags gräns där
              personalen känner sig hotad. I Sekos rapporter om hur många incidenter
              som sker i kriminalvården kan man se att det sker mycket allvarliga
              incidenter varje vecka. En del av dem beror på att det har blivit
              mer ensamarbete för dem som arbetar i kriminalvården.
            </seg>
          </u>
          <note type="speaker" n="11714696">
            Anf. 29 JOHAN PEHRSON (fp):
          </note>
          <u who="johan_pehrson_abbeca" xml:id="i-bc047fc44430fe8b-1" n="1cfd7f05">
            <seg n="8b98f377">
              Fru talman! Justitieministern börjar återkomma till det faktum
              att det sägs att man har höjt praxis i våra domstolar. Jag skulle
              vilja ifrågasätta det något. Kan det inte vara så att vi har en
              allt grövre brottslighet, som gör att domstolarna rimligen är
              tvungna att döma till ganska allvarliga och långa fängelsestraff?
            </seg>
            <seg n="d04330df">
              Vi har en våldsspiral i samhället som är obehaglig. Vi har bara
              på senare tid haft flera rätt otäcka våldsdåd, inte minst här
              i Helsingfors, som är mycket ruskiga. Det säger en del om det
              samhälle som har växt fram på senare år. Det måste finnas en förklaring
              till att det går snett. Det görs inte tidiga insatser mot missbruk.
              Det görs inte tidiga insatser mot människor som har psykiska störningar.
              Det görs inte insatser mot ungdomar som är på väg käpprätt åt
              pipan. Regeringen har ett samlat ansvar för det, tycker jag.
            </seg>
            <seg n="ca0525c2">
              Att Riksåklagaren driver på och får fram att ett något mindre
              antal ecstasytabletter ska bedömas som ett mycket grövre narkotikabrott
              än tidigare är väl någonting som jag är tacksam för. Jag hoppas
              att justitieministern inte behöver ställa en retorisk fråga och
              undra om några är nöjda med det. Jag tycker att grova narkotikabrott
              ska betraktas mycket allvarligt, och det hoppas jag att justitieministern
              också gör.
            </seg>
            <seg n="59954372">
              Vad sedan gäller innehållet: Ja, det görs ett fantastiskt bra
              arbete ute på kriminalvårdsanstalterna. Det är många engagerade
              människor som gör enorma insatser för att hjälpa de människor
              som finns där och som kan vara så skadade. Men i tio år har tiden
              för både arbete, behandling och utbildning minskat, medan administrationen
              har ökat. Det är under den tid som Thomas Bodströms regering har
              suttit vid makten, så det är rätt allvarligt.
            </seg>
            <seg n="193c2512">
              Vad gäller särskilda insatser och stöd kan man också säga något.
              Jag har här en personaltidning som har fått pris. Den heter Runt
              i Krim, och den är mycket bra.
            </seg>
            <seg n="32649817">
              Skogomes psykavdelning har 20 intagna. De har ingen sysselsättningsplikt
              men tillgång till en terapiverkstad. Om intagna vill ha hjälp
              med sitt psyke erbjuds de tabletter. Någon psykolog finns däremot
              inte.
            </seg>
            <seg n="bbddbaf8">
              Så står det i Runt i Krim. Det är 20 intagna, med mycket svåra
              psykiatriska bilder. Det finns ingen psykolog. Behöver de hjälp
              får de tabletter. Så ser det ut i dag. Detta är inte värdigt svensk
              kriminalvård.
            </seg>
          </u>
          <note type="speaker" n="aec03e48">
            Anf. 30 Justitieminister THOMAS BODSTRÖM (s):
          </note>
          <u who="thomas_bodstrom_202d69" xml:id="i-247b145f675c3fae-11" n="cadfcb06">
            <seg n="e7100f1f">
              Fru talman! Om det finns tveksamheter hos Folkpartiet om utbyggnaden
              kan jag försäkra att det inte finns hos generaldirektören för
              Kriminalvårdsverket. Vi är helt överens om det arbete som nu bedrivs.
              Det är ju vi som får information om utbyggnaden. Det är så det
              går till. Det finns inga tveksamheter när det gäller den saken,
              bland annat därför att vi har gett det besked som vi här också
              ger till Karin Granbom och Johan Pehrson.
            </seg>
            <seg n="01bbff6f">
              När det gäller personalen är det med största sannolikhet så att
              det kommer att behövas fler människor, med tanke på den utbyggnad
              som sker inom kriminalvården. Däremot är det viktigt att man arbetar
              de tider då man bäst behövs inom kriminalvården, precis på samma
              sätt som de förändringar vi nu har gjort inom polisen innebär.
            </seg>
            <seg n="724fdd4b">
              När det gäller kriminalvården ser vi också situationer som innebär
              att en anstalt kan ha 50 intagna och en annan anstalt också kan
              ha 50 intagna men med dubbelt så många i personalen. Det är inte
              acceptabelt. Ur ren rättvisesynpunkt det hör man inte minst från
              vårdarna själva kan man i den situationen inte bara springa ut
              i medierna eller till andra politiska partier för att få stöd
              och fråga vad man ska göra åt situationen. Det finns ett ansvar.
              Det kommer naturligtvis att bli bättre när vi går över till en
              myndighet.
            </seg>
            <seg n="5a25af02">
              Det är den situationen vi nu befinner oss i, och vi kan inte
              finna oss i att vara i den situationen, där vi accepterar detta
              eller att det framställs en bild av att det bara görs nedskärningar.
              Vi måste ta ett ansvar, och kriminalvården måste ta ett ansvar,
              precis som vilken myndighet som helst. Det är det arbetet man
              gör nu, och det arbetet försöker vi stötta.
            </seg>
            <seg n="59aec85a">
              Det handlar alltså inte om några allmänna neddragningar utan
              om att använda de resurser som finns på ett bättre sätt, att man
              ska jobba på de tider då man bäst behövs och att det helt enkelt
              ska bli mer rättvist mellan anstalterna.
            </seg>
            <seg n="23e2222c">
              Det kommer naturligtvis att behövas många fler människor på de
              anstalter som nu byggs ut.
            </seg>
            <seg n="6651cf26">
              När det gäller praxis vill jag säga att det har hänt en del otäcka
              våldsdåd och en del otäcka mord. Den statistiken har varit densamma
              i 30 år. Det är ungefär 100 fall av dödligt våld per år. Det går
              ned till 90 ibland och upp till 110 ibland. Det ligger där. Det
              har skett tidigare, det sker nu och det kommer tyvärr också att
              ske i framtiden. Det finns ganska noggranna undersökningar om
              att praxis har höjts utan några lagändringar.
            </seg>
            <seg n="ed026f27">
              Vi ska inte behöva höja narkotika till att vara den högsta och
              strängaste narkotikalagstiftningen och vidga klyftan till övriga
              Europeiska stater. Jag tycker att vi har och vi är överens om
              att vi ska ha en restriktiv och repressiv narkotikapolitik. Det
              har antagligen också gett bra resultat.
            </seg>
            <seg n="6d08ba7b">
              När det gäller narkotikapolitiken är det inte där problemen ligger
              utan det handlar bland annat om att man måste ges möjlighet till
              bättre vård, inte minst när man kommer ut från fängelset.
            </seg>
            <seg n="0b5af730">
              Jag hoppas också på ytterligare förbättringar med den nya kriminalvårdslagen.
              Jag hoppas och tror att det finns en stor överensstämmelse i vår
              uppfattning att vi måste ge bättre incitament och mjölighet att
              genomgå behandlingarna och påverka sin egen situation.
            </seg>
            <seg n="96fddf87">
              Jag kan medge att jag inte är nöjd med den situation vi har där
              alla ska sitta exakt lika lång tid oavsett om man försöker återanpassa
              sig till samhället eller om man på olika sätt missköter sig. Det
              är inte en bra situation. Det tycker jag att vi ska ändra på.
            </seg>
          </u>
          <note type="speaker" n="b6b407c2">
            Anf. 31 KARIN GRANBOM (fp):
          </note>
          <u who="karin_granbom_4b656d" xml:id="i-0c6693a023a3346a-5" n="b5ccaa48">
            <seg n="af085459">
              Fru talman! Så här på slutet har jag för vana att vara lite hoppfull.
              När jag skrev mitt anförande kände jag mig inte särskilt hoppfull
              och hade lite svårt att komma på vad jag skulle säga. Jag kan
              verkligen säga att jag känner mig lite mer hoppfull nu när vi
              börjar tala samma språk.
            </seg>
            <seg n="68a85de8">
              Justitieministern och regeringen har verkligen bestämt sig för
              att det måste komma nya pengar eftersom kriminalvården inte kan
              fortsätta som i dag.
            </seg>
            <seg n="c69cf364">
              I och med att Thomas Bodström har sagt detta kan jag säga att
              jag erkänner att det finns en del bra vård och att personalen
              gör en hel del bra saker. Men jag ser också att det finns en del
              ganska allvarliga brister inom kriminalvården som måste åtgärdas.
            </seg>
            <seg n="ca88b834">
              Det finns en hel del våld. När jag senast var på en anstalt hörde
              jag av dem som arbetar där att de ser alltmer aggression och att
              de inte klarar av det. De får sätta alltfler i isolering. Många
              av de intagna upplever en stor tristess. Allt detta är inte bra.
              Det vill jag framföra till justitieministern.
            </seg>
            <seg n="53032ffe">
              Jag sitter med i utredningen av den nya kriminalvårdslagen och
              vet vad den innehåller. Den innehåller en hel del bra saker. Utan
              att avslöja för mycket kan jag säga att den ju inte direkt kommer
              att påverka kriminalvårdens ekonomiska situation och inte heller
              utbyggnaden. Det måste till mer resurser, och fortsatt utbyggnation
              måste ske.
            </seg>
            <seg n="039c0239">
              Jag kan avsluta med att säga att jag hoppas att vi får en betydligt
              bättre sommar den här sommaren. Vi vet att rymningarna brukar
              öka sommartid. Förra året hade vi ju en hel del mycket allvarliga
              rymningar. Jag håller tummarna för att vi slipper se dem det här
              året.
            </seg>
          </u>
          <note type="speaker" n="a5689822">
            Anf. 32 Justitieminister THOMAS BODSTRÖM (s):
          </note>
          <u who="thomas_bodstrom_202d69" xml:id="i-247b145f675c3fae-12" n="cadfcb06">
            <seg n="7d343f54">
              Fru talman! Det är klart att det kommer att rymma människor från
              svenska fängelser i år liksom andra år. Det har det redan gjort.
              Vi kan dock se en väldigt positiv trend. Låt oss hoppas att vi
              slipper de brutala fritagningar vi såg förra året.
            </seg>
            <seg n="790effdf">
              I en värld där det sitter människor som har begått grova brott
              kommer det naturligtvis att hända saker även i framtiden.
            </seg>
            <seg n="d2f94abb">
              Jag kan hålla med Karin Granbom om att det finns saker som kan
              göras bättre. Det handlar inte bara om platsutbyggnad. Det kommer
              nog alltid att vara så att saker och ting kan göras bättre. Jag
              tror aldrig att vi, oavsett vem som har regeringsmakten, kan säga:
              Nu kan ingenting bli bättre när det gäller kriminalvården eller
              något annat område över huvud taget.
            </seg>
            <seg n="dd30857e">
              Det förslag till kriminalvårdslag som kan komma tror jag att
              man ska hålla isär från ekonomin. Det handlar, tycker jag, om
              den ideologiska synen på kriminalvården. Det ekonomiska är en
              annan diskussion. Det är viktigt att man håller isär det.
            </seg>
            <seg n="818ee044">
              Jag har tidigare konstaterat att vi har en stor samsyn när det
              gäller kriminalvården och det tycker jag att vi kan se positivt
              på. Det finns så oerhört många områden där vi inte är överens,
              så om vi hittar ett område där vi har en stor samsyn tycker jag
              faktiskt att det är positivt.
            </seg>
          </u>
          <note n="4d321990">
            Överläggningen var härmed avslutad.
          </note>
          <note n="2fc53021">
            7 § Svar på interpellation 2004/05:546 om polisens ekonomi
          </note>
          <note type="speaker" n="31812bfc">
            Anf. 33 Justitieminister THOMAS BODSTRÖM (s):
          </note>
          <u who="thomas_bodstrom_202d69" xml:id="i-247b145f675c3fae-13" n="cadfcb06">
            <seg n="c72e577a">
              Fru talman! Torkild Strandberg har frågat vad jag avser att göra
              för att nyrekryteringarna till polisen ska kunna fullföljas utan
              att det drabbar annan polispersonal eller civilanställd personal,
              vad jag avser att göra med anledning av att Rikspolisstyrelsen
              ser sig tvungen att överväga avtalspensionering av 1 200 poliser
              för att ha råd att anställa nyutbildade poliser samt vad jag har
              för målsättning när det gäller antalet verksamma poliser i Sverige.
            </seg>
            <seg n="f2e22911">
              Som så många gånger tidigare upprepar jag återigen att regeringen
              har satsat och satsar stora pengar på polisen, vilket inte kan
              ha undgått Torkild Strandberg. Under åren 2001 till 2004 har polisens
              anslag ökat med ca 2,2 miljarder kronor. I budgetpropositionen
              för 2005 har regeringen utöver de tidigare satsningarna aviserat
              en anslagshöjning med nästan 1,2 miljarder kronor till och med
              2007. Regeringen har genom de kraftiga resurstillskotten sett
              till att polisens förutsättningar att bedriva verksamheten är
              goda.
            </seg>
            <seg n="d80898a8">
              Det är viktigt att arbetskraften i Sverige tas till vara och
              detta gäller naturligtvis även inom polisen. Där måste dock även
              åldersstrukturen beaktas. På vissa orter är medelåldern bland
              poliser mycket hög och det är nödvändigt att en generationsväxling
              kommer till stånd. Polisen har därför för avsikt att även fortsättningsvis
              erbjuda förtida pensionsavgångar men naturligtvis endast där det
              främjar verksamheten.
            </seg>
            <seg n="d00439ca">
              Torkild Strandberg pratar om antalet poliser. Antalet poliser
              är enkelt att mäta. Det ökar för femte året i rad och är nu uppe
              i drygt 17 300. Men det är bara en liten del av allt som påverkar
              polisens arbete. Polisen måste också utvecklas och effektiviseras
              inom de resursramar som står till buds. Rikspolisstyrelsen och
              polismyndigheterna arbetar fortlöpande med det. Inom polisen bedrivs
              till exempel ett förändringsarbete under samlingsnamnet En nationell
              polis. Syftet är att genom ökad samverkan utveckla och höja kvaliteten
              i verksamheten samt att frigöra resurser för kärnverksamheten.
            </seg>
          </u>
          <note type="speaker" n="6bddce24">
            Anf. 34 TORKILD STRANDBERG (fp):
          </note>
          <u who="torkild_strandberg_7aec55" xml:id="i-b022f91ea56b630a-0" n="3eeee79c">
            <seg n="b5cc3840">
              Fru talman! Av justitieministerns lätt ironiska tonfall anar
              jag en viss trötthet kring frågorna om situationen inom poliskåren
              i Sverige. Med tanke på den typ av rapporter som kom i går tror
              jag att justitieministern kommer att tröttas ytterligare i kammaren
              under den tid som återstår av den här mandatperioden.
            </seg>
            <seg n="661a3a86">
              Varenda gång vi talar om det här återkommer ministern till de
              ytterligare resurser som man har lyckats få till polisen. Jag
              tycker att de resurserna är jättebra. Tillskotten är utmärkta.
              Ministern och regeringen har haft vårt stöd när det gäller de
              här tillskotten.
            </seg>
            <seg n="6ba70342">
              På något sätt är det ändå alltid resultatet som räknas när dagen
              är slut. För att ta ett något drastiskt exempel är det väldigt
              få som, när man nämner den 14 april 1912, tänker på de tiotusentals
              liter vatten som faktiskt pumpades ur Titanic. De flesta människor
              tänker på någonting annat, nämligen resultatet att båten sjönk.
            </seg>
            <seg n="a3550248">
              På samma sätt är det väl med de resurstillskott till polisen
              som justitieministern talar om. De är bra på samma sätt som det
              var bra att man pumpade vatten ur båten, men de räcker inte till.
            </seg>
            <seg n="af89a7aa">
              Jag tycker att det vore klädsamt om justitieministern någon gång
              gav uttryck för någon liten oro över tillståndet inom svensk polis.
              Uppklaringsprocenten är förskräckande låg. Den är runt 15 %. Det
              innebär att 85 % av de brott som anmäls till polisen inte klaras
              upp. I vilken verksamhet, justitieministern, skulle man acceptera
              ett 85-procentigt misslyckande? Det skulle möjligtvis vara i svensk
              kriminalvård.
            </seg>
            <seg n="b2cdf9c1">
              Svarstiderna när man kontaktar polisen är oerhört långa. Mätningar
              som man gör visar oroande tendenser på att förtroendet för polisen
              minskar. I går kom en undersökning som visar att i stort sett
              hela landet är alldeles fullt av tappade polissugar. Polisstationer
              läggs ned i en förskräckande takt över landet. Nu ligger vi på
              strax över 100, tror jag.
            </seg>
            <seg n="3824c1e4">
              Under justitieministerns tid på departementet har man lagt ned
              ett mycket stort antal närpolisområden, vilket innebär att polisen
              flyttar längre ifrån sina uppdragsgivare medborgarna. Man får
              längre till sin polis, och den lokala förankringen minskar.
            </seg>
            <seg n="3e8140eb">
              Så kommer jag till det senaste. I justitieministerns Sverige
              ska vi förtidspensionera poliser för att få råd och ekonomi att
              anställa nya poliser. Man ska pensionera 1 200 poliser för att
              få råd att anställa dem som utbildas.
            </seg>
            <seg n="57ab8bfc">
              Jag tycker att det här är en oroväckande utveckling. Jag tycker
              att justitieministerns bild i hans svar på min interpellation
              är något hurtigt glättad. Justitieministern väljer att inte se
              problemen utan fokuserar på att han har lyckats utverka någon
              miljard i höjda anslag. Någon gång måste vi väl dock också diskutera
              resultatet, hur det står till i svensk polis. Det verkar inte
              justitieministern vilja göra.
            </seg>
            <seg n="6c9d1144">
              En av frågorna i interpellationen handlade om vilken målsättningen
              är och hur många poliser som ska finnas verksamma i Sverige. Justitieministern
              väljer att inte svara.
            </seg>
            <seg n="e620b547">
              Det blir nog till att komma hit lite trött, glåmig och ironisk
              en gång till, för frågorna kommer att upprepas.
            </seg>
          </u>
          <note type="speaker" n="415def8f">
            Anf. 35 HILLEVI ENGSTRÖM (m):
          </note>
          <u who="hillevi_engstrom_306ee4" xml:id="i-b969a2ec0ddb1093-0" n="00b99d77">
            <seg n="ccc92698">
              Fru talman! Som ett mantra upprepas det hur mycket regeringen
              satsar på polisen. Men tyvärr räcker det inte, och det blir inte
              bättre av att samma siffror och samma krontal ständigt upprepas.
              Vi vet att antalet poliser ökar, men inte alls i den omfattning
              som behövs. Vi moderater vill att det fortsättningsvis utbildas
              fler poliser i både Helsingfors, Umeå och Växjö så att det kommer
              att bli 20 000 poliser år 2010.
            </seg>
            <seg n="8d1da140">
              Polisens ekonomi och långsiktiga planering är viktiga om brottsbekämpningen
              ska bli bättre i Sverige. I dag vittnar väldigt många poliser,
              också många chefer på hög nivå, om att det enda man pratar om
              inom polisen är ekonomin. Det är budget, budget, budget. Att hålla
              sin budget är det som avgjort är viktigast. I stället skulle vi
              moderater vilja att man på ledningsmötena pratade om brott, brott,
              brott. Att förebygga brott, att bekämpa brott, att utreda brott
              och att klara upp brott är någonting som polischeferna ägnar alldeles
              för lite tid åt.
            </seg>
            <seg n="47925cfe">
              Man ägnar det också för lite tid när det gäller rekrytering,
              att rekrytera de poliser och chefer som är duktiga på att bekämpa
              brott. Det måste vara det avgjort viktigaste.
            </seg>
            <seg n="c877d25c">
              När jag ser på ekonomin inom polisen slår det mig att det budgetsystem
              med treårsbudgetar som infördes på 1990-talet, där tanken var
              att man skulle kunna spara ett år och investera nästa år och se
              polisverksamheten över en längre cykel, helt har slagits undan
              med regeringens politik. Nu är man tillbaka vid det halvårsvisa
              tänkandet det kommer pengar till hösten eller i vårpropositionen
              i stället för att kunna få behålla ett anslagsöverskott och satsa
              det på utbildning, på nya fordon eller vad det kan vara vid årsskiftet
              efter. Nu är man tillbaka vid att hipp som happ göra slut på budgetmedel
              innan budgetåret tar slut. Vi kommer att se ogenomtänkta investeringar
              i saker som man egentligen kanske inte behöver eftersom man är
              rädd att tvingas lämna ifrån sig anslag året efter.
            </seg>
            <seg n="82fc24af">
              Jag undrar, justitieministern: Vad kommer det att få för konsekvenser
              att polisen inte kan planera sin verksamhet? Man försöker att
              spara och vara ekonomisk, och sedan dras medlen in. Vad får det
              för konsekvenser på lite längre sikt, när det gäller långsiktiga
              investeringar och utbildning? Och hur ska vi komma till rätta
              med problemet att man bara pratar om att spara och hålla sin budget
              och inte om att bekämpa brott? Det är mina frågor.
            </seg>
          </u>
          <note type="speaker" n="b8224b92">
            Anf. 36 JOHAN PEHRSON (fp):
          </note>
          <u who="johan_pehrson_abbeca" xml:id="i-bc047fc44430fe8b-2" n="1cfd7f05">
            <seg n="1c0afaef">
              Fru talman! I den förra interpellationsdebatten var justitieministern
              väldigt oroad över kommande rymningar. Man kan säga att vi just
              nu ser en omfattande rymning, dock ingen fritagning, här i kammaren.
              Det är en regering och en justitieminister som rymmer från sitt
              ansvar.
            </seg>
            <seg n="5dc3a213">
              Det finns en person som är ansvarig personligen, kan man faktiskt
              tycka för hur svenskt rättsväsende och svensk polis utvecklas.
              Detta sker genom att regeringen och justitieministern talar om
              hur det ska se ut i budgetpropositionen, talar om vad som ska
              stå i regleringsbreven och ser till att de informella mötena med
              myndighetscheferna bedrivs på ett sådant sätt att man får myndigheterna
              dit man vill.
            </seg>
            <seg n="69cb75b8">
              Jag vill att denna rymningstaktik från regeringen ska upphöra.
              Vi behöver få fast justitieministern vid ansvaret för svensk polis.
              Han ska inte få rymma.
            </seg>
            <seg n="ce34d3dd">
              Då är frågan: Vad vill den svenska socialdemokratiska regeringen
              och dess stödpartier med svensk polis? Det är det väldigt få som
              vet. Man påhejar utvecklingsarbetet med nationell polis som innehåller
              många förtjänster, vill jag understryka men effekterna är ju förfärande.
            </seg>
            <seg n="66c3f6b5">
              Polisstationer stängs som radband runtom i Sverige. Närpolisområden
              slås ihop så att det blir som en film: Älskling, jag förstorade
              närpolisområdet. Vi har färre lokala polischefer. Vadå lokala
              polischefer, är det något viktigt? Ja, varenda kommun i Sverige
              har ju en turistchef, men de har inte längre någon polischef.
              Vad ger det för signal när polisen är så viktig för samarbetet
              med näringsliv, sociala myndigheter och ideella föreningar på
              en ort för att tillsammans förebygga brott? Det enda man hör just
              nu är kritiken om att vi måste klara upp fler brott, men bortom
              detta finns ju ett ännu viktigare mål: att förebygga fler brott,
              att se till att många människor inte begår brott. Att klara upp
              brott innebär att vi fyller fängelserna ännu mer, och det är inte
              målet. Målet är att skapa ett tryggare Sverige med färre människor
              som begår brott, med färre brottsoffer som följd. Att klara upp
              brotten är en bra tröst, men det är absolut inte målet.
            </seg>
            <seg n="16bf1cdd">
              Organisationen är hela tiden i kraftig svängning. Först skulle
              det vara närpolisområden; nu ska det inte vara så stora närpolisområden.
              Vi ska alltså ha kvar närpolisen, men vi ska satsa på underrättelseledd
              verksamhet. Man vet inte vilket som är regeringens fokus. Det
              vore kul att någon gång höra en programförklaring från justitieministern.
              Det skulle underlätta ledarskapet.
            </seg>
            <seg n="90eadd69">
              Då kommer vi in på ett annat problem med svensk polis: ledarskapet.
              Vad har regeringen för synpunkter på detta? Hittills har fokus
              mest legat på att utveckla Excelchefer som kan stå med ark och
              presentera de nya neddragningarna och exakt hur man ska klara
              budgeten. Det har varit den rådande regimen i nio års tid. Nu
              vet vi också att detta underbyggs i en avhandling som presenterades
              denna vecka vars innehåll pekar på ganska kraftiga brister i ledarskapet
              inom svensk polis. Lägg därtill Göteborgskommittén, som pekar
              på samma sak, och Spaks utredning om en rikspolisstyrelse som,
              uppenbart med regeringens goda minne, har låtit tusen blommor
              blomma under väldigt lång tid!
            </seg>
            <seg n="635318fb">
              Vem är ansvarig för detta? Ja, jag vet inte. Det kanske är riksdagen
              som är ansvarig, men tyvärr står det i grundlagen att vi är förbjudna
              att utöva ledarskap över myndigheterna. Det är regeringen som
              har den skyldigheten enligt grundlagen. Det måste vi vara överens
              om.
            </seg>
            <seg n="1cf191b6">
              Sedan kan vi lägga till ekonomin. Det ges pengar i riksdagen
              före jul, och när vi sedan gått hem och försöker tända det sista
              adventsljuset sitter regeringen på sammanträden och drar in ännu
              mer pengar för polisen. Det leder till en väldigt ryckighet som
              gör människor väldigt, jag ska inte säga apatiska men näst intill,
              hos polismyndigheterna.
            </seg>
            <seg n="152cede1">
              Inte heller har vi några verktyg mot den organiserade brottsligheten.
              Det har också varit uppmärksammat jämt, tycker jag, men extra
              de här dagarna i medierna. Rapporter har också kommit från Rikskrim.
              Hur ser det ut? När kommer verktygen för att bekämpa de här brotten?
              Man kan ju inte köra med diligens efter snabba racerbilar.
            </seg>
            <seg n="4edc1af4">
              Kärnuppgifterna kommer min kollega Torkild Strandberg att återkomma
              till. Thomas Bodström pratar om kärnuppgifterna, men de utredningarna
              samlar ju damm på departementet.
            </seg>
          </u>
          <note type="speaker" n="0d5400b1">
            Anf. 37 Justitieminister THOMAS BODSTRÖM (s):
          </note>
          <u who="thomas_bodstrom_202d69" xml:id="i-247b145f675c3fae-14" n="cadfcb06">
            <seg n="f1c96301">
              Fru talman! Då det är flera andra debattörer med får jag be om
              ursäkt om jag inte kan svara på alla frågor. Jag tycker dock att
              det är väldigt roligt att Hillevi Engström är med. Man önskar
              att partiledaren Fredrik Reinfeldt hade samma mod att ställa upp
              i debatter som Hillevi Engström visar här i dag. Det tycker jag
              är väldigt roligt. Det är någonting som ändå behövs.
            </seg>
            <seg n="2c5c4ce6">
              När nu Hillevi Engström är här tycker jag också att det är värt
              att nämna att det är riktigt att Moderaterna har föreslagit stora
              satsningar på polisen. Dessa bygger dock i stort på att man ska
              sänka ersättningarna till 65 %, vilket de andra kamraterna i den
              borgerliga alliansen definitivt motsätter sig. Man kan alltså
              inte gärna säga att detta är pengar som kommer om det blir en
              moderatledd regering. Det vet vi absolut ingenting om.
            </seg>
            <seg n="b15529aa">
              Trots att vi haft många debatter tycker jag faktiskt att vi nu
              börjar närma oss det som kanske är det allra viktigaste. Vi är
              nämligen överens om detta med satsningarna som har gjorts och
              antalet poliser. Jag håller helt med om att det finns andra saker
              som behöver diskuteras och även förbättras. Det är också detta
              vi tagit fasta på de senaste åren, nämligen att höja effektiviteten.
              Att det är det som behövs fick vi också kvitto på i går i den
              här utredningen.
            </seg>
            <seg n="b9133aa7">
              Vi har givit länspolismästarna i uppdrag att driva arbetet enligt
              en mer utpräglad resultatmodell, och det arbetet pågår också inom
              RPS. Vi kan nämligen konstatera att det finns väldigt stora skillnader
              inom polisen. Jag tycker att det är oerhört viktigt att lyfta
              fram alla duktiga poliser och premiera dem, då de kanske inte
              får den uppskattning som behövs. På samma sätt måste det tas på
              stort allvar när poliser inte presterar efter sin förmåga. Det
              kan vara bristande ledarskap eller andra orsaker som gjort att
              man hamnat i den situationen. Det finns alltså väldigt mycket
              som kan göras, och detta arbete pågår för fullt.
            </seg>
            <seg n="cabeff50">
              När det gäller uppklaringsprocenten har jag också vid flera tillfällen
              sagt att detta är oerhört viktigt för att vi ska kunna bemöta
              medborgarnas krav på en bra polis.
            </seg>
            <seg n="7ea49964">
              När det gäller grova brott är ju svensk polis fantastiskt duktig.
              Man klarar i stort sett upp alla de grövsta brotten. När det gäller
              brott som ändå sänker den här statistiken till 15 %, som cykelstölder,
              ska vi vara medvetna om att det kommer att vara lågt även i framtiden.
              Det rör sig om 23 %. Med tanke på att det är 200 000 cykelstölder,
              vart sjätte brott, är det klart att det drar ned statistiken.
              Men vi är också helt överens om att det definitivt inte är acceptabelt
              att det är så låg uppklaringsprocent när det gäller till exempel
              villainbrott, biltillgrepp och så vidare. Det är en av de absolut
              viktigaste uppgifterna för polisen. Det gäller naturligtvis också
              våldsbrott och sexualbrott.
            </seg>
            <seg n="06202577">
              Det handlar om att ge polisen verktyg vilket vi också gör på
              olika sätt, bland annat genom utvidgat DNA-register men också
              om att polisen själv måste arbeta för att bli mer effektiv. Jag
              tror att vi går mot det nu. Vi ser den tendensen just för att
              vi också kommer in på det som är den verkliga debatten, nämligen
              vad polisen ska göra. Det handlar bland annat om att polisen ska
              arbeta på de tider då den som bäst behövs. Vi ser att det har
              skett en fördubbling när det gäller sådan arbetstid så att man
              jobbar fredags- och lördagskvällar. Jag är förvånad över att man
              tycker att det är så viktigt att varje station, också de som kanske
              har öppettid tisdagar kl. 1215, nödvändigtvis inte kan läggas
              samman med en annan station. Polisen ska ju vara ute bland medborgarna
              när de som bäst behövs. Det är bland annat därför som det här
              arbetet bedrivs, så att resurser kan användas till annat.
            </seg>
            <seg n="0069c360">
              Låt mig sedan avsluta med att säga att rikspolischefen Stefan
              Strömberg inte har för avsikt att pensionera poliser av ekonomiska
              skäl. Jag talade med honom om den saken senast för två veckor
              sedan. Han var mycket noga med att säga att det är av verksamhetsskäl
              som det kommer att behöva pensioneras poliser på samma sätt som
              det har gjorts tidigare.
            </seg>
          </u>
          <note type="speaker" n="6869167c">
            Anf. 38 TORKILD STRANDBERG (fp):
          </note>
          <u who="torkild_strandberg_7aec55" xml:id="i-b022f91ea56b630a-1" n="3eeee79c">
            <seg n="6b09c8c5">
              Fru talman! Sist i justitieministerns svar talar man om att satsa
              på kärnverksamheterna, det vill säga att poliser ska göra det
              bara poliser kan och ska göra. Det här har ju utretts och diskuterats
              i Polisverksamhetsutredningen. Den tillsattes år 2000. I år är
              det 2005. Man lämnade en rad förslag på saker som man skulle kunna
              ta bort från polisen så att de får möjlighet just att göra det
              som poliser är bäst på, nämligen att bekämpa brottslighet. Saker
              som man skulle ta bort handlade till exempel om skyldigheten att
              inhägna övergivna gruvhål. Det gällde hanteringen av hittegods.
              Det handlade om en sådan sak som att bevilja tillstånd för att
              bedriva pensionatsrörelse. Det tog fem år sedan började man diskutera
              om polisen skulle lämna tillstånd för att driva pensionatsrörelse.
              Ingenting har hänt. Det har inte lämnats ett enda förslag från
              Thomas Bodströms justitiedepartement i de här frågorna, som man
              började diskutera år 2000.
            </seg>
            <seg n="bfada816">
              Det här återkommer ju gång efter gång. Det är klart att ett lagstiftningsarbete
              ska vara grundligt och att man måste överväga saker, men vi har
              ett annat exempel som vi diskuterade i kammaren i onsdags. Vi
              har nu beslutat om ett tillträdesförbud för människor som går
              på fotboll inte för att se på matchen utan för att ge sina vänner
              på läktaren ett kok stryk. Tio år tog det. Det tog tio år för
              att människor som slåss på fotbollsmatcher ska kunna portas! Det
              är inget vidare snabbt lagstiftningsarbete som justitieministern
              ägnar sig åt. Därför undrar jag: Om det nu är prioriterat att
              polisen ska syssla med kärnverksamhet och inte med att bevilja
              tillstånd för pensionatsrörelse eller att täcka gruvhål, när kommer
              då förslagen? När kommer lagstiftningen om det här nu är prioriterat?
            </seg>
            <seg n="038495cc">
              Den bild som man får när man talar med poliser och polischefer
              ute i landet är just att man ska förtidspensionera poliser, lite
              äldre poliser, för att få råd att anställa nya. Möjligheterna
              att få resurser till de nyutbildade poliserna på annat sätt är
              i stort sett uttömda. Man har, som vi har diskuterat tidigare,
              stängt stationerna. Man har sagt upp civilanställda. Trots att
              man redan har gjort detta säger 14 av landets polismyndigheter
              att man planerar att säga upp civilanställd personal för att få
              råd att anställa de nyutbildade poliserna. Kalkylen är att man
              ska förtidspensionera 1 200 poliser, och svaret ute på myndigheterna
              är: Vi hade inte gjort det här om vi inte varit tvungna för att
              få resurser för att anställa de nya. Vad är det då om inte just
              en ekonomisk fråga, Thomas Bodström?
            </seg>
            <seg n="85da1104">
              Till sist vill jag gärna ha ett svar på frågan om hur det kommer
              sig att vi snart är uppe i mansåldrar för att få fram en lagstiftning
              som handlar om att befria polisen från uppgiften att täcka gruvhål.
              Och hur kan det komma sig det kanske inte riktigt platsar i den
              här debatten att det tar tio år att få fram en lagstiftning som
              handlar om att folk som slåss på fotbollsmatcher inte ska få gå
              dit?
            </seg>
          </u>
          <note type="speaker" n="379a2b9a">
            Anf. 39 HILLEVI ENGSTRÖM (m):
          </note>
          <u who="hillevi_engstrom_306ee4" xml:id="i-b969a2ec0ddb1093-1" n="00b99d77">
            <seg n="7a0982d9">
              Fru talman! Först tänkte jag påminna om frågan om budgeten, vad
              det får för konsekvenser att man får den här ryckigheten, att
              man drar in anslagssparande och att man drar in det som man har
              som överskott så att man inte kan investera nästa år.
            </seg>
            <seg n="5eb73cc5">
              Sedan är det frågan om de här 1 200 poliserna som ska förtidspensioneras.
              Effekten blir ju för de här 1 200 personerna att deras lönekostnader
              inte längre kommer att belasta polisens budget. Såvitt jag förstår
              kommer de att belasta Trygghetsstiftelsen. Jag tycker att det
              är en väldigt märklig politik, en väldigt märklig personalpolitik
              i staten, när man säger att de här personerna är för trötta. De
              är slut. Därför ska man ha en sådan här pensionsavgång av så kallade
              verksamhetsskäl. I min värld kan alla människor prestera någonting
              och säkert ganska mycket även om de närmar sig 6065. Inte minst
              i den här kammaren finns det ju ledamöter och personal som är
              i den åldern.
            </seg>
            <seg n="cfe96b22">
              Jag menar att det är en väldigt märklig människosyn som regeringen
              ger uttryck för genom Rikspolisstyrelsen. Man ska avsluta de här
              människornas karriärer. De är trötta och slut, och därför ska
              de inte jobba längre. Jag tror att det kan ge väldigt mycket med
              ett mycket bättre ledarskap om man tar till vara den här resursen
              på ett riktigt sätt. Jag menar inte att de här herrarna, för det
              är ju mest herrar i den åldern, ska vara ute och åka radiobil
              dygnet runt på en skifteslista. Men man kan fråga dem: Vad skulle
              du vilja ägna dina sista år inom polisen åt? Vad kan du bidra
              med? Vad är dina förtjänster och dina kvaliteter? Då är jag övertygad
              om att man kan få ut väldigt mycket gott.
            </seg>
            <seg n="e89d83d7">
              Det är märkligt, tycker jag, av en så kallad arbetarregering
              att säga att människor är trötta och slut, men de är inte sjukskrivna
              eller så, så låt dem gå hem och känna sig överflödiga och inte
              behövda. Många är de poliser som har gått i förtid och som sedan
              säger: Det här var inte vad jag önskade. Men det förväntades av
              mig att jag borde sluta, för jag kanske inte riktigt hänger med
              i all teknikutveckling. Jag skulle vilja veta justitieministerns
              syn på det.
            </seg>
          </u>
          <note type="speaker" n="b05a2fdd">
            Anf. 40 JOHAN PEHRSON (fp):
          </note>
          <u who="johan_pehrson_abbeca" xml:id="i-bc047fc44430fe8b-3" n="1cfd7f05">
            <seg n="4ec14ba9">
              Fru talman! Justitieministern var lite oroad över hur den borgerliga
              alliansen ska kunna genomföra sin polispolitik. Det kom några
              konstiga saker om det här med ersättningsnivåer. Thomas Bodström
              har ju ett problem som faktiskt är ännu större. Han sitter med
              sina vice och vice-vice justitieministrar på departementet och
              ska försöka få ihop en politik. Det händer uppenbarligen väldigt
              lite, det har ju den här debatten visat, när det gäller kärnuppgifterna,
              verktygen och så vidare. Detta måste bromsas av någon, och jag
              utgår från, fru talman, att det inte är justitieministern som
              tycker att vi ska strunta i att utveckla verksamheten här. Det
              måste ju bromsas av hans vice och vice-vice justitieministrar.
            </seg>
            <seg n="f7bad5c7">
              Om det vore så att regeringen i stället hade satsat på psykiatrin
              hade det varit bra, men det är ju tvärtom. Om man hade satsat
              på missbrukarvården hade det varit bra, men det är ju tvärtom.
              Om man inte hade infört detta totala moratorium på att genomföra
              några verkningsfulla insatser mot unga människor på glid in i
              allt grövre kriminalitet hade det varit bra. Det har vi inte sett.
              Thomas Bodström tillsatte under valrörelsen förra året en utredning
              som nu har kommit med sitt resultat som handlar om att man ska
              byta namn på åtgärder. Vi ska ha mer åtalseftergifter, och man
              ska se till att polisen inte kan gripa in mot de ungdomar som
              springer runt på stan och slåss, vandaliserar och knarkar i den
              omfattning som de kan göra i dag. Det är ju helt absurt! Och detta
              måste ju komma från den sammanblandade intelligentia som blir
              när man slår ihop Socialdemokraterna, Vänsterpartiet och Miljöpartiet.
              Det blir ju inte någon bra lösning.
            </seg>
            <seg n="ad8177dd">
              Jag vill bara att Thomas Bodström försöker svara på en fråga.
              Jag förstår att han inte kan svara på det här, för det går ju
              inte att svara på. Men tycker regeringen, tycker den svenska socialdemokratiska
              regeringen och justitieministern att svenska kommuner ska kunna
              ha en polischef, en polischef med befogenhet att just vara chef
              i den lilla eller den stora kommunen? Är det en rimlig åsikt?
              Delar i så fall regeringen uppfattningen att det ska finnas en
              lokal polischef, precis som det finns en turistchef i alla kommuner?
            </seg>
          </u>
          <note type="speaker" n="c336d451">
            Anf. 41 Justitieminister THOMAS BODSTRÖM (s):
          </note>
          <u who="thomas_bodstrom_202d69" xml:id="i-247b145f675c3fae-15" n="cadfcb06">
            <seg n="4a565e85">
              Fru talman! Om Johan Pehrson tycker att det är konstiga diskussioner
              om de kraftiga skillnaderna när det gäller ersättningsnivåer,
              kommer det nog snart att bli en plågsam realitet att upptäcka
              det.
            </seg>
            <seg n="8233506b">
              Visst har vi ibland slitsamma diskussioner med våra samarbetspartier.
              Men det finns en väldigt stor skillnad mellan oss och den borgerliga
              alliansen, och det är att vi kommer överens. Men det gör inte
              ni ens i opposition. Då är utsikterna väldigt dåliga att klara
              det om man tror att man ska regera landet. Det börjar alltmer
              likna ett sandslott.
            </seg>
            <seg n="150dff19">
              Jag hinner naturligtvis inte svara på alla dessa frågor. Men
              jag ska svara kortfattat.
            </seg>
            <seg n="885749dc">
              Nej, poliser ska inte pensioneras och så vidare av verksamhetsskäl.
              Det är inte riktigt samma sak att springa runt på nätterna och
              kanske jaga inbrottstjuvar som att ha ett skrivbordsarbete i riksdagen.
              Det tycker jag att man ska ha respekt för. Det är inte sagt på
              något sätt att det är 1 200 som ska pensioneras. Stefan Strömberg
              svarade på en fråga om vad som kunde vara det maximala, och det
              var 300 som det fanns pengar avsatta för. Det var svaret. Låt
              oss därför höra Stefan Strömberg själv svara på den frågan.
            </seg>
            <seg n="ee177ba8">
              Jag vill kortfattat säga att antalet civilanställda har ökat
              med 550 under de senaste åren.
            </seg>
            <seg n="41ec51d5">
              När det gäller tillträdeslagen och polisverksamhetslagen får
              jag återkomma till polisverksamhetslagen. Men jag kan säga så
              mycket som att vissa delar kommer att kunna genomföras. Men framför
              allt har vi i analysen kunnat se att vissa av dessa saker faktiskt
              kanske inte ska läggas över även om vi tyckte att det lät bra
              från början. Exempelvis en hittegodsavdelning är viktig för polisen,
              och det har också polisen själv sagt. Det finns också andra delar
              som är viktiga för polisen att behålla. Men jag kan hålla med
              om att man till en början kan tycka att det inte är något som
              tillhör polisens kärnområden. Det finns också andra delar av det
              som helt enkelt inte är ekonomiskt försvarbara. Det är ju alltid
              så att det är en annan del av samhället som ska ta hand om det.
            </seg>
            <seg n="26e653c1">
              När det gäller tillträdeslagen är det respekten för demokratin
              som har gjort att de två tidigare förslagen inte har kunnat genomföras.
              Det var en oerhört stark remisskritik mot det första förslaget.
              Jag hörde inte från något håll några andra förslag än det som
              kom fram, och det vore odemokratiskt att genomföra det. Den andra
              gången var det Lagrådet som hade kritik, vilket jag tycker att
              man också ska en stor respekt för. Den tredje gången gick förslaget
              igenom, och det ska vi vara väldigt glada för.
            </seg>
            <seg n="be72f7eb">
              Men med ett minimum av respekt för demokratin går det inte att
              köra över den kritik som remissinstanserna och Lagrådet hade.
            </seg>
            <seg n="2e027c49">
              Vi försöker nu driva polisens arbete framåt på olika sätt och
              ge polisen redskap. Vi arbetar för en modernare och öppnare polis
              med poliser som arbetar under de tider då det behövs bäst. Man
              ska klara upp flera brott och ha en resultatmodell så att man
              ska kunna undersöka effektiviteten på ett betydligt bättre sätt.
              Vi är inte ute efter att detaljreglera huruvida det finns en polischef
              i varje kommun. Hur man ska organisera sig i varje län är ur demokratisk
              synvinkel en uppgift som ska tillfalla länen.
            </seg>
            <seg n="aa90344b">
              Jag tycker att Johan Pehrson är alldeles för älskvärd och ger
              mig alldeles för stora komplimanger om han menar att jag ensam
              skulle vara den som kan ta ansvar för den största satsningen någonsin
              på polisen. Jag måste ödmjukt säga att det faktiskt inte är bara
              min förtjänst, det är många andra också som har hjälpt till med
              denna stora satsning. Men tack ska du ha i alla fall.
            </seg>
          </u>
          <note type="speaker" n="245d3ca2">
            Anf. 42 TORKILD STRANDBERG (fp):
          </note>
          <u who="torkild_strandberg_7aec55" xml:id="i-b022f91ea56b630a-2" n="3eeee79c">
            <seg n="546b6979">
              Herr talman! Justitieministern känner tydligen en djup oro för
              situationen inom den så kallade alliansen. Som kontrast till detta
              kan man ställa hans egen lilla kartell där kärleken sprudlar på
              ett sådant sätt att ingen i landet ens förväntar sig att man ska
              försöka bilda en gemensam regering. Det är väl skillnaden. Vi
              har ambitionen, och den finns inte på er sida.
            </seg>
            <seg n="e07c1d0e">
              Jag har inte fått svar på min tredje fråga: Vad har justitieministern
              för målsättning när det gäller antalet verksamma poliser i Sverige?
            </seg>
            <seg n="9fa58f42">
              Jag inser att detta kan låta tjatigt eftersom vi har diskuterat
              detta så många gånger. Man kan lätt avfärda det med att det inte
              bara är antalet som är viktigt.
            </seg>
            <seg n="8fa6e01f">
              Jag skulle vilja ta ett litet exempel från den stad som jag kommer
              från, Landskrona. Där finns en polis som heter Eva Andersson och
              som arbetar med ungdomsbrottslighet. Hon konstaterar att polisen
              känner till ett oerhört stort antal ställen i kommunen där det
              säljs illegal sprit och cigaretter, och man misstänker även narkotika,
              till ungdomar och minderåriga. På ett föräldramöte där Eva Andersson
              talade om dessa frågor frågade några föräldrar varför polisen
              inte gör något mer åt det. Då svarade hon lite uppgivet att eftersom
              man är för få poliser i stan är det inte så ofta som man har möjlighet
              att göra tillslag.
            </seg>
            <seg n="fc407003">
              Man vet att det säljs narkotika, och man vet att det säljs alkohol
              svart till ungdomar, vilket är ett stort problem. Men polisen
              svarar att det är få poliser i stan och att det inte är så ofta
              som man har möjlighet att göra något. Det är resultatet av att
              det saknas poliser, Thomas Bodström. Och det är väl på något sätt
              därför som vi gång efter gång tjatar om detta i kammaren.
            </seg>
          </u>
          <note type="speaker" n="ebb9fb4f">
            Anf. 43 BEATRICE ASK (m):
          </note>
          <u who="beatrice_ask_00e90e" xml:id="i-8fdba27687b197f6-0" n="f161b88c">
            <seg n="416094a8">
              Herr talman! Det var justitieministern som fick mig att begära
              ordet eftersom justitieministern påstår att Rikspolisstyrelsen
              inte planerar att förtidspensionera 1 200 poliser som är äldre
              men fullt friska. Det stämmer inte. Jag sitter själv i Rikspolisstyrelsens
              styrelse. Jag har varit med om att behandla frågan. Jag har varit
              med om att fatta beslut, och jag har reserverat mig på den här
              punkten. Det står tydligt och klart i detta dokument, och det
              finns till och med en tabell, hur många man räknar med att man
              måste förtidspensionera för att ha råd att anställa de nyutbildade
              poliserna.
            </seg>
            <seg n="67763720">
              Det är möjligt att Stefan Strömberg har fått nya direktiv, men
              de har inte kommit till styrelsens kännedom än så länge. Jag tycker
              att detta är en väldigt allvarlig konsekvens.
            </seg>
            <seg n="58dd1d28">
              Jag får alltid höra från justitieministern att antalet poliser
              har ökat, och det är alldeles korrekt. Det är väldigt roligt att
              se att antalet poliser har ökat under många år. Men om man går
              in i samma budgetunderlag från RPS kan man se att det ska vika
              under nästa mandatperiod, detta bland annat på grund av denna
              avveckling av friska poliser. Dessutom finns det redovisat tydligt
              och klart att Rikspolisstyrelsen anser att en konsekvens av regeringens
              ekonomiska politik är att man behöver halvera antalet poliser
              som utbildas.
            </seg>
            <seg n="a3ef1ca0">
              Min fråga till justitieministern är enkel: Anser justitieministern
              att Rikspolisstyrelsen nu ska börja planera för en minskning när
              det gäller utbildning av poliser, vilket innebär att vi måste
              diskutera strukturen på det hela också?
            </seg>
            <seg n="e2adf9b2">
              Konsekvensen av de åtgärder som planeras med anledning av regeringens
              budget är att man ser att det totala antalet poliser minskar om
              ett antal år. Det är en utveckling som vi moderater inte vill
              se, och förhoppningsvis inte heller justitieministern. Men då
              krävs det att justitieministern är beredd att berätta att regeringen
              avser att tillföra resurser eller möjligen komma med någon annan
              briljant idé om hur man ska kunna effektivisera på något sätt
              för att ha råd med den personal som jag tror är alldeles nödvändig
              för att klara uppgifterna.
            </seg>
          </u>
          <note type="speaker" n="b189dbf2">
            Anf. 44 Justitieminister THOMAS BODSTRÖM (s):
          </note>
          <u who="thomas_bodstrom_202d69" xml:id="i-247b145f675c3fae-16" n="cadfcb06">
            <seg n="e3b8d75d">
              Herr talman! När det gäller avtalspensionärerna nu har jag sagt
              det så många gånger har jag fått det klara beskedet från Stefan
              Strömberg. Låt honom själv svara på detta, så tror jag att det
              blir ännu enklare.
            </seg>
            <seg n="af694245">
              Vi kommer att fortsätta att satsa de pengar som behövs för att
              kunna utbilda de poliser som vi har sagt ska utbildas under denna
              mandatperiod. Och vi kommer inte att acceptera en situation där
              poliser ska pensioneras av ekonomiska skäl, däremot av verksamhetsskäl.
            </seg>
            <seg n="2ceb8266">
              Vi kommer naturligtvis att behöva tillföra ytterligare resurser
              till polisen även framöver eftersom de blir fler och fler. Fram
              till 2007 kommer det att ske ökningar på sammanlagt ungefär 1
              miljard kronor. Vi har också sagt, vilket alla har kunnat konstatera,
              att när det har behövts ytterligare medel har vi också tillfört
              det. Det är därför som vi har haft en budget som trots allt har
              varit i balans och till och med haft ett visst överskott, även
              om det naturligtvis inte är något som man i första hand strävar
              efter som det viktigaste. Men vi har haft en budget i balans under
              fyra år i rad. Vi kommer att fortsätta med denna satsning. Jag
              kan inte här och nu säga jag har inte heller mandat att göra det
              hur många poliser som det ska finnas 2007, 2008 och 2009. Men
              jag kan säga att det finns en mycket stor övertygelse om att antalet
              poliser naturligtvis även i fortsättningen kommer att behöva öka.
              Vi är helt överens om det. Men i vilken utsträckning det kommer
              att ske, kan jag inte svara på här och nu. Det ber jag att få
              återkomma till.
            </seg>
          </u>
          <note type="speaker" n="a6893ce8">
            Anf. 45 BEATRICE ASK (m):
          </note>
          <u who="beatrice_ask_00e90e" xml:id="i-8fdba27687b197f6-1" n="f161b88c">
            <seg n="738801bc">
              Herr talman! Jag lovar justitieministern att jag ska fråga Stefan
              Strömberg om detta ärende också och ta upp det gång efter gång
              eftersom jag hela tiden har varit mot denna ättestupspolitik som
              bedrivs inom polisen. Jag tror nämligen att det är fel signal
              att skicka till medarbetare att man vid en viss ålder inte duger.
            </seg>
            <seg n="c3fd3b16">
              Det är väldigt lätt att man får den signalen att gå igenom. Vi
              behöver all den kompetens vi kan få. Vi har inte horder av inkompetenta
              lata poliser som inte skulle kunna göra mer. Men de lider av ett
              bristande ledarskap, vilket inte minst Stefan Holgerssons avhandling,
              som diskuterades i tv i går, visar.
            </seg>
            <seg n="469ca3ca">
              Vi får igen beskedet att regeringen tänker utbilda de poliser
              som man har sagt ska utbildas. Det vet vi. Vi ska utbilda 4 000
              nya poliser. Det är lysande, och jag är jätteglad över det. Nu
              gällde det frågan hur det blir sedan. Är det justitieministerns
              mening, om regeringen mot förmodan skulle sitta kvar efter valet,
              att vi ska minska utbildningen av nya poliser? I så fall måste
              RPS ganska snart börja planera för att avveckla någon typ av utbildning
              om vi inte ska få en fullständigt vettlös ekonomi på utbildningsverksamheten.
              Utbildningsfrågorna när det gäller polisen över huvud taget är
              under stöpsleven det närmaste året, kan man säga. Det är väldigt
              viktigt att få besked om vilken volym man åtminstone kan tänka
              sig.
            </seg>
            <seg n="ce26445a">
              Jag tycker mot bakgrund av vad jag hör när jag träffar människor
              runtom i landet jag ska åka upp till Sveg i dag och vet hur eländigt
              det är att det är väldigt svårt att försvara en politik eller
              ens att hålla med om det, och det är därför jag inte gör det,
              där det handlar om att vi nu ska minska utbildningen av nya poliser.
              Är det någonting man ropar efter i glesbygderna är det att få
              nya pigga utbildade poliser. Man har det väldigt svårt. Där har
              man verkligen många äldre poliser, inte trötta men sådana som
              kommer att gå i pension. De är rädda att om vi utbildar för få
              poliser, finns det ingen som kan komma till Jämtland, Norrbotten
              eller vad vi nu ska prata om.
            </seg>
          </u>
          <note type="speaker" n="74dd9202">
            Anf. 46 Justitieminister THOMAS BODSTRÖM (s):
          </note>
          <u who="thomas_bodstrom_202d69" xml:id="i-247b145f675c3fae-17" n="cadfcb06">
            <seg n="ca6b84c9">
              Herr talman! Som sagt: Jag får återkomma vad gäller 2008 och
              2009, men jag kan redan nu säga att det inte finns någon avsikt
              att inte utbilda fler poliser. Det finns ingen avsikt att lägga
              ned någon av utbildningsplatserna. Jag skulle tro, utan att ge
              mandat på det, att det tvärtom kan behövas ytterligare framöver
              det vet vi inte.
            </seg>
            <seg n="d062a2c5">
              Låt oss i stället fortsätta med den utveckling som nu sker inom
              polisen. Också där finns det saker som naturligtvis kan bli bättre,
              men väldigt många bra saker kommer att göras. Låt oss fortsätta
              att debattera de här sakerna. Det var väldigt tråkigt att Beatrice
              Ask nu har dragit sig ur, men jag vet att det inte är Beatrice
              Ask själv som vill det. Det är beklagligt att partiledningen har
              förbjudit Beatrice Ask att ha den här debatten, men vi kanske
              får möjlighet att ha den i framtiden.
            </seg>
          </u>
          <note n="4d321990">
            Överläggningen var härmed avslutad.
          </note>
          <note n="7b06e9f5">
            8 § Svar på interpellation 2004/05:552 om anslag till domstolarna
          </note>
          <note type="speaker" n="22166161">
            Anf. 47 Justitieminister THOMAS BODSTRÖM (s):
          </note>
          <u who="thomas_bodstrom_202d69" xml:id="i-247b145f675c3fae-18" n="cadfcb06">
            <seg n="16c73ccf">
              Herr talman! Jan Ertsborn har frågat mig vad jag avser att göra
              för att domstolarna rent faktiskt ska få ökade ekonomiska resurser
              för verksamhetsåret 2005.
            </seg>
            <seg n="94089e45">
              Som jag redogjorde för vid interpellationsdebatten i februari
              i år finns det behov av ytterligare resurser till domstolsväsendet
              med hänsyn till ökningen av antalet inkommande mål och det pågående
              reformarbetet. Regeringen har, i den av riksdagen i december 2004
              antagna budgetpropositionen, föreslagit en ramhöjning av domstolsväsendets
              anslag med 110 miljoner kronor år 2005. I budgetpropositionen
              aviserades också en ramhöjning för 2006 och 2007 med ytterligare
              90 respektive 125 miljoner. Tillskottet år 2005 och de aviserade
              tillskotten för 2006 och 2007 innebär att man från och med 2007
              kommer att ha en anslagsnivå som ligger 325 miljoner kronor över
              2004 års nivå.
            </seg>
            <seg n="2d11783e">
              En annan sak är att regeringen har tvingats vidta utgiftsbegränsande
              åtgärder för år 2005. Åtgärderna innebär att 0,6 % av anslagen
              samt det anslagssparande som fanns vid utgången av 2004 ställs
              till regeringens disposition samt att anslagskredit inte medges
              för 2005. Dessa åtgärder syftar till att undvika att överskrida
              utgiftstaket och gäller generellt för hela statsförvaltningen.
              De utgiftsbegränsande åtgärder som vidtagits innebär inte en omvärdering
              av tidigare ställningstagande av domstolsväsendets resursbehov.
            </seg>
            <seg n="b9afe6e2">
              Justitiedepartementet har under våren fört en dialog med Domstolsverket
              om resurserna till domstolsväsendet. Dessa har resulterat i att
              domstolsväsendets anslag i vårpropositionen för 2005 tilldelades
              ytterligare engångsvisa medel för innevarande år på 175 miljoner
              kronor. Av dessa är 55 miljoner kronor avsedda för tidigare målökningar
              och 120 miljoner kronor avsedda för att finansiera domstolsväsendets
              förberedelser för de nya arbetsuppgifter som följer av den nya
              instans- och processordningen avseende utlännings- och medborgarskapsärenden.
            </seg>
            <seg n="24825e25">
              Justitiedepartementets dialog med Domstolsverket fortsätter för
              att klargöra vilket ytterligare behov som kan finnas för innevarande
              år.
            </seg>
            <seg n="f038503f">
              Väl fungerande domstolar handlar dock inte bara om ekonomi. Det
              är också viktigt att arbetet reformeras.
            </seg>
            <seg n="844b1aff">
              Nyligen har regeringen lämnat propositionen En modernare rättegång
              . Förslagen i propositionen kommer att leda till att domstolarnas
              dömande verksamhet kan bedrivas mer effektivt. Bland annat kan
              handläggningstiderna förkortas och risken för inställda förhandlingar
              minska.
            </seg>
            <seg n="0f086775">
              Moderna och mer flexibla rättegångsregler är bara en om än en
              betydelsefull del av det omfattande arbete med att reformera domstolsväsendet
              som regeringen bedriver sedan slutet av 1990-talet. Reformarbetet
              är även inriktat på att se över domstolarnas yttre och inre organisation
              samt att renodla domstolarnas verksamhet. Detta arbete kommer
              att fortsätta med kraft.
            </seg>
          </u>
          <note type="speaker" n="5755cad0">
            Anf. 48 JAN ERTSBORN (fp):
          </note>
          <u who="jan_ertsborn_fe5963" xml:id="i-7a7e282908195c7b-0" n="0b77b55d">
            <seg n="12443758">
              Herr talman! Jag ska börja med att tacka justitieministern för
              det svar som jag just nu har hört på min interpellation.
            </seg>
            <seg n="0e84e8f8">
              Det är inte bara jag utan hela Folkpartiet som känner stor oro
              för situationen i domstolarna. Vi kan inte se domstolarna som
              vilken statlig myndighet som helst. Jag skulle önska att vi i
              Sverige hade gått lite längre när det gällde Montesquieus maktfördelningslära
              och särat domstolarna från den verkställande makten. Men man kan
              gå en bit på vägen, och det skulle regeringen ha kunnat göra genom
              att göra ett undantag för domstolarna när regleringsbrevet utfärdades
              i december och anslagskrediten drogs in som innehöll en del av
              de 110 miljoner som vi beslutade om här i riksdagen.
            </seg>
            <seg n="47fd70dd">
              Den allvarliga situationen i domstolarna känner justitieministern
              väl till, men jag ska ändå återge vad som sagts av ett par chefsdomare.
              Jag börjar med lagmannen i Helsingborg, Sigurd Heuman, som har
              uttalat: Det som nu inträffat är mycket anmärkningsvärt. När jag
              fick del av regleringsbrevet trodde jag knappt mina ögon. Jag
              kan inte minnas en liknande svängning i de ekonomiska förutsättningarna
              någon gång under alla mina år inom rättsväsendet.
            </seg>
            <seg n="d175c532">
              Presidenten i Svea hovrätt Johan Hirschfeldt har uttalat: Jag
              har inte varit med om något liknande tidigare. För hovrättens
              del räcker dessa pengar i elva månader, inte tolv.
            </seg>
            <seg n="65ca34d8">
              Chefsrådmannen Runar Viksten i Helsingforss tingsrätt talar om
              kaos på sin avdelning, och Lena Berke, lagman i Helsingforss tingsrätt,
              säger att hon kan återbesätta bara två av åtta pensionsavgångar.
            </seg>
            <seg n="f6249eaf">
              Jag skulle kunna fortsätta och göra detta till en lång lista,
              men jag vet att justitieministern väl känner till detta. Det har
              förekommit debatter både muntligen och i tidningar om detta.
            </seg>
            <seg n="776f7841">
              Det tillskott på 55 nya miljoner som kom i tilläggsbudgeten skulle,
              angavs det i propositionen, göra att man skulle klara av överklaganden
              om färdtjänst och Riksfärdtjänsten. Det måste vara felskrivningar.
              Jag tror mera på vad justitieministern har sagt nu, att det är
              ett allmänt tillskott till domstolsväsendet.
            </seg>
            <seg n="b5c09a8c">
              Vad som händer i domstolarna är att måltillströmningen har ökat
              i tre år. Den fortsätter att öka. Jag har ingen statistik för
              de fyra första månaderna för 2005 mer än från den domstol som
              jag känner bäst till, nämligen den i Varberg. Där har man räknat
              fram att brottmålen har ökat med 15 % under de här fyra månaderna
              och familjemålen med 25 %. Det finns ingen anledning att tro annat
              än att det fortsätter.
            </seg>
            <seg n="50e637cc">
              Justitieministern vill gärna tala om förändringar i domstolsväsendet.
              Vi har fått en proposition om ett modernare rättegångsförfarande.
              Det har vi från Folkpartiet tacksamt tagit emot. Vi är överens
              med regeringen om de här förändringarna, även om det ska tillstås
              att vi hade många diskussioner och överläggningar om vi skulle
              acceptera prövningstillstånd till hovrätt vad gäller tvistemål.
              Men till slut kom vi fram till att vi skulle kunna acceptera det.
              Det skulle kunna vara en hjälp till att lösa en del av de problem
              som redan finns i domstolarna. Vi lade också särskilt märke till,
              och det har säkert justitieministern också gjort, att Lagrådet
              tog sig friheten att uttala att det inte bara är fråga om förändringar
              i systemen, här måste också pengar komma till domstolsväsendet.
            </seg>
            <seg n="6dc87b8d">
              Jag vill avsluta detta inlägg med att fråga: Kan inte domstolscheferna
              i dag i denna debatt få ett besked från justitieministern att
              man kan få använda anslagskrediten, att domstolarna säras från
              övrig statlig verksamhet?
            </seg>
          </u>
          <note type="speaker" n="9dfc498c">
            Anf. 49 JOHAN PEHRSON (fp):
          </note>
          <u who="johan_pehrson_abbeca" xml:id="i-bc047fc44430fe8b-4" n="1cfd7f05">
            <seg n="c20fc7a0">
              Herr talman! Domstolarna har en unik roll att spela i samhället.
              Det är en myndighet som inte är riktigt som alla andra. Det är
              väldigt viktigt att våra domstolar är oberoende från den verkställande
              makten, från regeringen. Men såsom det ser ut i dag är man väldigt
              beroende av regeringen på ett sätt som är olyckligt, inte minst
              när det gäller den ekonomiska styrningen som gör att domstolarna
              lämnas lite vind för våg, hävdar jag.
            </seg>
            <seg n="1f146667">
              Vi har hört Jan Ertsborn redovisa hur ekonomiskt pressat läget
              är och vilka effekter det får för domstolarnas arbete. Man kan
              utveckla detta ytterligare och fundera över vilka effekter det
              kan få för rättssäkerheten. Allt större balanser tillsammans med
              en ökad måltillströmning gör att människor får vänta väldigt länge
              på att få sin sak prövad, och tid är också en del av rättssäkerheten.
            </seg>
            <seg n="bdc16dff">
              Vid sidan av det pressade ekonomiska läget är det också stora
              förändringar och reformer på gång som vi har diskuterat, men vi
              är inte helt överens som syftar till att spara in 110 miljoner
              på sikt, en besparing som Thomas Bodström nu har drivit igenom.
            </seg>
            <seg n="f5586592">
              Det pågår ett generationsskifte inom domstolarna som också tar
              kraft, tid och resurser, och man håller på med stora administrativa
              omställningar för att få domstolarna att fungera ännu bättre.
            </seg>
            <seg n="c4fd0c2c">
              Som lök på laxen har det nu tillkommit en diskussion om lönesättningen.
              Varken justitieministern, jag eller någon annan i riksdagen ska
              blanda sig i denna lönedebatt, herr talman. Men principerna för
              att man nu ska införa mer individuella löner också i Domstolsverket
              är minst sagt konstitutionellt tveksamt.
            </seg>
            <seg n="3760dd52">
              Vissa domare hävdar att det är konstitutionellt oacceptabelt
              och ett brott mot domstolarnas oberoende. Jag är inte beredd att
              gå riktigt så långt, men jag är beredd att gå så långt som att
              säga att Folkpartiet liberalerna har mycket svårt att acceptera
              att man håller på med så konstitutionellt tveksamma åtgärder.
              Det kan öppna upp för misstankar om att domare är lojala i en
              viss riktning och att de får belöningar om de avgör mål, kanske
              inte fel, men i alla fall fort. Detta ska betygsättas på något
              sätt. Det blir väldigt konstigt och är faktiskt unikt i västvärlden.
            </seg>
            <seg n="7a6667e5">
              Jag har några synpunkter på detta om justitieministern tycker
              att det här är ett sätt att gå vidare på när det finns så starka
              konstitutionella invändningar. Jag har mycket svårt att se det.
              Den borgerliga alliansens förslag är i stället att Domstolsverket
              ska frigöras och att man ska markera att det är en unik myndighet
              som kanske inte alltid behöver drabbas av den enorma osthyvel
              eller snarare lie som regeringen tar fram när budgeten inte håller
              eftersom man har så konstiga samarbetspartner och konstig politik.
              Då skär man ned på Domstolsverket. Är det en jättemyndighet, eller?
              Sprutar det ut pengar ur statsbudgeten via Domstolsverket? Så
              är det ju inte. Det är en relativt liten och mycket viktig myndighet
              och enligt grundlagen en helt avgörande myndighet som nu drabbas
              av regeringens besparingar.
            </seg>
            <seg n="f4665092">
              Stöder regeringen detta med individuell lönesättning också på
              det här området? Det finns på andra områden än rättsväsendet där
              det är mindre tveksamt. Beror det på att det är lättare och billigare
              att höja lönen för några få för att kunna rekrytera de skickligaste
              juristerna till domstolarna än vad det är att höja lönen för alla
              med ämbetet att vara ordinarie domare i Sveriges domstolar? Har
              detta med ekonomi att göra? Eller ser regeringen över huvud taget
              inte att det finns några konstitutionella problem i den delen?
            </seg>
            <seg n="ca1df2db">
              Det är ju väldigt allvarligt om det beror på ekonomiska besparingar
              att regeringen så starkt stöttar någonting som är så allvarligt
              och tveksamt från konstitutionell synpunkt.
            </seg>
          </u>
          <note type="speaker" n="76f75b59">
            Anf. 50 HILLEVI ENGSTRÖM (m):
          </note>
          <u who="hillevi_engstrom_306ee4" xml:id="i-b969a2ec0ddb1093-2" n="00b99d77">
            <seg n="c16092bb">
              Herr talman! Jag tänkte ta upp en annan fråga som rör Domstolsverket
              och dess ekonomi. I januari 2006 kommer framför allt vi stockholmare
              att bli drabbade av ytterligare beskattning i form av biltullar
              eller trängselskatter trots ett väldigt massivt motstånd från
              kranskommunerna. För borgarrådet Annika Billström som lovade att
              inte införa biltullar kommer det här att bli verklighet i januari
              2006. Denna försöksverksamhet kommer att kosta stockholmarna och
              skattebetalarna flera miljarder kronor.
            </seg>
            <seg n="70395947">
              Detta får också konsekvens för domstolarna. I Domstolsverkets
              styrelse har det diskuterats vad kostnaden kan komma att bli.
              Det finns ingen som vet det i dag, men det finns en försiktig
              beräkning. Om så lite som en promille av bilisterna skulle överklaga
              sina trängselskattemål skulle det kosta domstolarna mer än 120
              miljoner kronor per år.
            </seg>
            <seg n="f3804d3b">
              Jag undrar vilken beredskap regeringen har och vilka beräkningar
              justitieministern gör av kostnaden för trängselskatten. Hur många
              jurister och hur mycket personal kommer att behövas inom domstolsväsendet?
              Och vad blir prislappen för detta försök för domstolarna? Det
              är min fråga.
            </seg>
          </u>
          <note type="speaker" n="165d77be">
            Anf. 51 BEATRICE ASK (m):
          </note>
          <u who="beatrice_ask_00e90e" xml:id="i-8fdba27687b197f6-2" n="f161b88c">
            <seg n="cbaa2736">
              Herr talman! Vi radar upp de problem som finns inom Domstolsverket
              för ministern. Men jag tror att det är väldigt viktigt att vi
              gör det, därför att diskussionen kring domstolarna måste handla
              om de realiteter som finns. Jag tänkte ta upp två saker.
            </seg>
            <seg n="26792769">
              I justitieutskottet behandlar vi nu propositionen om modernare
              rättegångar. Det finns många bra förslag där, och vi är väldigt
              positiva till dem. Men en lustighet om man får uttrycka sig så
              illa i det är sammanhanget är att regeringen inte vill att vi
              ska kunna bestämma när en del av förslagen ska träda i kraft.
              Man vet inte när det finns pengar till att köpa grejerna.
            </seg>
            <seg n="bd2e08dd">
              Man ska jobba mer med videokonferenser och modern teknik, och
              det är alldeles lysande. Det underlättar väldigt mycket och kan
              förenkla processerna, men då måste man köpa in videobandspelare
              och se till att det finns teknik på alla ställen. Uppenbarligen
              inser departementet att det inte funkar, så man skjuter fram det
              på obestämd tid. På det viset blir det en väldigt märklig beslutsordning
              för oss i riksdagen. Vi ska bestämma om man ska införa en ny form
              i processordningen och regler för hur man kan arbeta samtidigt
              som vi inte vet när det kan bli tal om ett genomförande. Det är
              en ekonomisk fråga. Jag vill understryka att man måste få ordning
              på detta.
            </seg>
            <seg n="8405dcc3">
              En annan sak som också bekymrar mig väldigt mycket bland annat
              därför att man nu moderniserar och på grund av det tryck som ligger
              på domstolarna är nämndemannaersättningarna. Det är flera år sedan
              jag frågade Domstolsverket när man var på besök i utskottet om
              man hade något intresse av att göra något åt dessa ersättningar.
              Det finns en gammal utredning där alla partier har varit överens
              om att det behövs nya tag och att nivåerna behöver lyftas, men
              ingenting har hänt.
            </seg>
            <seg n="c286356b">
              När det nu blir aktuellt med de nya migrationsmålen ska vi rekrytera
              1 500 nämndemän. Alla våra partier har nu i uppgift att rekrytera
              dessa människor som ska kunna arbeta i organisationen, men hur
              lätt är det med de ersättningsnivåer som gäller i dag? Det förväntas
              att människor ska kunna ställa upp 1520 dagar per år för att tjänstgöra
              i domstol, men om man har ett vanligt jobb är det inte helt enkelt,
              och vi vill ju gärna rekrytera fler i yrkesaktiv ålder och bredda
              rekryteringen till nämndemän. Jag tror att ersättningsnivån är
              väldigt central.
            </seg>
            <seg n="1cc90473">
              När Domstolsverket nu har ekonomiska bekymmer är det alltid detta
              som kommer i kläm. När det gör det finns det risk för att det
              blir en felaktig professionalisering av domstolsväsendet. Jag
              och mitt parti anser att nämndemännen utgör en väldigt viktig
              del av ett bra rättsväsende. Ska man nu rekrytera väldigt många
              människor är det inte enkelt att göra det med de ålderdomliga
              villkor som gäller. Vi i partierna har under många år varit överens
              om att någonting borde göras. Men såvitt jag kan bedöma finns
              det inget utrymme för det.
            </seg>
            <seg n="9bb62668">
              Planerar regeringen någon åtgärd eller något förslag som gör
              att vi kommer till skott med detta och kan få en modernare nämndemannakår
              än vad vi har i dag där fler kan delta och där vi kan rekrytera
              de grupper som det finns en brist på i dagens nämndemannakår?
            </seg>
          </u>
          <note type="speaker" n="5cfc387d">
            Anf. 52 Justitieminister THOMAS BODSTRÖM (s):
          </note>
          <u who="thomas_bodstrom_202d69" xml:id="i-247b145f675c3fae-19" n="cadfcb06">
            <seg n="801a5b82">
              Herr talman! Det är roligt, närmast rörande, att se hur moderater
              ansluter sig till interpellationsdebatterna när nu moderatledaren
              har förbjudit er att debattera i andra sammanhang därför att han
              själv inte vågar att ställa upp mot Göran Persson. Det innebär
              dock vissa problem när det rör sig om fyra stycken, men jag ska
              göra så gott jag kan.
            </seg>
            <seg n="52528ab2">
              Domstolarna får ytterligare 55 miljoner i år och kan också få
              något ytterligare tillskott, men det får vi återkomma till i höst.
              Besparingarna på 0,6 % gällde hela statsförvaltningen inklusive
              domstolarna, där de uppgår till 24 miljoner.
            </seg>
            <seg n="670a338e">
              När det gäller trängselskatt finns det olika siffror och olika
              uppgifter om hur många som kommer att överklaga och i så fall
              inte accepterar ett demokratiskt beslut. Själv tror jag inte att
              det blir så många men kan naturligtvis inte veta det, och det
              kan ingen veta. Låt oss se hur många det blir, men vi har naturligtvis
              med det i beaktande.
            </seg>
            <seg n="4249afdb">
              När det gäller frågan om ersättningen till nämndemännen ska vi
              komma ihåg att nämndemän numera får ersättning fullt ut för sitt
              inkomstbortfall. Det tycker jag är viktigt att säga, därför att
              det sägs i vissa fall något helt annat. Man får alltså full ersättning.
              Om man sedan ska ha ytterligare en ersättning utöver den för inkomstbortfall
              är förvisso en relativt angelägen fråga, men jag kan inte nu säga
              hur det blir. Jag tycker att det är viktigare att ge medel för
              domstolarnas verksamhet och en del andra saker. Men jag vill inte
              säga att det inte ska bli någon ytterligare ersättning. Vi får
              återkomma till det.
            </seg>
            <seg n="f06bd660">
              När det gäller andra delar i fråga om nämndemännen tycker jag
              att det är viktigt att vi nu får in en annan representation som
              bättre motsvarar det svenska samhället. Det handlar om alltifrån
              ålder till personer med annan etnisk bakgrund än den svenska.
              Det handlar också om att man ska kunna kvotera in personer som
              inte kommer direkt via de politiska partierna allt detta för att
              det ska vara på det sätt som det var tänkt från början, nämligen
              att de bättre ska representera allmänheten.
            </seg>
            <seg n="fc1539af">
              När jag nu får chansen att debattera med fyra stycken undrar
              jag vad ni säger om det som domarna faktiskt anser är den allra,
              allra viktigaste frågan och som tas upp på varje domarmöte, nämligen
              att vi ska fortsätta med reformen om att sammanlägga de allra
              minsta domstolarna därför att man inte klarar av det och de inte
              ger samma rättssäkerhet runtom i landet. Detta är den absolut
              mest återkommande frågan som jag möter när jag träffar domarna.
              De har så förtvivlat svårt att förstå varför de inte hör någonting
              från borgerliga politiker. Möjligtvis säger Centern någon gång
              att de är absolut emot det, och vissa andra kan också säga det
              lokalt. Men det vore väldigt intressant att höra om man stöder
              domarna i denna inriktning och varför man har varit så tyst i
              denna fråga. När man har sagt något har det nästan alltid varit
              kritik mot sammanläggningarna. Men domarna, som borde vara de
              som bäst vet, anser att detta är det absolut viktigaste för sin
              egen skull, för domstolarnas skull men också för allmänhetens
              skull, med tanke på de förändringar som har gjorts och att det
              nu i praktiken inte är möjligt att bedriva arbetet på samma sätt
              som man gjorde tidigare med kanske två eller tre domare. Man ska
              känna till EG-rätten, hela Europakonventionen och så vidare på
              ett helt annat sätt än tidigare. Det tycker jag vore väldigt intressant
              att få svar på.
            </seg>
          </u>
          <note type="speaker" n="33136700">
            Anf. 53 JAN ERTSBORN (fp):
          </note>
          <u who="jan_ertsborn_fe5963" xml:id="i-7a7e282908195c7b-1" n="0b77b55d">
            <seg n="c51cd8b1">
              Herr talman! Domstolscheferna hade liksom jag önskat att få ett
              lite klarare besked. Om det ska komma lite mer än de 55 miljonerna
              i höst så är det för sent. Vi är faktiskt inne i maj månad 2005
              redan nu. Här hade det funnits möjlighet för justitieministern
              att ge ett klart besked så att vi åtminstone hade kunnat stilla
              lite av den oro som råder ute i domstolarna.
            </seg>
            <seg n="40a63f85">
              Justitieministern vet lika väl som jag att det ligger massor
              med tvistemål färdiga för huvudförhandling i våra svenska domstolar.
              Men man har inte möjlighet att sätta ut dem, för man har inte
              tillräckligt med domare.
            </seg>
            <seg n="46a8aae7">
              Vi vet att bevisningen blir besvärligare allteftersom tiden går.
              Vi vet också att påföljderna i brottmålen allt oftare blir icke
              frihetsberövande med hänsyn till att det har gått så lång tid
              sedan gärningen begicks. Det här är inte tillfredsställande.
            </seg>
            <seg n="2693f892">
              Det finns en annan sak som vi själva, både vi här i riksdagen
              och i departementet, kan åtgärda, och det är att vara lite tydligare
              i lagstiftningen och se till att det inte blir så mycket mål i
              domstolarna. Vi har ett mycket fint exempel på detta när det gäller
              ändringarna i förmånsrättslagstiftningen och övergångsbestämmelserna.
              Justitiedepartementet hade under förra våren möjlighet att gå
              in och rätta till oklarheterna men ville inte göra det. Vi väckte
              en motion som dessvärre inte gick igenom här på grund av ett av
              samarbetspartiernas agerande.
            </seg>
            <seg n="fadf1756">
              I dag finns det åtminstone 50 mål liggande i våra svenska domstolar.
              Det är ungefär hälften av dem på det ena hållet och hälften på
              det andra hållet, och de vandrar upp till Hovrätten. Det kom in
              ett hundratal mål i november december också som en följd av den
              här lagstiftningen. Jag tycker att vi ska vara lite självkritiska,
              både departementet och vi i riksdagen. Vi kan vara tydligare och
              på det viset bespara domstolarna ett antal mål.
            </seg>
            <seg n="f2f4f98f">
              Justitieministern återkommer gärna till förändringen i domstolarnas
              yttre organisation. Vi har debatterat den tidigare. Vi har en
              mycket bestämd inställning, och det är att vi vill ta ett helhetsgrepp
              på situationen. Det innebär inte att vi säger att vi är emot förändringar.
              Det har vi inte gjort från Folkpartiets sida, och det gör vi inte
              nu heller. Men vi ville inte ta län för län. Vi ville ha ett helhetsgrepp
              i en ordentlig parlamentarisk utredning.
            </seg>
            <seg n="b703801d">
              En del av de genomförda förändringarna kan jag personligen tycka
              är helt okej, och det finns förändringar där jag tycker att man
              har gått för långt. Jag tycker inte att man behöver ha så stora
              domstolar som Domstolsverket och även en del av våra domstolschefer
              har eftersträvat. Vi kommer att fortsätta granska de förslag som
              eventuellt kommer i den delen.
            </seg>
            <seg n="b8d9f556">
              Men, justitieministern, vad ska beskedet bli till domstolscheferna
              för 2005? Ska presidenten Johan Hirschfeldt driva Svea hovrätt
              även i december månad, den tolfte månaden? Ja, självfallet ska
              han göra det. Men får han lite medel till att göra det, eller
              blir det ett utnyttjande av en kredit som egentligen inte finns?
              Jag skulle vilja få svar på det.
            </seg>
            <seg n="c6fa6ad3">
              Jag skulle vilja ha ett uttalande av justitieministern om att
              domstolarna är annorlunda än andra statliga myndigheter och måste
              särbehandlas när det gäller anslagen.
            </seg>
          </u>
          <note type="speaker" n="22c4f007">
            Anf. 54 JOHAN PEHRSON (fp):
          </note>
          <u who="johan_pehrson_abbeca" xml:id="i-bc047fc44430fe8b-5" n="1cfd7f05">
            <seg n="efd1627b">
              Herr talman! Jag vill verkligen anknyta till det sista som Jan
              Ertsborn säger, att man måste särbehandla domstolarna. Vi har
              hört justitieministern svara nyss, och vi har hört justitieministern
              framträda i debatter tidigare. Regeringen som är företrädd här
              i dag gör ingen skillnad på Domstolsverket och andra myndigheter.
              De ska drabbas av samma besparingskrav, de ska drabbas av samma
              osthyvel, samma anslagsöverskottsindragningar, samma uppsägningar
              av krediter och samma generella indragning till regeringens disposition.
              Vi pratar om den oberoende domstolen i en rättsstat som är så
              fundamental i en demokrati. Det är en rent konstitutionell fråga
              detta hur man behandlar domstolarna.
            </seg>
            <seg n="e4882b7c">
              Jag lyfter frågan om det finns ekonomiska skäl som gör att regeringen
              så glatt ser att vi ska införa individuell lönesättning för domare,
              för det är ju billigare att höja lönen för några få än att höja
              för alla. Det är väl klart att alla presterar olika, men i en
              demokrati kan man inte öppna för misstanken att de som dömer efter
              de lagar som har föreslagits av regeringen och som vi har stiftat
              i riksdagen dömer efter någon sorts lojalitet och någon princip
              om att man ska gå en viss riktning. Ska den lönesättning som regeringen
              förespråkar, gratulerar och välkomnar tillämpas också för justitieråd
              och regeringsråd blir det ju helt absurt. Ska de ha olika löner
              också i Högsta domstolen? Det blir väldigt, väldigt konstigt.
            </seg>
            <seg n="bc320430">
              Vad gäller strategierna för våra domstolar har vi velat ha ett
              samlat grepp. Vi möter när vi är ute domare som framför allt tar
              upp arbetsbelastningen och bristen för medborgarna. På domstolarna,
              precis som i all annan verksamhet, herr talman, måste man ha ett
              rent medborgarperspektiv. Det handlar om en rätt att kunna komma
              till domstol, att kunna få sin sak prövad. I dag växer högarna,
              inte minst av tvistemål där människor har konflikter som ska lösas
              i domstol. Men man kommer inte dit, för regeringen tycker att
              det här är en verksamhet som precis all annan statlig verksamhet,
              och vad spelar köer på två tre fyra år för roll?
            </seg>
            <seg n="b3ce0707">
              Jag tycker att det är konstitutionellt väldigt allvarligt att
              man behandlar domstolarna på ett så tråkigt sätt, för det leder
              till att Sverige försämrar sin ställning som en rättsstat.
            </seg>
          </u>
          <note type="speaker" n="9cfb8f78">
            Anf. 55 HILLEVI ENGSTRÖM (m):
          </note>
          <u who="hillevi_engstrom_306ee4" xml:id="i-b969a2ec0ddb1093-3" n="00b99d77">
            <seg n="9cff9b89">
              Herr talman! Det är mycket märkligt i frågan om trängselskatten.
              Det är mindre än ett år tills det vansinniga fullskaleprojektet
              ska genomföras i Helsingfors, och regeringen har ingen prislapp
              på vad det kommer att kosta för de berörda myndigheterna och vad
              det kommer att kosta för Domstolsverket. Vi vet att måltillströmningen
              redan i dag är väldigt hög, att ärendena får ligga i balanser,
              att bevisningen försvagas och så vidare. Vi vet att den nya instans-
              och processordningen kommer att generera behov av fler än 100
              domare som ska rekryteras, domare som ska rekryteras från den
              öppna marknaden i en helt annan ordning än tidigare.
            </seg>
            <seg n="abbf32cb">
              Jag tycker att det är märkligt att man kan genomföra ett försök
              som kostar flera miljarder kronor, med start i januari 2006, utan
              att ha en prislapp på vad det kommer att kosta.
            </seg>
            <seg n="78fa7329">
              Det är så uppenbart att biltullar ska genomföras kosta vad det
              kosta vill trots att medborgarna i kranskommunerna har sagt nej
              i flertalet folkomröstningar. Men jag vet några som är glada.
              Det är de som jobbar på IBM, där man är huvudentreprenör. Där
              har man gått ut med direktiv och sagt: Även om ni tycker att det
              här är dåligt och värdelöst är det en otroligt bra inkomstkälla
              för företaget att genomföra hela planeringen.
            </seg>
            <seg n="22b0ba0c">
              Jag är intresserad av att veta: Vad kommer det att få för konsekvenser
              för domstolarna? Hur många domare beräknar man kommer att behövas
              för att avgöra trängselskattemålen? Är siffran 120 miljoner kronor
              i extra kostnader relevant, eller kommer det att bli ännu dyrare?
              Någonstans måste man ändå veta vad man bestämmer sig för innan
              man genomför ett beslut om trängselskatt i Helsingfors.
            </seg>
          </u>
          <note type="speaker" n="2a2ce7eb">
            Anf. 56 BEATRICE ASK (m):
          </note>
          <u who="beatrice_ask_00e90e" xml:id="i-8fdba27687b197f6-3" n="f161b88c">
            <seg n="00ecad75">
              Herr talman! Jag vill först säga att det inte finns något förbud
              mot att debattera. Däremot har tydligen partiledningarna inte
              kommit överens om formerna för de allmänpolitiska debatter som
              Socialdemokraterna utmanade oss moderater till. Det tycker jag
              är tråkigt.
            </seg>
            <seg n="e675a37f">
              Jag tar alla tillfällen till debatt på det område som vi båda
              arbetar med. Det är därför jag är här i kammaren i den här debatten.
              Detta är ett tillfälle där vi kan diskutera rättsväsendets ekonomi.
              Det blir inte mycket av det när vi kommer till debatten om vårpropositionen.
              Det blir tyvärr inte utrymme för det.
            </seg>
            <seg n="e6261048">
              Jag ska gå till de två ämnen som jag hade tagit upp. Det är först
              fråga om nämndemännens situation. Jag kan inte ersättningsreglerna
              fullt ut. Men jag har i vart fall förstått det finns problem med
              detta. Om vi har takbelopp och om det är så att vi ska få yrkesarbetande
              människor med olika bakgrund måste man säkert också ha en del
              morötter i systemet, eftersom det är så väldigt mycket tjänstgöring.
            </seg>
            <seg n="cbc7cd58">
              Jag har förstått av de nämndemän jag känner, och det är ganska
              många, att man är besviken över att vi inte har kunnat hantera
              en uppgradering av det hela. Jag är rädd att det skjuts på framtiden
              med den budget vi ser för domstolarna.
            </seg>
            <seg n="1f38ba11">
              Det andra som jag tycker är viktigt att säga är att jag delar
              uppfattningen som man har ute i domstolarna. Vi har en del domstolar
              som är för små. Det fungerar illa. Bakgrunden är att vi har haft
              en utveckling här i landet som gör att bygder töms på människor
              och verksamhet. Det får konsekvenser också för domstolsorganisationen.
            </seg>
            <seg n="9d127ca1">
              Vad vi måste göra är att väga närheten och rättsväsendets närvaro
              mot möjligheten att bedriva en professionell verksamhet. Där har
              vi i flera omgångar gemensamt från alliansen efterlyst en tydligare
              riktlinje från regeringen. Det har varit en ad hoc -verksamhet
              som varit väldigt besvärlig att hantera.
            </seg>
            <seg n="9315fa5c">
              Justitieministern kan vara klar över att Moderaterna inte är
              några tingsrättskramare. Men vi vill ha en organisation som också
              kan vara effektiv och finnas med närhet till medborgarna. Då kan
              vi inte lägga ned alla tingsrätter även om en del av dem är små.
            </seg>
          </u>
          <note type="speaker" n="96e8cb1c">
            Anf. 57 Justitieminister THOMAS BODSTRÖM (s):
          </note>
          <u who="thomas_bodstrom_202d69" xml:id="i-582f1060537a7c1e-0" n="cadfcb06" next="i-e55f447141ff89f5-0">
            <seg n="c726c55b">
              Herr talman! Beatrice Ask vet att det bara är trams att säga
              det är partiledarna som inte kommer överens. Det är Moderaterna
              som inte vill. Det är inte Beatrice Ask, utan det är Fredrik Reinfeldt
              och möjligtvis hans närmaste
            </seg>
          </u>
          <note n="2a75ac54">
            Anf. 58 FÖRSTE VICE TALMANNEN:
          </note>
          <u who="thomas_bodstrom_202d69" xml:id="i-e55f447141ff89f5-0" n="cadfcb06" prev="i-582f1060537a7c1e-0">
            <seg n="e516f322">
              Jag får erinra om att det gäller att hålla sig till ämnet här.
              Detta är en interpellationsdebatt och inget privat gräl.
            </seg>
            <seg n="232a5bc2">
              Det är jag som avgör detta. Nu håller vi oss till interpellationsdebatten.
              Ni har haft ett antal inlägg om det som inte hör till interpellationsdebatten.
            </seg>
          </u>
          <note n="667b6719">
            (Justitieminister THOMAS BODSTRÖM: Herr talman! Nyss talade man
            om Annika Billström.)
          </note>
          <note type="speaker" n="b6ca7417">
            Anf. 59 Justitieminister THOMAS BODSTRÖM (s):
          </note>
          <u who="thomas_bodstrom_202d69" xml:id="i-247b145f675c3fae-20" n="cadfcb06">
            <seg n="aa75df11">
              Herr talman! Jag ska försöka svara på de andra frågorna.
            </seg>
            <seg n="f39d66f2">
              När det gäller att trängselskatt kommer att innebära kraftiga
              förbättringar för miljön är det intressant att Moderaterna kallar
              det för vansinnigt. Det är väl också den synen man har. Vi tycker
              att det är ett bra projekt. Om det får effekter på domstolar och
              i vilken utsträckning får vi återkomma till och se. Jag tror inte
              att det blir den utveckling som Hillevi Engström talar om. Låt
              oss ändå vara ödmjuka och säga att ingen av oss vet exakt hur
              det blir.
            </seg>
            <seg n="09528388">
              Det kan finnas principiella skäl. Man kan diskutera ur en principiell
              synvinkel utan att lägga sig i huruvida domare ska ses på ett
              annat sätt än åklagare, som också fattar rättsliga beslut. Den
              enda som har lagt sig i den här frågan är faktiskt du, Johan Pehrson.
              Du har stått och sagt: Så ska vi inte ha det. Det är du som lägger
              dig i hur Domstolsverket som självständig myndighet ska föreslå
              löner. Det tycker jag inte att man ska göra, allra minst i riksdagen.
              Jag anser, som du sade inledningsvis, att lönesättning är en facklig
              fråga. Därför tycker jag inte att vi ska lägga oss i det, varken
              jag eller Johan Pehrson. Sedan kan vi ha en principiell diskussion
              om för- och nackdelar. Men det är inte vi som ska avgöra den saken.
            </seg>
            <seg n="8a01e564">
              Det är klart att det är oppositionens sak att kritisera. Det
              är inget konstigt med det. Det är klart att det finns bekymmer
              i svenska domstolar. Det är bekymmersamt innevarande år. Det är
              jag fullt medveten om, och jag har också sagt det vid tidigare
              tillfällen. Men jag vill ändå för balansens skull säga följande.
            </seg>
            <seg n="eff06a67">
              När man gör en jämförelse mellan svenska domstolar och utländska
              domstolar kan vi se att de svenska domstolarna har ett betydligt
              bättre resultat. Jag har fått frågor av EU-kommissionären Antonio
              Vitorino om hur det kommer sig att Sverige har så korta handläggningstider
              jämfört med andra länder. Det tycker jag ändå är värt att säga,
              även om vi naturligtvis strävar efter att de ska kunna bli ännu
              kortare.
            </seg>
            <seg n="edcaf796">
              När det gäller till exempel brottmål är meridiantiden drygt två
              månader. Det är en väsentligt kortare tid än vad man har i många
              andra länder för sina brottmål. Men det kan naturligtvis bli ännu
              bättre.
            </seg>
          </u>
          <note type="speaker" n="fa1c59be">
            Anf. 60 JAN ERTSBORN (fp):
          </note>
          <u who="jan_ertsborn_fe5963" xml:id="i-7a7e282908195c7b-2" n="0b77b55d">
            <seg n="6d831d21">
              Herr talman! Jag tackar för det sista inlägget från justitieministern.
              Det kan kanske sägas inge lite grann hopp.
            </seg>
            <seg n="63512513">
              Vad som slår mig och som gör mig lite bekymrad är att i justitieministerns
              värld är det i huvudsak brottmål som det handlar om i domstolarna.
              Jag som har min huvudsakliga sysselsättning i lagutskottet tänker
              väldigt mycket på tvistemål. Där är bekymren stora.
            </seg>
            <seg n="0d603d46">
              Jag är väl medveten om att situationen jämfört med andra europeiska
              länder är förhållandevis god i Sverige. Men vi har sett en klar
              försämring på senare år när det gäller tidsaspekten. Den gör mig
              bekymrad. Den hör vi om. Vi kommer tyvärr att höra från Europadomstolen
              i sinom tid att vi inte klarar att uppfylla våra skyldigheter
              enligt Europakonventionen. Vi behöver ordentliga tillskott till
              rättsväsendet.
            </seg>
            <seg n="87fab410">
              Domstolsväsendet kostar i dag drygt 4 miljarder. Vi behöver kanske
              ett par hundra miljoner till för att vi ska få in det antal domare
              vi behöver. Om jag hade haft möjlighet som oppositionspolitiker
              att biträda justitieministern vid de interna förhandlingarna i
              regeringen om finanserna som säkert pågår, och kanske framför
              allt med samarbetspartierna, skulle jag ha mycket enkelt för att
              få fram pengarna.
            </seg>
            <seg n="07e251de">
              Det finns åtskilliga saker man kan jämföra med. Men att låta
              domstolsväsendet gå på knäna och samtidigt låta Miljöpartiet styra
              och göra av med bortemot 4 miljarder på ett friår kommer vi aldrig
              att kunna acceptera från oppositionens sida. Jag hoppas att justitieministern
              tar till sig detta och att vi sakta men säkert får en förbättring
              i domstolsväsendet.
            </seg>
          </u>
          <note type="speaker" n="19d15ce2">
            Anf. 61 Justitieminister THOMAS BODSTRÖM (s):
          </note>
          <u who="thomas_bodstrom_202d69" xml:id="i-247b145f675c3fae-21" n="cadfcb06">
            <seg n="7b1c2b37">
              Herr talman! Jag delar uppfattningen att det är bekymmersamt
              i år. Men i statistiken ser det också ganska positivt ut för de
              år som varit under 2000-talet. Jag ska inte säga att det ser ut
              så överallt. Framför allt finns det också stora skillnader mellan
              olika domstolar trots att man har ungefär samma resurser.
            </seg>
            <seg n="1496cfeb">
              När man ser till bland annat brottmål men också tvistemål kan
              man se att det ligger ganska jämt. På vissa håll ser man till
              och med en viss förbättring under flera år och inom flera verksamhetsdelar
              och för olika slags målgrupper.
            </seg>
            <seg n="67ac8d61">
              Vi har lite olika roller här. Det kommer också fram i kritiken.
              Det är bekymmersamt. Men det är inte på det sätt som har beskrivits
              i andra sammanhang. Jag vill inte säga att Jan Ertsborn har gjort
              det. Det har sagts att svenska domstolar inte klarar av någonting
              och att det skulle vara på ett sätt som är helt oförenligt med
              Europakonventionen och annat. Det är inte så.
            </seg>
            <seg n="f09bdaf1">
              Det är klart att också Sverige liksom andra i vissa mål har dröjt
              för länge med handläggningen. Det gäller alla länder. Men internationellt
              sett ligger vi bra till. Vi ska naturligtvis fortsätta att sträva
              mot ännu fler förbättringar.
            </seg>
          </u>
          <note n="4d321990">
            Överläggningen var härmed avslutad.
          </note>
          <note n="3791f532">
            9 § Svar på interpellation 2004/05:556 om ekonomin i åklagarväsendet
          </note>
          <note type="speaker" n="85ddcb9b">
            Anf. 62 Justitieminister THOMAS BODSTRÖM (s):
          </note>
          <u who="thomas_bodstrom_202d69" xml:id="i-247b145f675c3fae-22" n="cadfcb06">
            <seg n="ed5bc079">
              Herr talman! Johan Pehrson har frågat mig om jag avser att vidta
              några åtgärder för att förändra den ekonomiska styrningen av svenskt
              åklagarväsende för att befrämja långsiktighet och möjlighet till
              hållbar utveckling.
            </seg>
            <seg n="305bdf00">
              Jag vill inledningsvis framhålla att Sverige har ett bra åklagarväsende.
              Åklagarverksamheten präglas generellt sett av hög kvalitet och
              god effektivitet.
            </seg>
            <seg n="9c07180e">
              Jag vill också understryka att regeringen har gjort stora satsningar
              på rättsväsendet. Dessa insatser har skapat goda förutsättningar
              för bland annat åklagarverksamheten. En del i satsningarna har
              varit att förstärka åklagarmyndighetens ekonomiska resurser. Jag
              kan nämna att sedan jag tillträdde som justitieminister har åklagarorganisationen
              tillförts 25 miljoner kronor år 2001, 50 miljoner kronor år 2003
              och ytterligare 25 miljoner kronor för år 2005. I budgetpropositionen
              för 2005 aviserades dessutom att åklagarmyndighetens anslag ska
              ökas med ytterligare 25 miljoner kronor från och med 2007. De
              nu nämnda förstärkningarna medför att åklagarmyndighetens ekonomiska
              situation i dag måste bedömas som god.
            </seg>
            <seg n="53f5a4f9">
              Till de budgetförstärkningar som gjorts har regeringen även varit
              pådrivande i reformarbetet gällande åklagarväsendets organisation.
              Vid årsskiftet slogs den centrala förvaltningsmyndigheten riksåklagaren
              och de sex regionala åklagarmyndigheterna inom åklagarorganisationen
              samman till en myndighet. På längre sikt bör den reformen leda
              till att medel omfördelas från administrativ verksamhet till rättslig
              utveckling och operativ åklagarverksamhet. Reformen skapar goda
              verksamhetsmässiga förutsättningar för en hög och effektiv lagföring.
            </seg>
            <seg n="b1ccc43c">
              I slutet av 2004 beslutade regeringen att de flesta myndigheters
              anslagssparande för 2004 och 0,6 % av anslaget för 2005 ska ställas
              till regeringens disposition. Regeringen har en skyldighet att
              vidta åtgärder om det finns en risk att ett beslutat tak för statens
              utgifter kommer att överskridas. Till skillnad från de borgerliga
              partierna tar regeringen ansvar för den ekonomiska politiken.
              Det är skälet till att vi har valt att ställa en del av åklagarmyndighetens
              anslag till regeringens disposition.
            </seg>
            <seg n="1fc7ae32">
              Det är viktigt att komma ihåg att dessa utgiftsbegränsningar
              inte riktade sig enbart mot rättsväsendets myndigheter. Dessa
              var med några få undantag generella för hela statsförvaltningen.
              Jag är givetvis medveten om att dessa åtgärder till viss del har
              förändrat förutsättningarna för åklagarmyndighetens verksamhet
              under detta år.
            </seg>
            <seg n="8538362c">
              Jag vill dock ännu en gång betona att regeringen under flera
              år har bedrivit ett aktivt och strategiskt arbete i syfte att
              förstärka åklagarväsendets kapacitet att bekämpa brott. Detta
              arbete ska fortsätta.
            </seg>
            <seg n="c43cac80">
              Jag kommer att noga följa åklagarmyndighetens verksamhet och
              resultat. Om ytterligare insatser skulle behövas för att fullfölja
              statsmakternas intentioner för utvecklingen av åklagarverksamheten
              kommer regeringen att vidta dessa.
            </seg>
          </u>
          <note type="speaker" n="59132005">
            Anf. 63 JOHAN PEHRSON (fp):
          </note>
          <u who="johan_pehrson_abbeca" xml:id="i-bc047fc44430fe8b-6" n="1cfd7f05">
            <seg n="03ed1557">
              Herr talman! Jag bortser från det där med att regeringen tar
              ansvar för ekonomin. Mig veterligen körs statens budget med enorma
              underskott just nu. De som kommer att få betala detta i framtiden
              är bland annat de människor som besöker oss i riksdagen i dag
              här på läktaren. Välkomna till riksdagen!
            </seg>
            <seg n="2bbdb2c3">
              Vi ska i dag, nu i den här interpellationsdebatten, prata om
              åklagarna. Det är någon som är väldigt viktig i rättsväsendet
              en spelare som fungerar som vändkors när det gäller hur polisen
              ska jobba och vad som ska föras vidare till domstol. Det är en
              spelare som sätter mycket av rättspraxis och bestämmer vad som
              ska drivas vidare i narkotikamål och sexualbrottsmål så att vi
              får vettiga straff i det här landet och så att det inte bara blir
              människor som har skjutit en varg som sätts i fängelse.
            </seg>
            <seg n="c6eaf820">
              Åklagarna har en mycket central roll som också är viktig ur rättssäkerhetssynpunkt.
              Det är viktigt att det är hög kvalitet på åklagarnas arbete och
              att domarna håller hela vägen så att vi slipper få fall där det
              pratas om justitiemord. Jag är mycket oroad, tillsammans med Justitiekanslern
              och med riksåklagarens egen nämnd som har projekt för att stärka
              rättssäkerheten därför att man känner att det är svajigt.
            </seg>
            <seg n="3b723bf3">
              Hur ser det då ut i dag? Vi har en mycket pressad åklagarmyndighet.
              Vi hade generaldirektören och riksåklagaren Fredrik Wersäll hos
              oss i utskottet för en tid sedan. Han berättade hur han nu helt
              medvetet kör verksamheten med fulla underskott. Varför då? sade
              vi. Han sade: Jag kan inte här och nu säga det här åt mina medarbetare,
              som just har genomfört en stor omorganisation som är bra i mångt
              och mycket. Man har sparat ihop 16 miljoner kronor för att ha
              lite smörjmedel så att alla kan känna att det verkligen blir mer
              åklagarverksamhet, mer stöd för brottsoffer och mer kamp mot sexualbrott,
              mer kamp mot rån, bilinbrott, husinbrott och misshandel på öppen
              gata och så vidare helt enkelt mer kraft för att bekämpa brott.
              Det skulle nämligen inte bli så eftersom regeringen tog in pengarna
              den 22 december. Det var pengar som lovades den 16 december. Det
              blev också ytterligare indragningar. Han kör just nu med underskott,
              och det är ganska allvarligt.
            </seg>
            <seg n="344cdc14">
              Regeringen säger att man har varit pådrivande i arbetet. Det
              är ingen som jobbar hos åklagarna som känner igen den verklighetsbilden.
              Åklagarna har själva kommit på ett bättre sätt att organisera
              sig. Vad jag har förstått försöker regeringen inte ägna sig åt
              att vara pådrivande när det gäller hur myndigheterna ska organisera
              sig. När vi hade polisdebatten nyss, herr talman, sade Thomas
              Bodström att han inte bryr sig om hur polisen organiserar sig.
              Han tycker inte att det är viktigt att det finns en lokal polischef,
              fast det finns en turistchef. Däremot har han pådrivit och tydligen
              suttit med pennan och gjort hela ritningen för åklagarna. Det
              är så klart helt ologiskt.
            </seg>
            <seg n="72726718">
              Det som man saknar i den omorganisation är, som Folkpartiet har
              pekat på, att Ekobrottsmyndigheten inte inkorporeras. Det borde
              den göra. Nu finns det utredningar på utredningar och utredningar
              ett par gånger till som kommer att peka på att Ekobrottsmyndigheten
              och dess duktiga medarbetare måste inkorporeras i den samlade
              åklagarverksamheten så att man kan samla kampen mot den organiserade
              brottsligheten. Knark och penningtvätt hänger ihop det är ingen
              kärnfysikvetenskap, utan det borde regeringen känna till.
            </seg>
            <seg n="82b91369">
              Men detta vägrar man göra, och nu förslösas tiotals miljoner
              kronor i administration genom att detta fortsätter. Om man ska
              ha en samlad åklagarorganisation, som regeringen säger, så ska
              man ha just en samlad organisation för åklagarna och inte en delad.
            </seg>
            <seg n="573536d1">
              Nu går jag över till ekonomin. Det som Thomas Bodström räknar
              upp i sitt interpellationssvar, herr talman, är kompensationer
              för den otillräckliga pris- och löneomräkningen. Alla någorlunda
              friska regeringen kommer under de närmaste åren alltid att ha
              lite extra pengar att ge igen för att visa att man lägger på någonting.
              Det beror på att man inte kompenserar för att åklagarna får högre
              löner, att elräkningen stiger och att kopiatorpapperet ökar i
              kostnad. Då måste man få ersättning för det. Man kan ju inte slarva
              med själva åklagarverksamheten, för då riskerar vi att sätta rättssäkerheten
              på spel.
            </seg>
            <seg n="937a52f5">
              Jag hoppas att regeringen tar allvarligt på denna viktiga grindvaktsfunktion.
              Ett åklagarväsende är viktigt för rättsbildningen och det är viktigt
              för rättssäkerheten. Vi ska inte ha fler oskyldigt dömda i svenska
              domstolar, och vi ska inte ha fler skyldiga som inte är dömda
              i svenska domstolar. Då är åklagarna, herr talman, helt centrala
              i verksamheten.
            </seg>
          </u>
          <note type="speaker" n="1490db5d">
            Anf. 64 BEATRICE ASK (m):
          </note>
          <u who="beatrice_ask_00e90e" xml:id="i-8fdba27687b197f6-4" n="f161b88c">
            <seg n="03366b63">
              Herr talman! Åklagarmyndigheten är en ganska liten myndighet.
              Johan Pehrson har beskrivit hur otroligt central den ändå är i
              rättsväsendet. Den har alldeles nyligen också omorganiserats.
              Vi hade en del andra synpunkter från moderat sida på hur det skulle
              se ut. Likväl är det mycket som kostar när man moderniserar en
              verksamhet. Då är det besvärligt om budgeten inte håller från
              ett år till ett annat.
            </seg>
            <seg n="2d5d7648">
              När vi träffade riksåklagaren i utskottet för någon vecka sedan
              var han bekymrad bland annat över att den satsning på fortbildning
              av åklagare som han planerat nog inte kunde genomföras. Det handlar
              framför allt om utbildning vad gäller sexualbrott och familjerelaterat
              våld. Riksåklagaren hade uppmärksammat att regeringen och riksdagen
              har antagit en ny sexualbrottslag. Man hade också på eget initiativ
              genomfört en ganska omfattande genomlysning av hundratals våldtäktsdomar
              för att se hur det ser ut. Där kunde man konstatera brister i
              både polisens arbete och på åklagarsidan.
            </seg>
            <seg n="d5c0e9c2">
              Jag var rätt så på det klara med att det finns en övertygelse
              hos riksåklagaren om att det är viktigt att ge några åklagare
              särskild kompetens för att hantera de här mycket besvärliga frågorna.
              Nu blir inte det av, och då är ändå sexualbrott och familjerelaterat
              våld någonting som regeringen och riksdagen säger att vi prioriterar.
            </seg>
            <seg n="ecbf2939">
              Det är den signalen som jag tycker är så viktig att skicka och
              som jag tycker att ministern ska svara på. Är det meningen att
              vi nu ska leka svälta räv med åklagarväsendet och att man ska
              anpassa sig i den här organisationen? Detta är en liten myndighet
              som har effektiviserat verksamheten rätt ordentligt de senaste
              åren och som har fått ned högarna ganska ordentligt. Den har ambitionen
              att jobba modernt. Då tycker jag inte att det går att göra på
              det här sättet.
            </seg>
            <seg n="921cbfbd">
              Dessutom har vi en allt grövre och alltmer komplicerad internationellt
              relaterad brottslighet som också medför helt nya utmaningar bland
              annat för åklagarna. Även där känner jag att vi skulle behöva
              ha resurser för att ge utvecklingsenheterna, eller vad de nu kommer
              att heta, utrymme för de specialutbildningar, de utredningar och
              det arbete som måste göras. Men det går nu i stå.
            </seg>
            <seg n="106b2860">
              Det vore intressant att veta hur ministern ser på det långsiktiga
              kvalitetsarbetet som jag har haft väldigt stor respekt för när
              det gäller just åklagarmyndigheten.
            </seg>
          </u>
          <note type="speaker" n="6e2506f5">
            Anf. 65 HILLEVI ENGSTRÖM (m):
          </note>
          <u who="hillevi_engstrom_306ee4" xml:id="i-b969a2ec0ddb1093-4" n="00b99d77">
            <seg n="33ae45e3">
              Herr talman! Rättsväsendet består av en kedja med många aktörer.
              I dag har vi behandlat de fyra huvudaktörerna, polis, åklagare,
              kriminalvård och domstolar. Jag tror att det är viktigt att regeringen
              satsar långsiktigt och strategiskt på alla dessa fyra aktörer
              på ett helt annat sätt än vi ser i dag. I dag präglas regeringens
              politik mer av ad hoc -tänkande. Det känns väldigt märkligt för
              de här myndighetscheferna när de inser att budgeten inte blir
              vad de hade tänkt sig, trott eller fått löften om. Alla myndigheter
              inom staten ska ju spara lika mycket, och man drar in anslagssparande
              som de har tänkt investera i utbildningar, som Beatrice Ask tog
              upp, på att förhindra och minska våldsbrott mot kvinnor, sexualbrott
              mot ungdomar och annat. När man gör de här ad hoc -lösningarna
              försämrar det verksamhetens möjligheter att över huvud taget bedriva
              en effektiv brottsbekämpning.
            </seg>
            <seg n="2ca78f61">
              Vi menar att det är viktigt att man håller den här treårsbudgeteringen
              så att man kan vara sparsam ett år och spara i ladorna för att
              satsa strategiskt på en kompetensutveckling för personalen, på
              ny teknik eller vad som nu kan behövas. Den politik som regeringen
              för kommer i stället att leda till att varje verksamhet gör av
              med sina anslag innan budgetåret är slut, kanske på mindre genomtänkta
              projekt.
            </seg>
            <seg n="0ca8fe36">
              Jag vågar påstå att den viktigaste frågan för myndighetschefer
              och för chefer på olika nivåer inom rättsväsendet i dag är, som
              jag sade tidigare i polisdebatten, budget, budget och att hålla
              budget. Vi moderater tycker att det absolut viktigaste är brott,
              brott och brott. Vi ska förebygga brott, bekämpa brott, utreda
              brott och framför allt se till att brott blir lagförda, att de
              som begår brott har en chans att bli rehabiliterade i större utsträckning
              och att minska återfallen i brott. Allting rör sig i väldigt stor
              utsträckning om budget.
            </seg>
            <seg n="ec8a0625">
              Jag skulle vilja veta vad justitieministern har för analys av
              vilka konsekvenser den här förda politiken med den här kortsiktigheten
              får för rättsväsendets aktörer. Jag vill också veta varför alla
              myndigheter har ålagts samma sparbeting när de har helt olika
              problem. Jag vågar också påstå att de är olika viktiga för medborgarna.
              Den mamma som har fått sin dotter våldtagen i någon av de över
              700 våldtäkter som inträffar i Helsingforss län kan knappast njuta
              av ett friår, av att slippa jobba. Det allra viktigaste för de
              flesta medborgare är att känna sig trygga, att kunna gå ut på
              gatan och att kunna ha sina ungdomar ute på stan utan att vara
              rädda för att någonting ska hända dem.
            </seg>
            <seg n="89a0e2d2">
              Därför tycker vi moderater att det är märkligt att alla myndigheter
              ska spara lika mycket. Jag tycker att vissa myndigheter trots
              allt har en viktigare verksamhet.
            </seg>
          </u>
          <note type="speaker" n="523dd5c1">
            Anf. 66 Justitieminister THOMAS BODSTRÖM (s):
          </note>
          <u who="thomas_bodstrom_202d69" xml:id="i-247b145f675c3fae-23" n="cadfcb06">
            <seg n="5abaa13a">
              Herr talman! Förra året fick vi kritik. Ni sade att det hade
              satsats för lite på åklagarmyndigheten. Det visade sig att den
              kritiken var helt fel. Det blev 16 miljoner i överskott. Då finns
              det möjlighet att ta det i beaktande att man kan använda detta
              till annat. Det var det som sades.
            </seg>
            <seg n="1a06b9ae">
              Sedan var det ett sparbeting som inte på något sätt innebär att
              det inte har satsats på åklagarna. Det är ett sparbeting för alla.
              För åklagarna innebar det 5 miljoner sammanlagt. Det är alltså
              dessa pengar vi pratar om.
            </seg>
            <seg n="288690ad">
              Jag vill understryka att de satsningar som har gjorts på åklagarmyndigheten
              och de satsningar som har presenterats kommer naturligtvis att
              fortsätta framöver, och det är ordentliga tillskott.
            </seg>
            <seg n="8aedb3e6">
              Johan Pehrson tog upp frågan om polischef. Nej, jag har inga
              åsikter i detalj om hur man ska ha det med polischefer i kommuner.
              Det är någonting helt annat med en åklagarmyndighetsförändring
              som finns i en proposition från regeringen. Det vore märkligt
              om jag inte hade åsikter om den propositionen. Där tror jag nog
              att Johan Pehrson högg ganska ordentligt i sten.
            </seg>
            <seg n="88f6f6f5">
              Det blir lite märkligt att stå och tala om budget i fyra interpellationsdebatter.
              Här sitter ni som kommer från olika partier, och ni är inte på
              något sätt överens trots att ni sitter så nära varandra. Ni talar
              om att ni vill göra ökade satsningar, men de bygger på ersättningsnivåer
              som absolut inte kan accepteras av Folkpartiet och på indragna
              bistånd till de fattigaste i världen som Folkpartiet absolut inte
              vill ha.
            </seg>
            <seg n="cb1a9fde">
              Kom igen när ni har en budget! Då kan vi ha en ordentlig budgetdebatt.
              Det finns ingen här, varken åhörare eller någon annan, som kan
              tala om ni kommer att genomföra de här sakerna.
            </seg>
            <seg n="17c87a3a">
              Hillevi Engström säger att man inte ska bry sig om budgeten.
              Det bekräftar väl bara bilden av hur lättsinnigt man har sett
              på frågan om ekonomin tidigare. Kan man inte komma överens ens
              i opposition blir det väldigt svårt att ha en budgetdebatt, särskilt
              när det gäller interpellationer från olika partier som har helt
              olika inställningar till hur olika saker ska finansieras.
            </seg>
            <seg n="b0f2deba">
              Vi kommer att fortsätta att bedriva det här arbetet. Vi kommer
              att fortsätta att göra de här satsningarna på åklagarna. Det är
              mycket viktigt. Jag tycker att det är väldigt roligt att träffa
              Fredrik Wersäll som kan berätta hur mycket de här tillskotten
              har betytt för Åklagarmyndigheten.
            </seg>
            <seg n="5c01849b">
              Sedan ska det sägas att varje myndighet i hela Sverige alltid
              kommer att vilja ha mer pengar. Det ser jag som positivt. Det
              ser jag som ett tecken på hög ambition. Det kommer varje myndighet
              alltid att vilja ha. Jag kan också försäkra er om att vi har fått
              en stor uppskattning för den satsning som vi har gjort på åklagarmyndigheten.
            </seg>
          </u>
          <note type="speaker" n="18d45648">
            Anf. 67 JOHAN PEHRSON (fp):
          </note>
          <u who="johan_pehrson_abbeca" xml:id="i-4bb5a96b44ebdb8d-0" n="1cfd7f05" next="i-038e53a6e93dfe86-0">
            <seg n="8c251a44">
              Herr talman! Är det okej om jag tar några repliker på detta med
              att finansiera rättsväsendet, som vi i alliansen tycker att man
              ska göra?
            </seg>
          </u>
          <note n="7e80f703">
            Anf. 68 FÖRSTE VICE TALMANNEN:
          </note>
          <u who="johan_pehrson_abbeca" xml:id="i-038e53a6e93dfe86-0" n="1cfd7f05" prev="i-4bb5a96b44ebdb8d-0">
            <seg n="961a0c6b">
              Det ligger inom ramen för en interpellationsdebatt att man kan
              diskutera finansieringen.
            </seg>
          </u>
          <note type="speaker" n="7c6f1570">
            Anf. 69 JOHAN PEHRSON (fp):
          </note>
          <u who="johan_pehrson_abbeca" xml:id="i-bc047fc44430fe8b-7" n="1cfd7f05">
            <seg n="21d0b47c">
              Tack så mycket, herr talman! Då ska jag säga att den borgerliga
              alliansen inte tycker att vi ska avindustrialisera Sverige i rask
              takt såsom ni gör nu genom att stänga av kärnkraften. Människor
              i Sverige är förtidspensionerade i väldigt hög grad, och efter
              tio år har regeringen upptäckt att det kanske finns något fusk
              där. Godmorgon! Nu ska det vidtas några åtgärder mot detta, men
              samtidigt satsar man stenhårt på friår till stora miljardkostnader.
            </seg>
            <seg n="500c8bfc">
              Nu diskuterar vi åklagarväsendet som nyckelspelare när det gäller
              rättssäkerheten, och vi pratar om 16 miljoner kronor. Det jag
              nyss hörde justitieministern säga är faktiskt chockerande. Han
              säger: De hade ett överskott för innevarande år på 16 miljoner,
              och då kan vi ta in detta. Så sade justitieministern, herr talman.
            </seg>
            <seg n="4fd374c2">
              Vi pratar om det system som vi i Sverige har kämpat oss till
              efter några år av elände där man ska kunna ha anslagsöverskott
              och anslagskrediter. Man ska kunna ha medel över ett år för att
              kunna satsa nästa år. Fredrik Wersäll och de riksåklagare som
              har varit före honom har kämpat för den här reformen. De har sparat
              ihop några kronor för att göra sin personal glad, för att visa
              lite ledarskap och för att kunna satsa när man gör en så här stor
              förändring. Då kommer justitieminister Thomas Bodström och tar
              dessa pengar i ett enda nafs, och han gör det med glädje. Vi talar
              om 16 miljoner kronor. Friåret kostar 4 miljarder.
            </seg>
            <seg n="75f1643f">
              Finansutskottet skriver så här: Systemet med anslagssparande
              och anslagskrediter på ramanslag syftar till att myndigheterna
              ska kunna utnyttja sina anslagsmedel på ett ansvarsfullt, långsiktigt
              och effektivt sätt. Åtgärder som innebär att sparade medel inte
              får användas och eventuellt kan komma att dras in riskerar att
              skicka signaler i motsatt riktning. Metoden att begränsa användningen
              av sparade medel har använts tidigare, men skrivningarna i budgetpropositionen
              för 2005 är mer långtgående än tidigare. Det är första gången
              som regeringen använder ett generellt stopp för förbrukning av
              anslagsbehållningar i stället för att peka ut vissa områden. Man
              tar över alla myndigheter. Det är ingen skillnad på Glesbygdsverket
              och Domstolsverket. Det är ingen skillnad på Ungdomsstyrelsen
              och åklagarverksamhet i Sverige. Om myndigheterna inte ges möjlighet
              att använda medel som man har sparat ligger det naturligtvis nära
              till hands att inte längre spara några pengar till årsskiftet.
              Den ansvarsfullhet som spar- och kreditmöjligheterna är tänkta
              att skapa riskerar att undergrävas av återkommande begränsningar
              i möjligheten att använda sparade medel. Det blir åter rationellt
              för myndigheter att göra av med pengar före årsskiftet. Den sista
              meningen är ett direkt citat.
            </seg>
            <seg n="55f6a574">
              Är det så den ekonomiska styrningen över de rättsvårdande myndigheterna
              ska se ut från den här regeringen kommer allvaret i den situation
              vi har i dag bara att fördjupas.
            </seg>
            <seg n="87067a9b">
              Jag vill inget hellre än att vi ska ha ett effektivt och bra
              åklagarväsende. Jag vet att justitieministern delar den uppfattningen,
              herr talman. Men tillsammans med Vänsterpartiet och Miljöpartiet
              hittar han på alla möjliga abrovinker för att sitta kvar vid makten
              i det här landet. Man lämnar alla principer. Alla konstitutionella
              överväganden far all världens väg. I stället ger man konstiga
              vallöften om att det ska drivas igenom reformer. Miljöpartiet
              ska ha det, och Vänsterpartiet ska ha det. Det ska inte vara någon
              kärnkraft. Vänsterpartiet tycker att vi ska förstatliga företag.
              Det är Thomas Bodströms regeringsunderlag.
            </seg>
            <seg n="9aaaca87">
              Vi tycker också lite olika inom den borgerliga alliansen, men
              det är ju en avsevärd skillnad mot den ocean av åsiktsskillnader
              som finns mellan s, v och mp, som styr det här landet just nu.
              Jag skulle inte heller vilja något annat än att vi kunde ha breda
              uppgörelser om rättsväsendet i det här landet. Justitieministern
              kan bjuda in den borgerliga alliansen för att resonera om hur
              vi tryggar åklagarväsendet, domstolsväsendet, polisen och kriminalvården,
              för det är centralt i det här landet och är inget som kan bedrivas
              för socialdemokratiska maktpolitiska syften.
            </seg>
          </u>
          <note type="speaker" n="e9c098fd">
            Anf. 70 BEATRICE ASK (m):
          </note>
          <u who="beatrice_ask_00e90e" xml:id="i-8fdba27687b197f6-5" n="f161b88c">
            <seg n="7ff0b3d2">
              Herr talman! Väljarna gav oss i uppdrag att vara opposition,
              och oppositionens uppgift i en demokrati är att peka på de brister
              som majoritetens förslag innehåller. Det är huvuduppgiften. Det
              är också någonting som vi gör, delvis i olika tonarter, från oppositionens
              sida, samtidigt som vi förbereder oss för att sitta på majoritetssidan.
              Det har vi gjort när det gäller rättsväsendets ekonomi genom att
              framför allt gå igenom nuläget och verkligheten för att se att
              vi ligger någorlunda åt samma håll och har samma verklighetsbeskrivning.
            </seg>
            <seg n="66bafff0">
              När det gäller åklagarväsendet får vi nu höra: Ja, man hade ett
              överskott. Det vet ju justitieministern också: Man kan driva alla
              verksamheter så att de får överskott det är inga som helst problem.
              Problemet är vad man då tvingas göra avkall på. Problemet är vad
              pengarna räcker till. Då är det justitieministern som sitter på
              möjligheten att påverka hur stor den där plånboken är.
            </seg>
            <seg n="46190c1c">
              Det vi kritiserar nu är denna panikbromsning och brist på långsiktighet
              när det gäller åklagarväsendet, som gör att viktiga uppgifter
              och utmaningar inte är något man kan ta sig an. Jag vill fråga
              justitieministern: Anser regeringen eller anser regeringen inte
              att det är angeläget att särskilt vidareutbilda åklagare om sexualbrott
              och våldsrelaterade brott inom familjerna? För oss moderater är
              det självklart att det här är oerhört angeläget. Vi vet att det
              finns brister i hanteringen. Det är svår materia att arbeta med,
              och det är viktigt att man då kan spara pengar, kanske i ett år,
              för att göra en ordentlig satsning. Och tiden borde vara nu, när
              vi precis har fått en organisation som väl utformades för att
              utvecklingsarbetet inom riksåklagarmyndigheten skulle bli bättre.
            </seg>
          </u>
          <note type="speaker" n="195c16a0">
            Anf. 71 HILLEVI ENGSTRÖM (m):
          </note>
          <u who="hillevi_engstrom_306ee4" xml:id="i-b969a2ec0ddb1093-5" n="00b99d77">
            <seg n="1a444451">
              Herr talman! Jag tycker att det är tråkigt när argumenten tryter
              så att man måste gå på personer och påstå att någon har en lättsam
              syn på budgeten. Jag trodde att det fanns en mer seriös inställning
              än så när det gäller brottsbekämpning.
            </seg>
            <seg n="2dd1fef1">
              För oss moderater är det nämligen så att det är viktigare att
              minska antalet våldsbrott. Vi kan inte acceptera att fler än 700
              flickor och kvinnor blir våldtagna i Helsingfors varje år, en
              tendens som fortsätter att öka. Vi kan inte acceptera att bostadsinbrotten
              fortsätter att öka, särskilt här i Helsingforss län. Det kommer
              vi aldrig att acceptera. För oss är det viktiga att människor
              är fria individer som vågar leva ett fullödigt liv, och då får
              man faktiskt se till att det måste vara den primära uppgiften
              för rättsväsendets aktörer, i stället för att hela tiden prata
              om att hålla budgeten och leverera ett överskott. Vi menar att
              rättsväsendet tyvärr kommer att behöva kosta skattebetalarna pengar
              och att skattebetalarna hellre vill bli förskonade från brott
              än få ett ledigt friår för dem som är friska och fullt arbetsföra.
              Det är vår prioritering, och där skiljer vi oss från Socialdemokraterna.
            </seg>
            <seg n="49f1618f">
              Jag har fortfarande inte fått svar på min fråga vad regeringens
              politik innebär när man drar tillbaka anslag och anslagssparande
              från så viktiga myndigheter som rättsväsendets fyra huvudaktörer.
              Vad får det för konsekvenser? Inser inte justitieministern att
              det kommer att få konsekvenser som leder till kortsiktighet och
              att man gör av med sina budgetmedel innan budgetåret är slut?
              Så var det tidigare, och det var också därför man ändrade till
              treårsbudgetering inom statlig verksamhet. Det hoppas jag få svar
              på innan den här debatten är avslutad.
            </seg>
          </u>
          <note type="speaker" n="679c5d54">
            Anf. 72 Justitieminister THOMAS BODSTRÖM (s):
          </note>
          <u who="thomas_bodstrom_202d69" xml:id="i-247b145f675c3fae-24" n="cadfcb06">
            <seg n="cb310719">
              Herr talman! När det handlar om de 16 miljonerna som utgjorde
              överskottet är alltså beslutet att de kan stå till regeringens
              disposition att användas för åklagarmyndigheten, andra delar av
              rättsväsendet eller andra myndigheter. Det är så det fungerar.
            </seg>
            <seg n="904376b7">
              Det är naturligtvis riktigt att prioritera både brottsbekämpningen
              och budgeten, och om man inte klarar att hålla budgeten så är
              det våra myndigheter som får lida. Det har vi sett prov på tidigare.
            </seg>
            <seg n="1f4022c1">
              Jag tycker också att det är en avsevärd skillnad mellan det samarbete
              som vi har med samarbetspartierna, som definitivt också innebär
              en del slitningar, och det som presenteras här. Den avsevärda
              skillnaden är att vi kommer överens. Det gör inte ni. Jag har
              full förståelse för att man kan hamna i den situationen att man
              inte är överens det är fortfarande ett år kvar till valet men
              jag säger att det blir en väldigt märklig situation att diskutera
              ekonomiska förutsättningar för rättsväsendet med olika partier
              som har helt olika inställning till hur det ska finansieras. Det
              är det jag menar!
            </seg>
            <seg n="d45097d4">
              Jag kan säga att utöver att vi ska fortsätta se till så att det
              här arbetet ska drivas vidare med både en budget i balans, ökade
              tillskott och bättre brottsbekämpning så ska vi också se till
              så att polis och åklagare får de redskap de behöver för att kunna
              fortsätta bedriva ett bra arbete. Till skillnad från Hillevi Engströms
              direkt felaktiga påstående har faktiskt bostadsinbrotten i Helsingfors
              halverats på tio år, även om de hade ökat något 2004 jämfört med
              2003. Jag hoppas att Hillevi Engström inte sprider sådana direkt
              felaktiga påståenden, särskilt med tanke på att hon är polis.
            </seg>
          </u>
          <note type="speaker" n="b99a5552">
            Anf. 73 JOHAN PEHRSON (fp):
          </note>
          <u who="johan_pehrson_abbeca" xml:id="i-bc047fc44430fe8b-8" n="1cfd7f05">
            <seg n="5ed00d24">
              Herr talman! Den här förmiddagen har vi ägnat rätt mycket åt
              rättsväsendet, rättsstaten och faktiskt demokratin i Sverige.
              Varför talar vi i den borgerliga alliansen så mycket om rättsstatens
              återupprättande? Jo, det gör vi därför att vi tror att det har
              väldigt stor betydelse för demokratin att människor känner att
              myndigheterna på det här området kan förebygga brott, klara upp
              brott och se till att människor får påföljder och fängelsevistelser
              som är meningsfulla för att vi ska få ett tryggare och starkare
              Sverige.
            </seg>
            <seg n="d1261bbb">
              Detta är viktigt, inte minst ur ett socialt perspektiv. Vi vet
              ju om att brottsligheten drabbar de mest utsatta människorna mest.
              För oss i den borgerliga alliansen är det viktigt med en reform,
              ett återupprättande av rättsstaten och fokus på de här myndigheterna.
              Det handlar om ren socialpolitik. Det finns inte några som drabbas
              så mycket av brott som människor som redan är utsatta i samhället.
              Det är också en tillväxtfråga. Ska vi ha någon restaurangverksamhet
              som inte är kriminell här i landet så krävs det åtgärder på rättsnivå,
              inte minst bland åklagare. Ska vi ha en byggbransch som inte förfuskas
              så krävs det åtgärder på rättsnivå. Vi kan ta småföretagare som
              i dag inte får några försäkringar som exempel. Det är alltså en
              tillväxtfråga också. Detta är socialpolitik, demokratipolitik
              och tillväxtpolitik. Därför har vi haft den här debatten i dag.
            </seg>
            <seg n="5f84e41d">
              Vi kommer att gå till val på respektive partiprogram, Thomas
              Bodström. Det kommer ni också att göra från Socialdemokraternas
              sida. Vänsterpartiet och Miljöpartiet ska gå till val på att stänga
              kärnkraften och gå ut ur EU, och sedan ska ni samarbeta efter
              nästa val och fortsätta och vad jag har förstått bilda en koalitionsregering
              med medborgarlön för alla människor. Det finns ju ingen hejd på
              alla konstigheter som vi redan i dag kan få se från justitieministern,
              vice justitieministern och vice vice justitieministern, som redan
              nu håller på att invadera departementet. Det är ju fullt med röda
              och gröna människor, höll jag på att säga, som kommer in där från
              v och mp därför att ni har en regering tillsammans, men ni kommer
              att gå till val på olika partiprogram där ni inte är överens om
              det mest fundamentala som tillväxt, EU eller någonting.
            </seg>
            <seg n="9ee6ca27">
              Herr talman! Jag tänker nu avsluta med att tacka justitieministern
              för att han har varit här och lyssnat. Jag hoppas att han tar
              med sig lite av detta budskap så att vi kan fortsätta ha ett bra
              samarbete på andra områden.
            </seg>
          </u>
          <note type="speaker" n="369388df">
            Anf. 74 Justitieminister THOMAS BODSTRÖM (s):
          </note>
          <u who="thomas_bodstrom_202d69" xml:id="i-582f1060537a7c1e-1" n="cadfcb06" next="i-e55f447141ff89f5-1">
            <seg n="d5c3479a">
              Herr talman! Jag vill ge en kommentar till Hillevi Engström:
              Jag sade att det var en ökning 2004 jämfört med 2003, men att
              allmänt säga att brottsligheten ökar är faktiskt direkt felaktigt.
              Det har varit en halvering på tio år, och det tycker jag är viktigt
              att man faktiskt nämner och inte bara nämner någon förändring
              från ett år till ett annat.
            </seg>
            <seg n="1239114b">
              Så är det naturligtvis därför att polisen gör ett bra jobb Hillevi
              Engström och hennes kolleger men också naturligtvis för att vi
              har satsat, inte bara på resurser på rättsväsendet utan också
              på att arbeta brottsförebyggande. Det är någonting som vi hela
              tiden försöker lyfta fram, till skillnad från många av de borgerliga
              partierna.
            </seg>
            <seg n="5ca08966">
              Vi får inte glömma bort även om vi nu står här och talar om ekonomi
              och om rättsväsendet att det bästa sättet att bekämpa brott är
              att bekämpa de sociala orsakerna till att brott begås. Det är
              det som är den avgörande skillnaden mellan vårt alternativ och
              de spridda borgerliga alternativ som i vissa fall och från vissa
              partier direkt leder till större inkomstskillnader och sociala
              spänningar. Överallt där sådan politik har bedrivits har vi sett
              att den har lett till en ökad brottslighet. Det går inte att bara
              satsa på ökade resurser till rättsväsendet där är vi helt överens
              utan det gäller också att bekämpa dess orsaker.
            </seg>
          </u>
          <note n="63703bc1">
            Anf. 75 FÖRSTE VICE TALMANNEN:
          </note>
          <u who="thomas_bodstrom_202d69" xml:id="i-e55f447141ff89f5-1" n="cadfcb06" prev="i-582f1060537a7c1e-1">
            <seg n="fb3fe3f5">
              Hillevi Engström vill till protokollet få fört att hon inte har
              rätt till någon ytterligare replik.
            </seg>
          </u>
          <note n="4d321990">
            Överläggningen var härmed avslutad.
          </note>
          <note n="c50ff37e">
            10 § Svar på interpellation 2004/05:550 om de apatiska barnens
            sjukdomstillstånd
          </note>
          <note type="speaker" n="2f6aea32">
            Anf. 76 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-1f2a950783953b79-0" n="4c0f1e7d">
            <seg n="b4803fbc">
              Herr talman! Marita Aronson har frågat mig dels varför barnen
              med uppgivenhetssymtom kartläggs på Utrikesdepartementet och inte
              inom Socialdepartementet, dels vilken kontakt jag har haft med
              Socialdepartementet i frågan, dels vilka åtgärder jag avser att
              vidta för att hålla Socialdepartementet uppdaterat angående barn
              som har svåra stressreaktioner i form av stark uppgivenhet, de
              så kallade apatiska barnen.
            </seg>
            <seg n="099add27">
              Jag vill inledningsvis nämna något om respektive departements
              ansvarsområden. Socialdepartementet ansvarar bland annat för frågor
              rörande sociala tjänster, hälso- och sjukvård, främjande av hälsa
              samt barns rättigheter. Utrikesdepartementet, och jag som migrationsminister,
              ansvarar bland annat för prövningen av asylsökandes rätt att vistas
              i riket och mottagandet av asylsökande, däribland asylsökande
              barn. Utrikesdepartementet ansvarar även för överenskommelserna
              mellan staten och Landstingsförbundet om hälso- och sjukvård för
              asylsökande med flera.
            </seg>
            <seg n="1a5d1a26">
              Enligt överenskommelsen mellan staten och Landstingsförbundet
              om hälso- och sjukvård för asylsökande ska asylsökande barn och
              andra barn som omfattas av överenskommelsen erbjudas samma hälso-
              och sjukvård som i Sverige bosatta barn. Däremot ansvarar Socialdepartementet
              för handläggningen av hälso- och sjukvården och därmed också för
              frågan om de apatiska barnen får samma vård som barn som är bosatta
              i Sverige.
            </seg>
            <seg n="c20ad65a">
              Regeringen beslutade den 2 september 2004 att tillkalla en nationell
              samordnare för frågor rörande barn i asylprocessen som har eller
              riskerar att utveckla svåra stressreaktioner i form av stark uppgivenhet,
              så kallade apatiska barn. Regeringen fattar, som interpellanten
              väl känner till, beslut som kollektiv. Ärendet bereddes med samtliga
              berörda departement, bland annat Socialdepartementet. Socialdepartementet
              har fortsatt ett övergripande ansvar för hälso- och sjukvården
              för de apatiska barnen. Socialdepartementet hålls fortlöpande
              informerat om samordnarens arbete.
            </seg>
            <seg n="0657444b">
              Den nationella samordnaren har bland annat uppdraget att tillsammans
              med berörda aktörer verka för att åtgärder vidtas när det gäller
              dessa barn. Samordnaren ska vidare samråda med bland annat berörda
              statliga myndigheter, däribland Socialstyrelsen, samt Sveriges
              Kommuner och Landsting. Jag vill även poängtera att samordnaren
              fortlöpande ska informera och lyfta fram förslag till åtgärder
              till regeringen som helhet, och inte enbart till Utrikesdepartementet.
            </seg>
            <seg n="6a535778">
              Inom den nationella samordnarens uppdrag ligger även att kartlägga
              och analysera förekomsten av asylsökande barn med uppgivenhetssymtom.
              En första rapport överlämnades den 27 april 2005. I rapporten
              redovisas forskningsläget kring fenomenet och problemets förekomst
              och natur, både på nationell och på internationell nivå. Rapporten
              innehåller däremot inte några rekommendationer om lämplig vård
              för dessa barn, något som ligger utanför samordnarens uppdrag.
              Rapporten ger dock en beskrivning av de symtom som barnen visat
              eller visar under sjukdomsförloppet. Det som är viktigt nu är
              att få fördjupade kunskaper vad gäller vården och behandlingen
              av dessa barn. Regeringen kommer därför att ge Socialstyrelsen
              i uppdrag att utforma rekommendationer och fördjupa kunskaperna
              när det gäller diagnostik för barn med uppgivenhetssymtom.
            </seg>
          </u>
          <note type="speaker" n="f786cfd3">
            Anf. 77 MARITA ARONSON (fp):
          </note>
          <u who="unknown" xml:id="i-247b145f675c3fae-25" n="6f3811ee">
            <seg n="b822874e">
              Herr talman! Tack, fru migrationsminister, för svaret. Det gjorde
              mig tyvärr inte så mycket klokare, måste jag säga.
            </seg>
            <seg n="9f3c7c0f">
              Min fråga ställde jag utifrån den information jag fick vid ett
              vetenskapligt seminarium som Barnläkarföreningen hade i Uppsala
              för ett tag sedan. Jag trodde inte riktigt det var sant när jag
              hörde Socialstyrelsens representant berätta att Socialdepartementet
              inte var uppdaterat i frågan. Jag var säker på att det var där
              man hade berett själva sjukdomsfrågan, alltså frågan om barnens
              sjukdom, och att endast avvisningsärendena sköttes av Utrikesdepartementet.
            </seg>
            <seg n="229825a4">
              Vi har från Folkpartiet haft många talesmän och taleskvinnor
              som tagit upp den här frågan i kammaren, men när jag hörde detta
              kunde jag inte låta bli att ställa en interpellation till ministern
              om hur det kunde ha blivit så här.
            </seg>
            <seg n="eebc98f9">
              Jag har i många år jobbat som barnpsykolog vid Drottning Silvias
              barnklinik i Göteborg och träffat barn som kommit från utsatta
              miljöer. Många barn som utsatts för extrema situationer uppvisar
              symtom i form av att de kanske inte ökar i vikt eller att de går
              in i sig själva när livet blir för svårt och de inte kan förstå
              vad som händer. Då det handlar om svenska barn finns det ett helt
              sjukvårdsteam som tar hand om dem och försöker finna orsakerna
              och bota och hjälpa. Men jag tycker inte att det varit riktigt
              så för de asylsökande barnen. Alla barn i Sverige har rätt till
              vård på lika villkor. Det säger också Barnombudsmannen, som är
              mycket kritisk i dessa frågor. Därför kan man inte utvisa ett
              svårt sjukt barn som är i behov av vård. Det tycker jag är alldeles
              självklart.
            </seg>
            <seg n="b07ab7d6">
              Ministern säger i sitt svar att den nationella samordnaren tillsammans
              med berörda parter ska verka för att de åtgärder som behövs vidtas.
              Det verkar som om detta inte har skett. Först nu ska regeringen
              ge uppdrag att utforma rekommendationer och fördjupa kunskapen.
              Det som skett är att ärendet legat på migrationsministerns bord
              på Utrikesdepartementet. I stället borde det ha tagits fram ett
              kunskapsunderlag utifrån barnens sjukdom så att ärendet kan hanteras
              inte på politisk nivå utan utifrån ett medicinskt perspektiv.
            </seg>
            <seg n="1622ee1b">
              Dessa barn är mycket allvarligt sjuka, och därför är det också
              allvarligt att ärendet inte hamnat på det departement som behandlar
              frågor om svårt sjuka barn. Barn i apatiskt tillstånd är inte
              i första hand en migrationsfråga utan en medicinsk fråga. I stället
              har företrädare för barnkliniker runtom i landet dragits in i
              dessa politiska aspekter.
            </seg>
            <seg n="6aa1f331">
              Det är min mening att om tillståndet depressiv devitalisering
              först hade kartlagts som en sjukdom av Socialdepartementet och
              Socialstyrelsen, som vanligt är i andra frågor, kunde mycket av
              den mytbildning som florerat undvikits. I stället har myter om
              simulering av tillståndet, barn som är uppe på nätterna, samordnarens
              egendomliga uttalande i tysk tv och att dessa barn bara finns
              i Sverige florerat i den svenska pressen och i tv och gjort att
              debatten blivit väldigt konstig.
            </seg>
            <seg n="b402134a">
              I dag saknas grundläggande kunskap om de här barnens sjukdom.
              De kunskapsluckorna utgör ett allvarligt hot mot rättssäkerheten
              i bedömningen av dessa barns humanitära skäl i asylprocessen.
              Trots att utredningen startade i september i fjol har vi inte
              fått mer än en avrapportering om några diffusa siffror i en som
              jag tycker ur vetenskaplig synpunkt undermålig utredning. I den
              enkät som skickats ut saknas dessutom frågor om till exempel barnens
              traumatiska upplevelser.
            </seg>
            <seg n="f114e1fd">
              Därför är turordningen fel. Det är min och många andras bedömning.
              Man har börjat i fel ända. Man har på något sätt slängt in jästen
              efter degen och sagt att nu ska vi börja. Varför, ministern, har
              det blivit på detta vis?
            </seg>
          </u>
          <note type="speaker" n="8d9f6163">
            Anf. 78 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-1f2a950783953b79-1" n="4c0f1e7d">
            <seg n="85f0851c">
              Herr talman! Jag tror att den representanten, jag hörde inte
              riktigt om det var för Socialstyrelsen eller Socialdepartementet,
              nog måste ha missuppfattat det hela. Självklart är det så, som
              jag sade inledningsvis, att regeringen fattar beslut som ett kollektiv.
              Det innebär att alla departement är involverade i varje beslutsfattande.
              Det gäller särskilt ett beslutsfattande som rör tillsättandet
              av den nationella samordnaren. Där går ju de olika frågorna ihop,
              och därför har naturligtvis Socialdepartementet haft en mycket
              viktig del i det. Jag har också själv haft möten med Socialstyrelsens
              generaldirektör om just de apatiska barnen.
            </seg>
            <seg n="36e7ccd8">
              Det här är emellertid en komplex fråga som berör många aspekter.
              Det är naturligtvis en hälso- och sjukvårdsfråga, för det gäller
              barn som är sjuka. Det är också en migrationsfråga, för det gäller
              enbart barn som är asylsökande. Dessutom måste vi alla ställa
              oss frågan hur vi ska förebygga att barn hamnar i dessa svåra
              situationer. Där tror jag att många av samhällets olika delar
              måste samverka.
            </seg>
            <seg n="df81f599">
              Då talar jag om skolan, förskolan och naturligtvis hälso- och
              sjukvården. Där måste vi jobba tillsammans för att hitta metoder
              för att förebygga.
            </seg>
            <seg n="55e5b0fa">
              Apropå den kritik som har riktats mot samordnaren och mot personer
              som finns runt samordnaren vill jag framhålla att samordnaren
              är psykolog. Hon har varit verksam inom barnpsykiatrin i Helsingfors
              i mer än 15 år. Hon har också arbetat länge med asylsökandebarn.
              Marie Hessle har haft uppdrag för både Sida, Rädda Barnen och
              Unicef både i Bosnien och i Kosovo. Hon har en internationell
              utblick och hon har arbetat med de här frågorna. Till sig har
              hon knutit en samrådsgrupp. Där ingår bland andra en rad olika
              myndigheter Socialstyrelsen, landstingen, Migrationsverket, Röda
              Korset och Barnombudsmannen.
            </seg>
            <seg n="4974d371">
              I den kartläggning som man har gjort har det också funnits en
              referensgrupp. I den referensgruppen ingår två läkare. Det är
              överläkare Göran Bodegård och Frank Ståhl. I referensgruppen ingår
              också en barnpsykolog, Andreas Tunström, och två professorer,
              Gunvor Andersson och Per-Anders Rydelius. Det handlar om att få
              in så många aspekter och så mycket kunskap som möjligt i arbetet.
            </seg>
            <seg n="40afce7f">
              Jag skulle också vilja säga något om detta med myter. Marita
              Aronson säger att det är en myt att detta bara finns i Sverige.
              Jag skulle vilja säga att man sprider en myt om man säger att
              detta är en myt. Vi ser i dag inget annat land som har en sådan
              situation som vi har.
            </seg>
            <seg n="234efe44">
              Under en tvåårsperiod har vi haft ungefär 400 barn med mer eller
              mindre apatiska symtom. Detta har ingen motsvarighet i något annat
              land. Jag skulle vilja att Marita Aronson i så fall ger exempel
              på ett sådant land.
            </seg>
            <seg n="d6537816">
              Vi vet naturligtvis att det finns barn runtom i världen som har
              haft liknande symtom. Vi vet att det finns en professor i England
              som under en tioårsperiod har observerat ett femtiotal barn. Men
              vi har under en tvåårsperiod sett 400 barn. Denna situation är
              helt unik, och jag blir förvånad över att riksdagsledamöter inte
              ställer fler knivskarpa frågor till mig om hur det kommer sig
              att vi har en politik som leder till detta, för detta tycker jag
              är det viktiga.
            </seg>
          </u>
          <note type="speaker" n="fd32461a">
            Anf. 79 MARITA ARONSON (fp):
          </note>
          <u who="unknown" xml:id="i-247b145f675c3fae-26" n="6f3811ee">
            <seg n="7bf184a5">
              Herr talman! Låt mig ta detta med mytbildningen först. Visst,
              jag kan hålla med om att det inte finns några jättemängder sådana
              här fall som finns rapporterade i världen. Det finns enstaka,
              och på vissa ställen några fler. Men man har gång på gång sagt
              och jag har själv hört ministern säga det på tv att vi är det
              enda land där det finns sådana här barn. Att det finns sådana
              mängder gör mig jätteorolig. Varför frågar vi oss inte vad det
              är för fel på vår flyktingpolitik? Det måste ju vara den som det
              är fel på när så många barn blir sjuka.
            </seg>
            <seg n="7e7df7ce">
              Först och främst måste det göras en klinisk avgränsning av det
              här tillståndet och dess olika varianter. Det är därför jag hela
              tiden poängterar att det måste vara en medicinsk bedömare. Det
              behövs en differentialdiagnos utifrån barnets tidigare upplevelser,
              nuvarande fysiska och psykiska tillstånd med mera, och det behöver
              fastställas en definition av detta allvarliga fysiska och psykiska
              tillstånd. Bland annat vet jag att barnen har snabb puls och hög
              ämnesomsättning, vilket tyder på typiska stressreaktioner hos
              barn. Det är alltså ingen simulering.
            </seg>
            <seg n="46900b07">
              Dessa barn är både psykiskt och fysiskt sjuka, vilket också ministern
              säger. Men varför har man då inte haft en barnläkare med? Den
              frågan har min kollega Anne-Marie Ekström ställt tidigare i en
              interpellation till ministern. Då svarade ministern tydligt att
              man inte hade någon barnläkare med. Det finns barnpsykiater med,
              men ingen barnläkare.
            </seg>
            <seg n="9008aac5">
              Jag har jobbat mycket både med barnläkare och med barnpsykiater.
              Barnläkaren har en annan dimension att lägga till. Det hade varit
              mycket viktigt om man kunde ha haft med en barnläkare. I stället
              nonchalerar man de kraftfulla intyg som de har skrivit när det
              gäller avvisning.
            </seg>
            <seg n="0d97632d">
              Många har varit engagerade i barnen: kyrkorna, Barnläkarföreningen,
              Barnombudsmannen, Rädda Barnen och andra organisationer, press,
              medier, enskilda läkare och psykologer och en stor del av befolkningen.
              Jag är mycket förvånad över den närmast kallhamrade hållning som
              regeringen har haft inför denna grupp av barn, som med hela sin
              kropp visar att de är uppgivna och inte orkar längre. Jag tycker
              att vi skulle skicka ut signalen att de ska få stanna av humanitära
              skäl.
            </seg>
            <seg n="25005fde">
              Precis som har sagts tidigare borde man fråga vad som är skälet
              till detta. Jag tror att det är regeringens flyktingpolitik som
              har gjort dem sjuka, tillsammans med det de har haft med sig av
              traumatiska upplevelser. Om den politik som dessa barn har blivit
              utsatta för i Sverige har orsakat detta tillstånd så är det vår
              skyldighet att låta dem stanna och få vård. Om de inte får stanna
              är det svårt att ge dem vård. Det är svårt att bearbeta sina upplevelser
              om man inte vet att det finns ett slut på detta.
            </seg>
            <seg n="aeea997b">
              Jag instämmer i det som ledamöter i socialförsäkringsutskottet
              från fem partier förordar: Varje barn ska bedömas av ett professionellt
              team så att det ska kunna få den bästa och mest kvalificerade
              hjälpen. Detta är bråttom. Utredningen har nu pågått i sju månader
              eller mer. Varje morgon i sju månader och kanske i flera år dessförinnan
              har föräldrarna stigit upp och sett sitt barn, matat det med sonden
              och fråga sig hur barnet ska överleva den här dagen. Så är det
              dag efter dag. Det är en fruktansvärd situation. Man måste göra
              något snabbt. När tror ministern att detta elände kommer att få
              ett slut?
            </seg>
          </u>
          <note type="speaker" n="9d9f6d84">
            Anf. 80 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-1f2a950783953b79-2" n="4c0f1e7d">
            <seg n="3e81a489">
              Herr talman! Visst finns det exempel från andra länder. Det finns
              också lite forskning, men väldigt lite om detta. Faktum kvarstår:
              Just den här situationen är väldigt unik för Sverige.
            </seg>
            <seg n="e95e1fdd">
              Marita Aronson säger att det beror på den svenska flyktingpolitiken.
              Låt oss analysera det. Vad i den svenska flyktingpolitiken kan
              det bero på? Jag tycker att det är en intressant fråga som vi
              definitivt måste tränga djupare in i.
            </seg>
            <seg n="e7d23ffc">
              Det kan inte handla om handläggningstider. Man måste se Sverige
              i förhållande till andra europeiska länder. Vad är det som skiljer
              ut Sverige från andra europeiska länder? Ja, det som skiljer ut
              är inte handläggningstiderna. Tvärtom har vi ganska korta handläggningstider.
              Så är faktiskt fallet. Sverige har inte heller en mer restriktiv
              politik än andra länder. Det tror jag att Marita Aronson är medveten
              om. Vi behöver inte gå långt utanför våra gränser för att se det.
            </seg>
            <seg n="687b19bc">
              Sverige är också ett land som har jobbat väldigt mycket med barn
              i asylprocessen. Mig veterligt är Sverige det enda land som har
              lyft fram barn så tydligt i asylprocessen. I vissa länder registreras
              knappt barn. Detta är alltså något som är väldigt förbryllande
              och som vi måste tränga djupare in i. Men vi måste också fråga
              oss om andra länder har ett bättre förebyggande arbete än vi,
              så att man där kan hitta något innan det går så här långt. Det
              måste vi också gå vidare med.
            </seg>
            <seg n="56859ea5">
              Helt klart är det som Marita Aronson säger: Väldigt många är
              engagerade och känner stor oro. Det gör jag också, och det gör
              hela regeringen. Jag är övertygad om att alla gör det som i den
              här riksdagen fattade beslut om att vi inte skulle ha en allmän
              amnesti. Men det betyder inte att vi säger att alla ska avvisas,
              utan det betyder att vi slår vakt om att alla barn, även de här
              barnen, ska få en individuell prövning i varje enskilt ärende.
            </seg>
            <seg n="a8c38bbf">
              Jag tycker att den rapport som samordnaren presenterade för ett
              antal veckor sedan styrker min uppfattning. Det här ser väldigt
              olika ut. En del barn har många symtom, en del barn har färre
              symtom. Ett fall är inte det andra likt. Därför är det viktigt
              att slå vakt om den individuella prövningen.
            </seg>
            <seg n="c814e1bf">
              Men vår lagstiftning säger ju att barn som har livshotande sjukdomar,
              som jag har sagt tidigare, inte ska avvisas. Nu har regeringen
              fått en möjlighet att också i ett vägledande beslut slå fast just
              den viktiga principen att handlar det om barn som har livshotande
              sjukdomar ska de naturligtvis stanna i Sverige.
            </seg>
            <seg n="a5e92ae9">
              Det är också viktigt att slå fast en annan princip som är grundläggande
              i flyktingpolitiken, nämligen asylskälen. Barns egna asylskäl
              ska alltid utredas och alltid bedömas. Den utgångspunkten har
              jag när regeringen nu ska fatta beslut i det enskilda ärendet.
            </seg>
          </u>
          <note type="speaker" n="afb0bbca">
            Anf. 81 MARITA ARONSON (fp):
          </note>
          <u who="unknown" xml:id="i-247b145f675c3fae-27" n="6f3811ee">
            <seg n="bdbf7c28">
              Herr talman! Orden låter så vackra och så fina när ministern
              säger dem. Men verkligheten är inte sådan. Det är detta som är
              så bekymmersamt, att man talar om en sak och så gör man någonting
              annat.
            </seg>
            <seg n="2cd0c613">
              Vi vet att barn har utvisats. Flera av de barn som nu ligger
              där och nästan känns som levande döda har fått avvisningsbesked.
              Det är ju därför de har blivit sjuka. Det är inte så att alla
              har fått möjligheten att stanna. Och detta har vi egentligen vetat
              om i flera år, även om inte utredningen har funnits så lång tid.
            </seg>
            <seg n="b6c5cf2d">
              Min fråga är igen: När kan vi få någon ordning på det här? Jag
              känner alltså att de barn som är här nu och är så sjuka på något
              vis måste tas i första rummet. Sedan får vi börja titta på förebyggande
              verksamhet, precis som ministern säger. Jag håller med om att
              det behövs jättemycket förebyggande verksamhet. Man måste ha koll
              på de här barnen ganska tidigt för att de inte ska komma så djupt
              ned i sin depression som de gör. Jag tror att man måste ha den
              vinklingen på det.
            </seg>
            <seg n="792c63fe">
              Men det brådskar. Det går inte att utreda under år. Det är nu
              de behöver hjälp. Jag fick en knapp i veckan av Rädda Barnen där
              det står Svik inte de apatiska barnen. Jag har bara en knapp så
              jag vill ha den kvar. Men jag hoppas att ministern får en sådan
              också. Det är mitt råd till ministern. Svik inte dessa barn! De
              behöver hjälp, och det behövs hjälp nu.
            </seg>
          </u>
          <note type="speaker" n="6101981a">
            Anf. 82 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-1f2a950783953b79-3" n="4c0f1e7d">
            <seg n="edc4f69d">
              Herr talman! Jag är helt enig med Marita Aronson om det. Vi har
              en väldigt akut situation.
            </seg>
            <seg n="a7d026c9">
              Men jag tror inte att det gynnar någon att man ställer det ena
              mot det andra, myndigheter och så vidare och vad man ska göra
              först. Vi måste jobba på alla fronter samtidigt. Vi måste se över
              de förebyggande insatserna. Vi måste fördjupa det arbetet. Vi
              måste också titta på diagnostiken. Det finns ju inte någon vedertagen
              diagnos på detta. Det måste vi jobba vidare med.
            </seg>
            <seg n="a3753108">
              Socialstyrelsen har påbörjat det arbetet, och regeringen kommer
              också att ge Socialstyrelsen ytterligare ett uppdrag för att se
              till att vi får rekommendationer och att vi jobbar vidare när
              det gäller diagnostiken. Här tror jag att det handlar om att jobba
              på alla fronter samtidigt.
            </seg>
          </u>
          <note n="4d321990">
            Överläggningen var härmed avslutad.
          </note>
          <note n="f82bac9d">
            11 § Svar på interpellation 2004/05:551 om avvisning av apatiska
            barn
          </note>
          <note type="speaker" n="8b5d9f0d">
            Anf. 83 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-1f2a950783953b79-4" n="4c0f1e7d">
            <seg n="757239d6">
              Herr talman! Anne-Marie Ekström har frågat mig dels vilka åtgärder
              jag ämnar vidta för att alla de barn som lider av depressiv devitalisering
              tillsammans med sina föräldrar ska få permanent uppehållstillstånd,
              dels vilka åtgärder jag ämnar vidta för att de barn som redan
              avvisats följs upp, dels vilka åtgärder jag ämnar vidta om det
              visar sig att barn som avvisats inte har fått rättmätig vård och
              slutligen om jag är beredd att ändra praxis så att livshotande
              sjuka barn beviljas uppehållstillstånd i Sverige.
            </seg>
            <seg n="6d926309">
              Jag känner stor oro för de apatiska barn som i dag finns i asylprocessen.
              Dessa och andra barn som är sjuka eller riskerar att utveckla
              svåra symtom ska få den vård och allt det stöd som de behöver.
              Barn som är livshotande sjuka och för vilka vård inte finns att
              tillgå i hemlandet ska enligt gällande lagstiftning inte avvisas
              dit, utan beviljas uppehållstillstånd i Sverige. Ett så kallat
              akutspår har skapats hos utlänningsmyndigheterna. Detta innebär
              snabbare rutiner för ärenden som rör asylsökande barn som kan
              utveckla stressreaktioner. Det är utlänningsmyndigheterna som,
              mot bakgrund av den information de får in i ärendena, såsom journalanteckningar,
              läkarintyg och vid behov förtroendeläkarutredningar, ska göra
              bedömningen om barnet ska beviljas uppehållstillstånd av humanitära
              skäl.
            </seg>
            <seg n="490cffa9">
              Svenska myndigheter har inte någon given rätt att utreda enskilda
              personers situation i deras hemländer. En förutsättning för att
              svenska myndigheter ska lyckas med en uppföljning är bland annat
              att personerna som ska utredas lämnar sitt samtycke.
            </seg>
            <seg n="4890e2f0">
              Utlänningsmyndigheterna har tillgång till information om vårdsituationen
              i ursprungsländerna. Denna information ska tillsammans med omständigheterna
              i det enskilda ärendet ligga till grund för beslutet om uppehållstillstånd.
              En avvisning eller utvisning av en sjuk person förutsätter att
              det står klart att personen i fråga inte uppfyller villkoren för
              att beviljas uppehållstillstånd av humanitära skäl. Vid prövningen
              om uppehållstillstånd ska beviljas ett barn kan de humanitära
              skälen vara av något mindre allvar och tyngd.
            </seg>
            <seg n="241f3123">
              Enligt gällande praxis ska barn som lider av en livshotande sjukdom
              för vilken vård inte finns att tillgå i hemlandet beviljas uppehållstillstånd
              i Sverige. Utlänningsnämnden har den 29 april 2005 lämnat över
              ett ärende till regeringen för avgörande. I avvaktan på regeringens
              beslut kommer enligt myndigheternas uppgifter inte några avslagsbeslut
              att fattas eller några avvisningar att verkställas.
            </seg>
            <seg n="c8bb55e3">
              Det är av stor vikt att vi fortsätter arbeta med förebyggande
              åtgärder samt att fördjupa kunskaperna vad gäller vården och behandlingen
              av dessa barn. Vi har redan genom den rapport som den nationella
              samordnaren nyligen presenterade fått en första kunskapsöversikt
              och kartläggning över asylsökande barn med uppgivenhetssymtom.
              Denna information och den fördjupade kvalitativa studie som påbörjas
              i maj ska hjälpa oss vidare.
            </seg>
          </u>
          <note type="speaker" n="ec95d79d">
            Anf. 84 ANNE-MARIE EKSTRÖM (fp):
          </note>
          <u who="anne-marie_ekstrom_736470" xml:id="i-6a8255fab74cf03b-0" n="6a09de7f">
            <seg n="271092f6">
              Herr talman! Jag tackar statsrådet för svaret, men jag kan inte
              påstå att det innehåller några nyheter.
            </seg>
            <seg n="cfd6a012">
              För snart ett år sedan skrev statsrådet i en debattartikel i
              Göteborgs-Posten: Det första och viktigaste för de här barnen
              är att de får den vård de behöver, både somatiskt och psykiatriskt.
              I dagens svar säger statsrådet nästan exakt samma sak. Dessa och
              andra barn som är sjuka eller riskerar att utveckla svåra symtom
              ska få den vård och allt det stöd som de behöver. Ingen stor skillnad
              i de uttalandena. Det är ungefär som en gammal raspig stenkaka
              som har hakat upp sig.
            </seg>
            <seg n="05b31315">
              Herr talman! Det som är skillnad är tiden mellan uttalandena.
              Det är alltså så lång tid som mer än ett år sedan det blev mer
              allmänt känt att det finns svårt traumatiserade barn som blivit
              trötta på livet och blivit apatiska. Men vad gör statsrådet? I
              stället för att ge barnen vård och möjlighet att bearbeta sina
              trauman tillsätter statsrådet en utredning för att kartlägga vilka
              barn det är som är sjuka. Det gör väl inte barnen friskare. Fel
              ordning, precis som Marita Aronson sade i den förra debatten.
            </seg>
            <seg n="899ac763">
              Herr talman! Värre är att ett stort antal barn har fått avvisningsbeslut
              och att en del redan har hunnit bli avvisade, trots att statsrådet
              vid ett flertal tillfällen har sagt att barn med livshotande sjukdom
              inte ska avvisas. Hur hänger det ihop?
            </seg>
            <seg n="96779100">
              Herr talman! För mig är det obegripligt att inget gjorts tidigare.
              Det behövdes att Folkpartiet och fyra andra partier förde upp
              frågan på bordet genom ett utskottsinitiativ. Den folkopinion
              som nu uppstått är stor, och det är säkert denna som tvingat Utlänningsnämnden
              att överlämna ett ärende till regeringen. Jag välkomnar detta.
              Men nu är det upp till bevis för regeringen och statsrådet att
              snabbt avgöra detta ärende och i positiv riktning.
            </seg>
            <seg n="e8626e20">
              Herr talman! Det som bekymrar mig mer nu är de barn som redan
              har avvisats. Statsrådet har sagt tidigare att hon ska följa upp
              dessa barn. Jag har i min interpellation ställt frågan hur och
              vad som ska ske om man ser att barnen far illa och riskerar att
              dö. Jag har inte fått svar på de frågorna. Statsrådet slinker
              lätt undan frågorna genom att konstatera att svenska myndigheter
              inte har rätt att utreda enskilda personers situation i deras
              hemländer och att utlänningsmyndigheterna har kunskap om vårdsituationen
              i landet.
            </seg>
            <seg n="db3e2071">
              Hur kan statsrådet först lova att följa upp och sedan konstatera
              att det inte går?
            </seg>
            <seg n="c05d92e9">
              Herr talman! Det bästa hade varit att göra en undersökning av
              hur det enskilda barnet tas emot i hemlandet innan det avvisas.
              Även om det finns vård att få i ett land är det ofta så att de
              som tillhör minoriteter inte har rätt till sådan vård. Minoriteter
              förföljs. Det är en av anledningarna till att människor flyr från
              sina hemländer.
            </seg>
            <seg n="ae9556d6">
              När myndigheterna inte har undersökt innan är det viktigt att
              uppföljning sker av vad som har hänt med barnen efter en avvisning.
              Det är inte bara för att få ett underlag till utredningen, som
              ministern som svar på en fråga har sagt till mig. På något sätt
              har vi ett moraliskt ansvar för barn som vi avvisar och som riskerar
              att dö på grund av att de inte får vård. Hur tänker statsrådet
              lösa detta?
            </seg>
          </u>
          <note type="speaker" n="d9598668">
            Anf. 85 ULRIK LINDGREN (kd):
          </note>
          <u who="ulrik_lindgren_ff14fa" xml:id="i-6c55e488c8d67b47-0" n="c32e58c7">
            <seg n="c6938d71">
              Herr talman! Tack interpellanten, och tack för svar från minister
              Holmberg även om publiken kanske anar att inte heller jag är trygg
              med svaret.
            </seg>
            <seg n="99bf0e3f">
              Kristdemokraterna välkomnar ändå den signal som Socialdemokraterna
              har avgett att regeringen kommer att ge Utlänningsnämnden vägledning,
              som det heter, rörande hur ett ärende ska avgöras okänt vilket
              ärende. Kanske är därmed praxis på väg att ändras för flyktingpolitiken
              så att inte apatiska flyktingbarn utvisas. I vart fall ger det
              kanske hopp om ändrad praxis. Enligt dagens interpellationssvar
              kommer inte avvisningsbeslut att fattas och inga avvisningar att
              verkställas i väntan på att överlämnat ärende är avgjort.
            </seg>
            <seg n="16847879">
              Med tanke på valhäntheten och okänslighen som regeringen har
              visat upp i hanteringen av de apatiska flyktingbarnen finns det
              all anledning att noga följa regeringens fortsatta flyktingpolitik.
              Det har varit gott om olika grodor från olika regeringsföreträdare
              den ena värre än den andra som har dykt upp under debattens gång
              under snart ett års tid. Vid den förra interpellationsdebatten
              den 15 april med anledning av interpellation av Ulla Hoffmann
              tog jag upp om minister Holmberg var beredd att backa från sina
              stolliga uttryck om att det skulle vara en humanitär katastrof
              om apatiska flyktingbarn skulle få stanna i Sverige. Det har fortsatt
              sedan dess med olika grodor. Det mest uppseendeväckande var när
              partisekreterare Marita Ulvskog den 1 maj förklarade sig lycklig
              över att Migrationsverket och Utlänningsnämnden har bett regeringen
              om vägledning i fråga om apatiska flyktingbarn.
            </seg>
            <seg n="267e159c">
              I Sverige är det alltså inte regeringen som sitter med makten
              utan det är en myndighet. Att på detta sätt försöka framställa
              det som att regeringen är någon form av offer i den här processen
              är en ny krumelur av makalösa dimensioner. Som om det skulle ha
              varit omöjligt för regeringspartiet att tillmötesgå det tidigare
              initiativet i socialförsäkringsutskottet att de apatiska flyktingbarnen
              beviljas uppehållstillstånd efter att barnexperter konstaterat
              att barnen befinner sig i det som kallas för depressiv devitalisering.
              Eller som om det skulle ha varit maktomöjligt för regeringen att
              ta intryck av kyrkornas påskupprop. Eller som om det hade varit
              omöjligt för de socialdemokratiska maktinnehavarna att ta intryck
              av barnläkare, olika barnorganisationer med flera som har försökt
              att upplysa om det oetiska i att avvisa dessa apatiska flyktingbarn.
              Eller som om det hade varit omöjligt för partisekreterare Marita
              Ulvskog att signalera annan politik när Europadomstolen för mänskliga
              rättigheter har beslutat om inhibition av verkställighet i sex
              avvisningsbeslut fattade av Migrationsverket i ärenden som rör
              barn.
            </seg>
            <seg n="f62b4037">
              Kan migrationsminister Barbro Holmberg i dag ge ett klart besked,
              det vill säga att man ändrat sig? Man har inte bedrivit rätt politik
              mot de apatiska flyktingbarnen utan man har en ändring på gång.
            </seg>
            <seg n="8bf7968a">
              Det skriftliga svaret är inte nöjaktigt. Där finns bara en hänvisning
              till och det var också Anne-Marie Ekström inne på att enligt gällande
              praxis ska barn som lider av en livshotande sjukdom för vilken
              vård inte finns att tillgå i hemlandet beviljas uppehållstillstånd
              i Sverige. Så har det hetat länge trots att motsatsen har skett,
              det vill säga barn med sjukdomen depressiv devitalisering har
              utvisats. Statsrådet har ännu inte berättat hur denna definitionsfråga
              av livshotande sjukdom ska uppfattas. Är en jämfört med tidigare
              ny politik på gång på allvar?
            </seg>
          </u>
          <note type="speaker" n="95af75f1">
            Anf. 86 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-1f2a950783953b79-5" n="4c0f1e7d">
            <seg n="d7d7428f">
              Herr talman! Jag vill börja med att svara Ulrik Lindgren. Han
              talar om valhänthet från regeringens sida.
            </seg>
            <seg n="f2cf08ba">
              Regeringen reagerade omedelbart när vi fick larmrapporten förra
              sommaren genom att utse en nationell samordnare. Regeringen har
              sett till att det finns ett akutspår i asylprocessen. Regeringen
              har försäkrat sig om att man använder sig av förtroendeläkare
              innan man fattar beslut i enskilda ärenden.
            </seg>
            <seg n="a89a7cfa">
              Sedan säger Ulrik Lindgren att det verkar som om att regeringen
              är ett offer, att det är myndigheter som bestämmer. Ja, jag kan
              upplysa Ulrik Lindgren om att det är myndigheter som fattar självständiga
              beslut i Sverige i enskilda ärenden. Regeringen kan inte, får
              inte, ska inte, lägga sig i självständiga myndigheters beslutsfattande.
            </seg>
            <seg n="2582f138">
              Ulrik Lindgren säger också att det fanns ingenting som hindrade
              regeringen från att fatta ett beslut om en förordning. Det diskuterades
              en förordning i riksdagen, och det fattades ett beslut med stor
              majoritet i riksdagen. Tycker Ulrik Lindgren att regeringen ska
              gå emot det beslut som fattades i riksdagen?
            </seg>
            <seg n="f94fcaa9">
              Regeringen har vidtagit alla de åtgärder som regeringen kan vidta.
              Regeringen kan inte påverka praxis utom i ett enda fall, nämligen
              om ett ärende lämnas över. Jag tycker att det var bra, liksom
              Marita Ulvskog, att det var ett ärende som lämnades över. Att
              ett ärende lämnas över kommer helt med anledning av den rapport
              som samordnaren hade presenterat. Nu har regeringen en möjlighet,
              som jag sade inledningsvis, att se till att slå fast två viktiga
              principer: Barns egna asylskäl ska utredas och bedömas samt barn
              som har livshotande sjukdomar ska naturligtvis inte avvisas. Det
              finns i lagstiftningen att det ska göras individuella bedömningar.
              Här får vi en möjlighet att i ett konkret ärende också sätta kött
              på benen och ge en vägledning utifrån ett enskilt fall. Jag tror
              att det är bra. Jag är alldeles övertygad om att också riksdagsmajoriteten
              tycker att det är bra att vi går vidare och konkretiserar hur
              man ska få vägledning i bedömningarna av varje enskilt fall. Det
              är grunden i flyktingpolitiken. Grunden är att varje barn, varje
              person, får sitt ärende bedömt utifrån egna meriter. Varje enskilt
              fall ser olika ut.
            </seg>
            <seg n="4c0a7dc3">
              Anne-Marie Ekström säger att i stället för vård tillsätts en
              utredning. Så såg det inte riktigt ut. Regeringen och riksdagen
              i Sverige har tillsammans bestämt att asylsökande barn ska ha
              precis samma rättigheter som barn som bor i Sverige till alla
              former av vård. Det handlar om allt från förebyggande vård till
              sjukhusvård. Vilken vård barnen ska ha är inte en fråga som ska
              ligga på regeringens bord och är inte heller en fråga för riksdagen.
              Det är en fråga för behandlande läkare. Om de här barnen ska ha
              sjukhusvård, vårdas hemma, ha mediciner eller psykoterapi måste
              också vara bedömningar som görs utifrån varje enskilt barn. Det
              måste vara medicinskt kunnig personal som gör det.
            </seg>
            <seg n="425d2b8c">
              Nu hinner jag inte gå in på frågan om uppföljning. Men när det
              gäller avvisningar visar den preliminära kartläggning som nu har
              gjorts att det har funnits ungefär 400 barn under en tvåårsperiod.
              För ett tiotal av dem har en avvisning verkställts.
            </seg>
          </u>
          <note type="speaker" n="e8decced">
            Anf. 87 ANNE-MARIE EKSTRÖM (fp):
          </note>
          <u who="anne-marie_ekstrom_736470" xml:id="i-6a8255fab74cf03b-1" n="6a09de7f">
            <seg n="b1cd04b7">
              Fru talman! Jag tycker att det är bra att ett ärende har blivit
              överlämnat till regeringen. Jag hoppas och förutsätter att handläggningen
              av det ärendet inte kommer att ta lika lång tid som det tog att
              avgöra ett ärende som gällde Tjetjenien. Det tog ett år. Svårt
              sjuka barn har förlorat åtminstone ett år av sina liv genom regeringens
              oförmåga att agera. De ska inte behöva förlora ytterligare ett.
            </seg>
            <seg n="ace0c062">
              Det finns i dag gömda barn som sondmatas. Det innebär att familjerna
              får ekonomiska svårigheter eftersom de själva måste köpa sondmat.
            </seg>
            <seg n="95daec56">
              Fru talman! Jag tycker också att det är bra att man ska se över
              barns egna skyddsskäl. Men det är så dags nu. Statsrådet har i
              ett antal interpellationsdebatter som vi har haft pratat om att
              man ska se till barnets bästa och se till barnens egna skyddsskäl.
              Det låter också som en raspig stenkaka som hackar.
            </seg>
            <seg n="44e77283">
              Statsrådet säger att av 400 barn är det endast ett tiotal som
              har avvisats. Men det är tio barn för mycket!
            </seg>
            <seg n="55308d3f">
              När det gäller kunskap om vårdsituationen i ursprungsländerna
              finns det flera kända exempel på att sjuka barn som avvisats inte
              har fått den vård de förespeglats. De tillhör de här tio barnen.
              I ett fall vägrade FN-myndigheterna i Kosovo att ta emot ett mycket
              sjukt barn som avvisats från Sverige med motiveringen att det
              inte skulle kunna få vård i landet. I ett annat fall har barnet
              inte fått någon vård trots att den läkare som behandlat barnet
              gjort vad han kunnat för att upprätthålla vårdkedjan.
            </seg>
            <seg n="79a017a2">
              Svenska myndigheter lämnade bara en familj med sjukt barn utan
              att hjälpa till att etablera kontakt med en läkare i hemlandet,
              utan att de hade någonstans att ta vägen. Jag tycker att det är
              obegripligt att svenska myndigheter kan bete sig på det sättet,
              särskilt när det är ett barn inblandat.
            </seg>
            <seg n="1d427254">
              Fru talman! I ett intyg från läkare som anlitas av UNHCR i Azerbadjan
              står det att om barn av en etnisk minoritet skickas tillbaka är
              det lika med att barnens liv är hotade.
            </seg>
            <seg n="3a6121ae">
              Det som är av väsentlig betydelse för dessa barns möjlighet att
              komma tillbaka till livet är, som jag har sagt tidigare, att känna
              trygghet. Det gör de inte om de tvingas återvända till det ställe
              där de utsatts för de övergrepp som bidragit till att de har blivit
              sjuka.
            </seg>
            <seg n="4f1ef684">
              Jag återkommer till att statsrådet har sagt att barn som har
              en livshotande sjukdom inte kan skickas tillbaka. Hur kan då ett
              sådant barn få ett avslagsbeslut?
            </seg>
            <seg n="d9e0bb57">
              Jag har inte fått något svar på min fråga hur man ska följa upp
              barnen. Jag hoppas att statsrådet återkommer till det i sitt nästa
              inlägg. Och vad ska man göra för att se till att de här barnen
              får hjälp på något sätt?
            </seg>
            <seg n="6712bed2">
              Jag tycker att vi har ett moraliskt ansvar för de tiotalet barn
              som har avvisats. Jag tycker fortfarande att det är tio barn för
              mycket, med tanke på att många av dem har en livshotande sjukdom.
              Man borde ha förutsett att när det gäller barn måste ribban för
              uppehållstillstånd ligga mycket lägre, och man måste ta hänsyn
              till om barnen riskerar att råka ut för att deras psykosociala
              hälsotillstånd får bestående men.
            </seg>
          </u>
          <note type="speaker" n="dbc8331b">
            Anf. 88 ULRIK LINDGREN (kd):
          </note>
          <u who="ulrik_lindgren_ff14fa" xml:id="i-6c55e488c8d67b47-1" n="c32e58c7">
            <seg n="b51d58b1">
              Fru talman! Jo, det är precis just så, Barbro Holmberg, att regeringen
              uppträder som ett valhänt, maktlöst offer för en process som man
              inte har makt över och bara hänvisar till myndigheter. Jag är
              väl medveten om att regeringen inte kan ge sig in i ett enskilt
              fall, men det har ju funnits gott om tillfällen under detta år
              att inte bara förklara sig bakbunden utan exempelvis reagera positivt
              på socialutskottets fempartiinitiativ. Men ni valde som socialdemokrater
              att avvisa det, och tack vare att ni fick hjälp av Moderaterna
              vann ni en majoritet i den här kammaren för att avvisa detta.
            </seg>
            <seg n="cba81625">
              Det är givetvis så att om regeringen, Socialdemokraterna och
              en majoritet här i riksdagen ger en signal har myndigheten örat
              mot marken och läser av att det är dags för en viss praxis, eller
              att det inte är det. En regering kan aldrig avsvära sig sitt ansvar
              för vilken politik som drivs i landet.
            </seg>
            <seg n="4e4275b3">
              Jag reagerar naturligtvis också på att vi hittills inte har fått
              en bisats till svar eller bekräftelse på frågan om det verkligen
              är en ny politik på väg, att praxis faktiskt kommer att förändras.
              Eller blir det som vanligt de vackra orden, men efter den prövning
              som Utlänningsnämnden har lämnat över till regeringen blir det
              de facto samma politik?
            </seg>
            <seg n="d9359259">
              Jag förväntar mig, liksom Anne-Marie Ekström, att vi får höra
              mer av förtydliganden om vad det blir för slags uppföljning av
              det som hittills har skett.
            </seg>
            <seg n="8950cb4d">
              Svaret ger inte en trygghet i fråga om att det blir en ordentlig
              uppföljning. Minister Holmberg har i texten redovisat de hinder
              som kan finnas för en uppföljning men uttalar ingen bestämd ambition
              att vi ska göra allt som står i vår makt för att följa upp att
              vi har landat i rätt politik i tidigare beslut.
            </seg>
            <seg n="b8ff629e">
              Även här vet vi att det har förekommit åtskilliga grodor. Vid
              presskonferensen den 29 april sade Barbro Holmberg att de kanske
              inte vill bli uppföljda. Varför går det inte att rätt upp och
              ned säga att uppföljning har vi egentligen inte gjort tidigare
              men att vi nu ska försöka göra det på ett ordentligt sätt? Kan
              vi få besked?
            </seg>
          </u>
          <note type="speaker" n="e422c96c">
            Anf. 89 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-1f2a950783953b79-6" n="4c0f1e7d">
            <seg n="7304e4c5">
              Fru talman! Först till Anne-Marie Ekströms fråga hur lång tid
              det ska ta: Det är naturligtvis svårt att svara på den frågan.
              I de ärenden som lämnas till regeringen för avgörande agerar regeringen
              som rättstillämpare, och det betyder att en rad formalia måste
              följas. Man ska kommunicera med ombudet, se över själva utredningen
              etcetera. Det finns en del sådana saker. Jag hoppas och räknar
              med att det ska kunna fattas ett beslut i juni månad, självklart
              så tidigt som möjligt.
            </seg>
            <seg n="5c87dc1a">
              Det är barn som ligger och väntar på besked. Det är också någonting
              som väldigt många andra barn väntar på, eftersom det inte fattas
              beslut och inte görs någonting i ärendena. Det är oerhört viktigt,
              så vi kommer att fatta beslut så snart som det går.
            </seg>
            <seg n="0f8ad162">
              När det gäller uppföljning tror jag att man måste se det ungefär
              så här. Det allra viktigaste är att vi har en asylutredning. Jag
              håller helt med Anne-Marie Ekström och Ulrik Lindgren om att det
              är där grunden finns. Anne-Marie Ekström säger att vi måste utreda
              om barnen kan tänkas bli utsatta för övergrepp av olika slag,
              och det måste finnas med. Om det är barn som behöver sjukvård
              måste det också göras en utredning av hur det ser ut i hemlandet.
              Den bedömningen måste vara sådan att det beslut som fattas innebär
              att det inte finns någon risk för den personen, inte finns någon
              risk för förföljelse. Om det är sjuka barn ska det också finnas
              vård att tillgå. Vården kanske inte håller samma kvalitet, det
              kan finnas olikheter och så vidare, men det är ingenting som är
              asylskäl. Men det ska finnas vård det är grunden.
            </seg>
            <seg n="409d439a">
              Det finns ingen allmän skyldighet för myndigheter att följa upp
              ett beslut som har fattats. Det beror på att det inte finns någon
              grundläggande rättighet för svenska myndigheter att utreda utländska
              medborgare i deras eget land. Här måste man i så fall gå fram
              på helt andra vägar.
            </seg>
            <seg n="aff5a802">
              Vad som däremot är oerhört viktigt är att skaffa sig en allmän
              kunskap om till exempel vård i hemlandet, skaffa sig kunskap via
              UNHCR, vårdgivare etcetera, och se både hur vårdmiljön är och
              vilken miljö barnen kommer från. Det här är också någonting som
              vi håller på att diskutera inom ramen för samordnarens uppdrag.
            </seg>
            <seg n="d81438b6">
              Att svenska myndigheter inte har någon skyldighet att följa upp
              eller ha kontakt efter ett avvisningsbeslut innebär inte att vi
              inte vet någonting. Ofta fortsätter man att hålla kontakt med
              Migrationsverkets handläggare, såtillvida att man har telefonkontakt
              eller andra kontakter. När det gäller apatiska barn har Migrationsverket
              haft kontakt med tre, fyra eller fem barn, och där har det visat
              sig att barnen mår ganska bra. Vi har också verkställighetsrapporter
              som visar att under resan tillbaka har många barn blivit oerhört
              mycket bättre.
            </seg>
            <seg n="4e6ed178">
              Jag måste också svara på Anne-Marie Ekströms fråga när det gäller
              avvisningar. Självklart är det så att de tiotal barn som har avvisats
              inte alls har haft livshotande sjukdomar. Det ligger i grundbedömningen.
              Det är någonting som vi naturligtvis måste slå fast. Livshotande
              sjuka barn ska inte avvisas från Sverige.
            </seg>
          </u>
          <note type="speaker" n="53bc76b2">
            Anf. 90 ANNE-MARIE EKSTRÖM (fp):
          </note>
          <u who="anne-marie_ekstrom_736470" xml:id="i-6a8255fab74cf03b-2" n="6a09de7f">
            <seg n="a6a2e7d6">
              Fru talman! Uppföljning handlar om två delar. Man ska undersöka
              vad det är som tar emot det sjuka barnet om det avvisas, det vill
              säga om det finns vård just för det enskilda barnet. Jag har tagit
              upp ett exempel från Azerbadjan där en av UNHCR:s läkare säger
              att till exempel armenier, människor som kommer från en etnisk
              minoritet, inte kan få någon vård. Det är möjligt att det finns
              vård i landet, men alla har inte tillgång till vården. När det
              gäller barn, där ribban ska vara lägre, kan man väl åtminstone
              säga att barnen ska ha rätt till vård, inte bara tillgång till
              vård?
            </seg>
            <seg n="3e1521fd">
              När det gäller uppföljning av de barn som har avvisats har faktiskt
              statsrådet gett löfte i en frågestund här om att de svårt sjuka
              barn som har avvisats ska följas upp. Men nu kommer ministern
              och säger: Det går inte att följa upp de här barnen. Vi tänker
              inte göra det. Någonstans måste man väl ändå hålla de löften som
              man ger.
            </seg>
            <seg n="cbd5c335">
              Fru talman! Jag vill ge statsrådet ett nytt huvudbry. I statsrådets
              egen hemby i Västerbotten träffade jag en apatisk kvinna som sköttes
              av sin man och svärmor. Visserligen var hon bara 22 år och inget
              barn. Däremot hade hon ett barn på 18 månader som i halva sitt
              liv saknat en mamma. Har denna kvinna som själv är som ett barn
              med blöjor och som måste ha sondmatning någon chans att bli behandlad
              på samma sätt som de apatiska barnen, det vill säga om regeringen
              fattar ett positivt beslut och ger dem uppehållstillstånd?
            </seg>
          </u>
          <note type="speaker" n="9b5e7944">
            Anf. 91 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-1f2a950783953b79-7" n="4c0f1e7d">
            <seg n="2545e250">
              Fru talman! Anne-Marie Ekström har ställt väldigt många frågor
              till mig, och vi har haft många interpellationsdebatter. Det har
              oftast handlat om barn och barn i asylprocessen. För asylsökande
              barn generellt finns det verkligen ett väldigt starkt engagemang
              i Sverige. Sverige har faktiskt gjort ganska mycket på det här
              området. Vi har lyft fram barn i asylprocessen mer än något annat
              land. Det tycker jag är bra. Därmed ser vi också en rad olika
              problem. Vi har naturligtvis också ett ansvar i förhållande till
              andra länder att se till att man får samma fokusering på barn
              där.
            </seg>
            <seg n="87bb82e9">
              När det gäller de apatiska barnen är väldigt mycket gjort, men
              här återstår oerhört mycket att göra. Det handlar om det förebyggande
              arbetet men också om att vi får en tydlig praxis på området. I
              det ärende som är överlämnat till regeringen kommer det att bli
              ett vägledande beslut. Sedan är det återigen myndigheterna som
              utifrån detta formar sin egen praxis. Regeringen kan inte gå in
              i varje enskilt ärende, men det blir något som man har som bas
              för att utforma praxis i framtiden.
            </seg>
          </u>
          <note n="4d321990">
            Överläggningen var härmed avslutad.
          </note>
          <note n="c2996573">
            12 § Svar på interpellation 2004/05:516 om den svenska statsförvaltningens
            integritet och oväld
          </note>
          <note type="speaker" n="1c2fe18c">
            Anf. 92 Statsrådet SVEN-ERIK ÖSTERBERG (s):
          </note>
          <u who="sven-erik_osterberg_12c175" xml:id="i-247b145f675c3fae-28" n="573d22f7">
            <seg n="eb5e33e3">
              Fru talman! Tobias Krantz har frågat vilka åtgärder jag avser
              att vidta i syfte att värna den svenska statsförvaltningens integritet
              och oväld.
            </seg>
            <seg n="e13936c2">
              Tobias Krantz inleder sin interpellation med att konstatera att
              Arbetsmarknadsstyrelsen, Ams, är en av Sveriges viktigaste myndigheter.
              Det påståendet skriver jag gärna under på. Han refererar därefter
              två inlägg som Folkpartiet och Kristdemokraterna har gjort i debatten
              kring vilka politiska värderingar som olika arbets- och uppdragstagare
              inom Ams och landets högskolor påstås ha. Folkpartiets och Kristdemokraternas
              så kallade kartläggning av politisk inställning sägs visa att
              alltför många av dessa personer omfattar socialdemokratiska värderingar.
            </seg>
            <seg n="2b852abb">
              Låt mig inledningsvis understryka att frågan om politisk övertygelse
              i grunden är var och ens ensak. Den handlar därigenom om varje
              människas personliga integritet. Våra grundlagsregler om skydd
              i förhållande till det allmänna mot åsiktsregistrering visar att
              frågan är grundläggande i en demokrati. Jag tycker mot denna bakgrund
              att man ska vara mycket varsam när det gäller att hantera dessa
              frågor och framför allt att dra de slutsatser som Tobias Krantz
              försöker sig på.
            </seg>
            <seg n="40d32a7d">
              Tobias Krantz jämför utnämningar av ledamöter i olika styrelser
              och nämnder med någon form av sannolikhetskalkyler. Det resonemanget
              skulle möjligen vara riktigt om man utsåg dessa personer genom
              att dra lott eller kasta tärning. Min åsikt är dock att valet
              av ledamöter till våra myndighetsstyrelser även fortsättningsvis
              ska ske utifrån förutsättningen att styrelsen, genom sin samlade
              kompetens, på bästa sätt kan genomföra det uppdrag som regeringen
              har gett den.
            </seg>
            <seg n="8bca81c4">
              Riksdagens utredningstjänst har på Folkpartiets uppdrag, via
              olika offentliga informationskällor, tagit fram uppgifter om vilka
              personer som under åren 20012003 varit ordförande i statliga utredningar
              och dessa personers politiska hemvist. Materialet visar att för
              75 % av dessa finns det inte någon partipolitisk bakgrund över
              huvud taget. Av de sammanlagt 265 offentliga utredningar som angivits
              har 18 % en ordförande med vad Folkpartiet definierar som en partipolitisk
              bakgrund inom socialdemokratin. Jag har mycket svårt att förstå
              Tobias Krantz våldsamma indignation över dessa siffror.
            </seg>
            <seg n="fc03773d">
              När det gäller regeringens utnämningsmakt så ingår den slutligen
              i arbetsuppgifterna för den parlamentariskt sammansatta kommittén
              (dir. 2004:96, Justitiedepartementet) med uppdrag att göra en
              samlad översyn av regeringsformen. Denna ska bland annat se över
              möjligheten att öka öppenheten vid tillsättningen av högre statliga
              tjänster. Kommittén ska redovisa sitt uppdrag senast den 31 december
              2008.
            </seg>
          </u>
          <note type="speaker" n="31a844fa">
            Anf. 93 TOBIAS KRANTZ (fp):
          </note>
          <u who="tobias_krantz_56c063" xml:id="i-bcee12f042ff725b-2" n="1d46d1ca">
            <seg n="b938c83a">
              Fru talman! Den svenska förvaltningsmodellen bygger på en tydlig
              rågång mellan politik och förvaltning. Tanken är att politiker
              ska bilda opinion, fatta beslut, stifta lagar och utfärda generella
              riktlinjer. Förvaltningen ska ägna sig åt att verkställa politiskt
              fattade beslut, tolka och precisera de riktlinjer som politikerna
              har lagt fram och fälla avgöranden i enskilda fall.
            </seg>
            <seg n="02ff2a0b">
              Syftet med den här modellen är att vi ska tillförsäkra medborgarna
              i Sverige en rättssäkerhet och rättstrygghet. Medborgarna ska
              veta att de kommer att bli objektivt, sakligt och neutralt bemötta
              i mötet med de olika myndigheterna. Det ska inte vara några partipolitiska
              sidoblickar som skapar problem för medborgarna att känna rättstrygghet.
            </seg>
            <seg n="b0dd8c1c">
              Det här är en modell som har tjänat Sverige väl under väldigt
              lång tid. Det är en modell som också har haft en stor och bred
              politisk uppslutning i den svenska debatten. Men den här modellen
              hotas. Den raseras. Steg för steg pågår nu en konstitutionell
              omvälvning i Sverige. Om inget görs driver den omvälvningen Sverige
              i riktning mot en socialdemokratisk enpartistat.
            </seg>
            <seg n="380f03d9">
              Fru talman! Det finns i huvudsak tre hot mot den svenska förvaltningsmodellen
              som vi är vana vid att se den. Det handlar för det första om utnämningspolitiken,
              där rapport efter rapport, undersökning efter undersökning, studie
              efter studie visar på samma entydiga mönster.
            </seg>
            <seg n="a02b8190">
              Regeringen använder sin exklusiva utnämningsmakt till att utnämna
              sina egna kompisar till de höga tjänsterna i statlig förvaltning,
              i statliga bolagsstyrelser och i kommittéer och utredningar. Överallt
              i den statliga förvaltningen dominerar socialdemokrater på de
              ledande positionerna.
            </seg>
            <seg n="385a14b8">
              Ett av de senaste exemplen är att just inom Arbetsmarknadsstyrelsen,
              Ams, är samtliga höga chefer socialdemokrater.
            </seg>
            <seg n="28e768b1">
              Det handlar för det andra om den politiska myndighetspropaganda
              som blir allt viktigare. Under de senaste åren har vi sett ett
              antal fall. Skatteverket har bedrivit en politisk propagandakampanj.
              Naturvårdsverket har bedrivit en politisk propagandakampanj. Jag
              skulle kunna ge fler exemplen.
            </seg>
            <seg n="96833792">
              Detta innebär att gränsen mellan förvaltning och politik överträds.
              Detta är också ett led i att den svenska modellen successivt överges.
            </seg>
            <seg n="8270486f">
              För det tredje handlar det om den omfattande statliga byråkratin.
              Sedan sekelskiftet har vi fått ett trettiotal nya myndigheter
              i Sverige. Antalet myndigheter ökar hela tiden.
            </seg>
            <seg n="0528da0a">
              En viktig orsak till att antalet myndigheter ökar är just att
              regeringen vill ha nya myndigheter som ska ägna sig åt politisk
              propaganda och opinionsbildning och att man vill ha nya reträttposter
              åt personer inom socialdemokratin som behöver nya jobb.
            </seg>
            <seg n="5a71ea6f">
              Fru talman! Tanken att vi ska ha en effektiv statlig förvaltning
              i medborgarnas tjänst håller på att sättas i fara. Väldigt många
              statstjänstemän runtom i Sverige gör ett fantastiskt jobb i dag,
              men de sviks av en politik som premierar lojalitet mot den politiska
              makten framför integritet, självständighet och oväld.
            </seg>
            <seg n="1b324098">
              Statsrådets svar är mot den bakgrunden mycket egendomligt.
            </seg>
            <seg n="23070558">
              Att statsrådet har mage att antyda att Folkpartiet och Kristdemokraterna
              skulle ägna sig åt olaglig åsiktsregistrering! Det är fullständigt
              häpnadsväckande. Tänker statsrådet göra något åt dessa förmodade
              olagligheter som ledamöter av riksdagen ägnar sig åt och anmäla
              det så att vi får juridisk prövning?
            </seg>
            <seg n="f3c6fde4">
              Både folkpartister och kristdemokrater har i själva verket använt
              fullt officiella källor för att granska offentliga personer. Det
              får offentliga personer acceptera.
            </seg>
            <seg n="82550820">
              Vill statsrådet backa på detta ställningstagande? Det är en väldigt
              allvarlig anklagelse som statsrådet har riktat.
            </seg>
          </u>
          <note type="speaker" n="b491f8e7">
            Anf. 94 Statsrådet SVEN-ERIK ÖSTERBERG (s):
          </note>
          <u who="sven-erik_osterberg_12c175" xml:id="i-247b145f675c3fae-29" n="573d22f7">
            <seg n="15fb50e0">
              Fru talman! Inför den här interpellationsdebatten har jag ganska
              noga gått igenom de tidigare interpellationsdebatter som Tobias
              Krantz har haft i detta ämne. Jag vet inte om det har fallit på
              Tobias Krantz lott i den nya alliansen att granska den här frågan
              hela tiden.
            </seg>
            <seg n="025a3a13">
              De påståenden som har sagts är de som ständigt återkommer i varenda
              interpellation. Tobias Krantz tycks leva efter devisen att om
              man upprepar en osanning tillräckligt många gånger blir den sann.
              Jag ställer inte upp på det resonemanget.
            </seg>
            <seg n="dbc8d2b4">
              Tobias Krantz påstår att det sker en systematisk politisering
              av Myndighets-Sverige liksom av hela utredningsväsendet. Som jag
              sade i mitt inledningssvar visar en rapport som Tobias Krantz
              själv varit med att ta fram att 75 % av de utredningsordförande
              som har utnämnts inte hade någon koppling över huvud taget till
              det politiska systemet, vare sig socialdemokratisk eller borgerlig.
              De resterande 25 procenten hade det. Jag tycker att det är en
              ganska bra balans.
            </seg>
            <seg n="f5c2962d">
              Det kan ju inte vara så att politiker är diskvalificerade att
              medverka i utvecklande av statsförvaltning eller i utredningsväsendet
              mot bakgrund av sina kunskaper. Jag vill bestämt hävda att även
              när någon har en politisk beteckning det kan vara en folkpartist,
              en socialdemokrat eller en kristdemokrat och får ett ordförandeskap
              någonstans görs bedömningen utifrån vad man kan och vad man kan
              tillföra verksamheten. Det kan jag stryka under med verklig tydlighet.
              Jag har själv varit med i några sådana processer inom mitt eget
              område där vi har utsett ordförande i myndigheter. Vi går då väldigt
              noga igenom vad ordförandena kan tillföra, vilken balans man kan
              ha i verksamheten och styrelsen så att man får en myndighet som
              fungerar väl gentemot generaldirektören och får en helhet med
              den sammansättning som är.
            </seg>
            <seg n="b04f8d03">
              Vid återkommande resultat- och målstyrningsdialoger följer vi
              också upp detta. Vi har ett resonemang med generaldirektören om
              hur styrelsen har fungerat och hur ordföranden har fungerat gentemot
              generaldirektören och styrelsen i övrigt.
            </seg>
            <seg n="ecfb7f4e">
              Påståendet att det är något slags gratifikation där man ger sina
              partivänner uppdrag är kanske något som Tobias Krantz skulle överväga
              att ta tillbaka.
            </seg>
            <seg n="e4c50d5e">
              Om man systematiskt ska titta igenom myndigheter och se var de
              har haft sitt politiska hemvist och använda det i en debatt som
              man har gjort gentemot Ams står jag fast vid mitt påstående. Om
              det ska användas och om man systematiskt ska gå igenom och se
              hur de hör samman kan jag inte se annat än att man använder det
              som en politisk kartläggning av varifrån tjänstemännen kommer.
            </seg>
            <seg n="bc4335a3">
              När det gäller Ams är det väl en ganska stark kränkning gentemot
              hela tjänstemannasammansättningen att man skulle rekrytera chefer
              vidare i organisationen på politiska meriter. Jag vill hävda som
              min bestämda uppfattning att de tjänstemän som finns där rekryterar
              människor mot bakgrund av vilka kvalifikationer man behöver för
              att utföra sitt jobb och att det inte handlar om vilket politiskt
              hemvist man har. Det skulle aldrig falla mig in, om jag träffar
              en myndighetschef eller generaldirektör, att försöka lista ut
              hans eller hennes politiska tillhörighet när det gäller en utnämning
              för att försöka spåra hur det skulle påverka verksamheten.
            </seg>
            <seg n="a59d7139">
              Jag tycker att detta är en ganska olycksalig debatt.
            </seg>
            <seg n="54bff286">
              Jag vill föra tillbaka den till där Tobias Krantz började. Det
              här har fungerat väl under många år. Jag tycker faktiskt att det
              fungerar väl nu också. Vi har en myndighetsstruktur och organisation
              i Sverige som vi ska vara stolta över. Det kan vi vara i fortsättningen
              också.
            </seg>
          </u>
          <note type="speaker" n="6ccc8020">
            Anf. 95 TOBIAS KRANTZ (fp):
          </note>
          <u who="tobias_krantz_56c063" xml:id="i-bcee12f042ff725b-3" n="1d46d1ca">
            <seg n="4d91af4a">
              Fru talman! Jag konstaterar att statsrådet fortsätter att upprepa
              mycket allvarliga anklagelser. Jag hade önskat att statsrådet
              skulle hålla sig för god för det.
            </seg>
            <seg n="a1ae0150">
              I själva verket måste offentliga personer, precis som jag sade
              tidigare, tåla att det som de har gjort officiellt och helt offentligt
              analyseras och granskas. Det tänker jag fortsätta att ägna mig
              åt.
            </seg>
            <seg n="c7eb1784">
              Om statsrådet menar allvar med sina anklagelser borde han se
              till att pröva detta rättsligt.
            </seg>
            <seg n="156d9397">
              I själva verket uttalades naturligtvis detta av statsrådet i
              ett försök att skyla över de återkommande överträdelser av regeringsformen
              som regeringen ägnar sig åt genom sin utnämningspolitik.
            </seg>
            <seg n="64d741b9">
              Statsrådet återkommer till frågan om sannolikhetskalkyl. Han
              nämner det också i sitt interpellationssvar till mig. Han säger
              att det är viktigt att man ska kunna ha en politisk bakgrund om
              man ska kunna bli hög statlig chef, vara utredare eller sitta
              i statliga bolagsstyrelser. Det är självklart. Problemet är att
              det är bara om man har socialdemokratisk politisk bakgrund som
              det anses kvalificerande. Det är det vi ser i statistiken över
              bolagsstyrelser, utredare och höga chefer i den statliga förvaltningen.
              Överallt sitter det socialdemokrater.
            </seg>
            <seg n="a522536b">
              Man måste ställa sig frågan: Är det sannolikt att kompetensen
              att leda statliga myndigheter, att vara ledare för statliga utredningar
              eller att sitta i statliga bolagsstyrelser och universitetsstyrelser
              bara finns hos socialdemokrater? Det är det som är den intressanta
              frågan.
            </seg>
            <seg n="1d093e8f">
              Nu växer kritiken mot tendensen att vi får en alltmer politiserad
              förvaltning. Kritiken växer runtom i Sverige. Alltfler opponerar
              mot det som man uppfattar som socialdemokratisk maktarrogans,
              maktmissbruk och arrogans inför de lagar och regler vi har.
            </seg>
            <seg n="57e22e59">
              Jag tycker att det är mycket egendomligt att regeringen inte
              vill ta till sig kritiken. När jag ställer en fråga om hur man
              vill värna statsförvaltningens integritet och oväld ger regeringen
              inte några förslag på hur statsförvaltningens integritet och oväld
              ska kunna respekteras och hur man ska säkra ovälden och integriteten.
              Det finns inget svar på det i statsrådets svar på den interpellation
              som jag har ställt.
            </seg>
            <seg n="afe77fa9">
              I stället finns bara motanklagelser mot mig och andra som har
              försökt granska den politiska makten i Sverige. Är statsrådet
              helt liknöjd? Finns det inga problem med den svenska statsförvaltningens
              integritet och oväld. Är statsrådet nöjd? Tänker regeringen inte
              göra någonting? All den massiva kritik som förekommit, alla dessa
              utredningar, rapporter och studier som har kommit under de senaste
              åren, har ni inte tagit intryck av detta?
            </seg>
            <seg n="ed6f6f70">
              I den centrala Arbetsmarknadsstyrelsen, där statsrådet säger
              att tillsättning ska ske efter kompetens och skicklighet, är samtliga
              höga chefer socialdemokrater. Är det bara en slump? Är det bara
              en slump att det överallt på ledande poster i den statliga förvaltningen
              är en dominans av socialdemokrater? Får inte detta någonstans
              statsrådet att reflektera över att det kan finnas rätt god anledning
              att ifrågasätta och kritisera detta?
            </seg>
            <seg n="9b86ac10">
              Vad tänker regeringen göra? Har regeringen några planer över
              huvud taget, eller har ni blivit totalt isolerade i bunkern på
              Rosenbad?
            </seg>
          </u>
          <note type="speaker" n="7d00011b">
            Anf. 96 Statsrådet SVEN-ERIK ÖSTERBERG (s):
          </note>
          <u who="sven-erik_osterberg_12c175" xml:id="i-247b145f675c3fae-30" n="573d22f7">
            <seg n="2aed6c72">
              Fru talman! Är det någon som försöker hålla liv i debatten och
              trots allt är ganska ensam är det väl Tobias Krantz själv. Att
              det skulle vara ett våldsamt tryck och en våldsam debatt ute i
              samhället om detta har åtminstone inte jag märkt. Den som ständigt
              debatterar detta och har så gjort i flera år men tycks få väldigt
              få med sig är faktiskt Tobias Krantz själv. Han gör allt för att
              hålla liv i denna debatt med de underlag han själv presterar och
              tar fram för att försöka stödja det påstående han säger gäller.
            </seg>
            <seg n="17b47194">
              Jag pekade på det som Tobias Krantz själv använde sig av, att
              utredningstjänsten har tittat på utredningsordförandena och att
              75 % inte hade något politiskt hemvist. Jag kanske kunde få en
              kommentar till det, Tobias Krantz. Varför pekar ni inte på det
              i er rapport, att 75 % faktiskt inte har något politiskt hemvist?
              I stället ägnar ni all energi åt att dissekera den andra delen
              och försöka hitta linjer som passar in i det mönster som ni under
              lång tid drivit att det finns. Detta använder ni hela er tid åt.
            </seg>
            <seg n="68e67851">
              Jag har tittat på de här rapporterna och påståendena. Många av
              dem går att dissekera sönder. Det är konstigt att den som varit
              statssekreterare i Moderata samlingspartiet vid något tillfälle
              plötsligt tappar sin partibeteckning när man kommer in i den statliga
              förvaltningen. Då ramlar den bort. Socialdemokrater ramlar den
              på. Om man har funnits med någonstans någon gång blir det ett
              s-märke bakom, och då passar det in i mönstret. Jag har också
              läst diskussioner tidigare om högskoleväsendet där bland annat
              kristdemokraten Torsten Lindström pekat på det här.
            </seg>
            <seg n="1f0749a2">
              Jag tar gärna debatten och diskuterar väldigt gärna detta ingående.
              Jag tycker dock att vi måste få något slags balans i debatten
              där man också tittar på denna del.
            </seg>
            <seg n="372289a1">
              Det är väl inte så att den svenska statsförvaltningen på något
              sätt är i förfall. Det finns väl ingen kritik mot den på det sättet.
              Däremot kan den väl alltid bli bättre, och det strävar vi efter.
            </seg>
            <seg n="27716103">
              Det jag sagt om detta, och det sade jag på ett tidigt stadium,
              är att det finns vissa obalanser på några ställen. Det har vi
              erkänt. Jag har sagt det tidigare och kan säga det igen: När det
              gäller politiska utnämningar totalt sett kan vi se någon överbalans
              för dem som kommer från s-leden. Det sade jag tidigare. Bland
              dem som har politisk bakgrund finns det en viss övervikt för dem
              som har s-märkning; det kan jag tillkännage. Till och med statsministern
              har i en särskild diskussion som han förde sagt att han är beredd
              att medverka till att detta utjämnas.
            </seg>
            <seg n="acd3f235">
              Tittar vi på dem med näringslivsbakgrund kan vi se en stark övervikt
              för dem som har borgerliga sympatier. Det är alltså få fackliga
              som kommit in den vägen. Rekryteras det någon facklig från näringslivsdelen
              får denne omedelbart ett s-märke och faller då in i det mönster
              som Tobias Krantz ständigt försöker påvisa på det här området.
            </seg>
            <seg n="768c4bec">
              Är det någon som har politiserat detta är det väl Tobias Krantz
              själv, skulle jag vilja säga, som lägger all kraft i världen på
              att politisera hela myndighetsstrukturen och försöka påvisa att
              det finns felaktigheter som skulle gå ut över statsförvaltningens
              oavhängighet.
            </seg>
            <seg n="13a2c757">
              Jag vill återigen hänvisa till detta: I de diskussioner och underlag
              som finns när myndighetschefer, styrelser och ordförande ska utnämnas
              gör man en väldigt noggrann avvägning för att få en myndighet
              som fungerar väl och kan utföra sina uppgifter på ett så bra sätt
              som möjligt. Det finns ingen anledning för regeringen att försöka
              verka på något annat sätt. Jag har allt intresse i världen av
              att se till att vi har myndighetsstrukturer som fungerar väl utifrån
              den uppgift myndigheten är satt att utföra.
            </seg>
          </u>
          <note type="speaker" n="ae2da52f">
            Anf. 97 TOBIAS KRANTZ (fp):
          </note>
          <u who="tobias_krantz_56c063" xml:id="i-bcee12f042ff725b-4" n="1d46d1ca">
            <seg n="a736d5ae">
              Fru talman! Statsrådet påstår att jag skulle vara ensam i min
              kritik mot den socialdemokratiska regeringens sätt att utöva utnämningsmakten.
              Den bedömningen tror jag nog att statsrådet är tämligen ensam
              om om nu inte statsrådet anser att en majoritet av riksdagens
              ledamöter också är ensamma. En majoritet av riksdagen har vid
              flera tillfällen kritiserat regeringens utnämningspolitik och
              också krävt att frågan om regeringens utnämningsmakt ska föras
              in i Grundlagsutredningen som nu är tillsatt. Detta har Socialdemokraterna
              varit motståndare till. Nu är den införd och ska tas upp i Grundlagsutredningen,
              och det är alldeles utmärkt.
            </seg>
            <seg n="d449aa9f">
              Statsrådet försöker också få det till att detta är något slags
              teoretisk debatt utan vidare betydelse för medborgarna. Låt mig
              då bara få påminna statsrådet om de byggnadsarbetare, tror jag
              det var, i Nyköping som med hot om indragen a-kassa fick order
              att inställa sig vid en politisk demonstration i Helsingfors för
              Socialdemokraterna. Detta är väl inte teori; detta är praktik,
              statsrådet! Så här går det till i Socialdemokraternas Sverige.
            </seg>
            <seg n="bc068573">
              Sedan pekar statsrådet på att det skulle vara felaktigheter i
              exempelvis den undersökning som gjorts om partitillhörigheten
              hos statliga utredare. Jag vill bara poängtera att denna har gjorts
              av riksdagens utredningstjänst, som ju statsrådet och hans partikamrater
              annars ofta hänvisar till som föredömen och som jag också tycker
              gör ett bra jobb. Menar statsrådet att riksdagens utredningstjänst
              inte kan sitt jobb? Det är i så fall en mycket intressant synpunkt
              som borde föras vidare ordentligt.
            </seg>
            <seg n="e83f1653">
              Vidare anklagar statsrådet mig för att ägna mig åt politisering
              av statsförvaltningen, men det är ju statsrådet som sitter i regeringen
              och som bär ansvar för den svenska statsförvaltningen. Det gör
              inte jag; det är statsrådet som gör det.
            </seg>
            <seg n="434a35e2">
              Till sist tycker jag att den här debatten har gett ett besked:
              Regeringen tänker inte göra någonting åt de problem som finns
              inom statsförvaltningen. Nu har statsrådet ytterligare några minuter
              att tillbakavisa det påståendet. Ta den chansen, statsrådet!
            </seg>
          </u>
          <note type="speaker" n="c4a7df21">
            Anf. 98 Statsrådet SVEN-ERIK ÖSTERBERG (s):
          </note>
          <u who="sven-erik_osterberg_12c175" xml:id="i-247b145f675c3fae-31" n="573d22f7">
            <seg n="e7017ed5">
              Fru talman! Jag tänker ge beskedet till Tobias Krantz att så
              länge jag har ansvar för det fögderi jag har i regeringen, förvaltningspolitiken,
              kommer jag att fortsätta att jobba för att vi ska ha en statsförvaltning
              som fungerar så väl som möjligt och som ständigt blir bättre.
              Där ingår också att se till att vi har en bra utnämningspolitik
              med en bra balans och där vi har företrädare som företräder staten
              och myndigheterna på bästa sätt. Vi ska ha en bra balans mellan
              olika politiska företrädare och också mellan företrädare som har
              annan bakgrund. Vi ska använda de goda människor som finns på
              bästa sätt utifrån de förutsättningar vi har för att få en bra
              statsförvaltning. Det tänker jag fortsätta att jobba med.
            </seg>
            <seg n="fb7dcd9a">
              De snedsitsar jag pekade på och också har redogjort för tidigare
              kommer vi att fortsätta att jobba med att rätta till för att få
              en bättre balans. Allt detta ligger i det här.
            </seg>
            <seg n="5b82d7fb">
              Jag har inte påstått att riksdagens utredningstjänst har lämnat
              felaktiga rapporter. Vad jag pekade på var att Tobias Krantz ägnar
              sig åt den lilla del i rapporten som passar honom. Att 75 % inte
              har en politisk bakgrund lämnar Tobias Krantz helt åt sidan och
              inriktar sig på den andra delen. Det är väl också att misshantera
              det material man har. Om man hela tiden har den inriktningen och
              inte bryr sig om hur helheten ser ut vill jag faktiskt fortsätta
              att påstå att Tobias Krantz syfte är en stark politisering för
              att försöka misskreditera regeringen och den myndighetsstruktur
              som vi arbetar med och försöker utveckla.
            </seg>
            <seg n="7c902857">
              Allra sist vill jag bara säga att jag tänker fortsätta att jobba
              för att vi ska ha en bra statsförvaltning och en bra balans på
              de här områdena. Jag tycker att det finns bra förutsättningar
              för det. De snedsitsar som finns tänker vi fortsätta att jobba
              med så att vi får en ännu bättre sammansättning här.
            </seg>
          </u>
          <note n="4d321990">
            Överläggningen var härmed avslutad.
          </note>
          <note n="d160c819">
            13 § Svar på interpellation 2004/05:525 om utjämningssystemet
            inom LSS
          </note>
          <note type="speaker" n="2dbe0f60">
            Anf. 99 Statsrådet SVEN-ERIK ÖSTERBERG (s):
          </note>
          <u who="sven-erik_osterberg_12c175" xml:id="i-247b145f675c3fae-32" n="573d22f7">
            <seg n="d4df46e8">
              Fru talman! Gunnar Axén har frågat mig vilka konkreta åtgärder
              jag avser att vidta för att förändra utjämningssystemet inom LSS
              så att kommuner ska kunna få ersättning för hela kostnaden för
              platser inom LSS samt vilka konkreta åtgärder jag avser att vidta
              för att antalet platser inom LSS inte ska minska på grund av att
              kommunerna är rädda för att få ett stort kostnadsansvar.
            </seg>
            <seg n="362ac427">
              Inledningsvis vill jag, än en gång, klargöra att det från 2004
              införda systemet för utjämning av LSS-kostnader inte har ändrat
              på några förutsättningar när det gäller insatser eller myndighetsutövning
              enligt lagen om stöd och service till vissa funktionshindrade
              (LSS). Systemet stöder inte en överflyttning av ärenden mellan
              kommuner eller att avtal om kostnadsansvar sägs upp. Det finns
              dessutom ingen bestämmelse i LSS som gör det möjligt för en kommun
              att flytta över ärenden till en annan kommun. Vill en person flytta
              till en annan kommun ska han eller hon enligt LSS ansöka om förhandsbesked
              i den tilltänkta inflyttningskommunen.
            </seg>
            <seg n="07f71bdb">
              Kostnadsutjämningssystemet ger således inget stöd för att personer,
              som Gunnar Axén påstår, skyfflas mellan kommuner. För att få en
              klar bild av hur vanligt det är att avtal sägs upp har Socialstyrelsen
              och länsstyrelserna i december förra året fått regeringens uppdrag
              att följa upp hur bestämmelsen om möjligheten att sluta avtal
              fungerar, vad som hänt med befintliga avtal och eventuella konsekvenser
              för den enskilde. Uppdraget ska redovisas till regeringen senast
              i december i år.
            </seg>
            <seg n="7903416e">
              Så till Gunnar Axéns frågor. Den schablonkostnad som används
              i LSS-utjämningen är en genomsnittlig kostnad för varje LSS-insats
              per person i landet, vilket inte ska förväxlas med den faktiska
              kostnaden per person. Att vissa enskilda personer kan ha en faktisk
              kostnad som är högre eller lägre än schablonen är naturligt. Den
              faktiska kostnaden inkluderar bland annat skillnader i servicegrad
              och kvalitet, vilket inte ett utjämningssystem ska ta hänsyn till.
              Schablonkostnaden är ett riktvärde och inte någon maximal gräns
              för vad kostnaden per person kan vara. Schablonkostnaden kan därför
              aldrig bli en norm eller ett tak för vad insatser får kosta. En
              kommun kan anse att den inte får kompensation för en enskild person
              som har en insats som överstiger schablonkostnaden, men kommunen
              kan å andra sidan ha andra personer som får insatser som understiger
              schablonkostnaden. Utjämningssystemet ska ses som en helhet, och
              har kommunen generellt höga faktiska kostnader får den i allmänhet
              också bidrag från systemet.
            </seg>
            <seg n="bf2ba44c">
              Vid beräkning av kommunens standardkostnad, som avgör om kommunen
              ska få bidrag eller betala en avgift, tas nämligen även hänsyn
              till kommunens personalkostnader med ett så kallat personalkostnadsindex.
              Syftet med detta index är att kunna inkludera omfattningen av
              omsorgsbehovet som finns hos de personer som har insatser enligt
              LSS. Förenklat innebär det att om en kommun har personer som har
              omfattande omsorgsbehov och därmed höga kostnader beaktas även
              detta i utjämningssystemet. I de fall det finns avtal mellan en
              kommun och en annan vårdgivare gäller den avtalade ersättningen
              dem emellan, samtidigt som kommunen blir ersatt med den schablonkostnad
              som används i LSS-utjämningen. Den som utför insatsen blir i detta
              fall inte lidande om ersättningen i LSS-utjämningen understiger
              den avtalade ersättningen.
            </seg>
            <seg n="6c4a3c69">
              När det gäller Gunnar Axéns oro för att antalet platser inom
              LSS ska minska vill jag peka på det faktum att LSS är en rättighetslagstiftning.
              Den som uppfyller villkoren för de i lagen angivna insatserna
              har rätt till dessa. Beslut om insatser som går den enskilde emot
              kan överklagas. Insatserna ska anpassas till mottagarens individuella
              behov och den enskilde ska i största möjliga utsträckning ges
              inflytande och medbestämmande över de insatser som ges. Av regeringens
              förslag till lagstiftning (prop. 1992/93:159) framgår att LSS
              inte är en detaljstyrande lag utan syftar till att definiera rättigheter
              för människor med funktionshinder. Kommuner och brukare ska tillsammans
              utforma stödet på bästa möjliga sätt. I första hand ska dessutom
              insatser erbjudas i hemkommunen.
            </seg>
            <seg n="871e32aa">
              Jag är medveten om att det finns kommuner som inte alltid rättar
              sig efter en dom som utdömts av en förvaltningsdomstol. Sedan
              riksdagen beslutade om möjligheten att utdöma en särskild avgift
              en så kallad sanktionsavgift av en kommun som underlåter att verkställa
              en gynnande dom inom en skälig tidsram, har antalet ej verkställda
              domar minskat.
            </seg>
            <seg n="20e6bb4b">
              Anf. 100 GUNNAR AXÉN (m):
            </seg>
            <seg n="0bbc2144">
              Fru talman! Jag känner kommunministern som en konstruktiv och
              prestigelös person. Därför hyser jag en förhoppning om att vi
              kommer att få en ändring till stånd även om interpellationssvaret
              fortfarande försvarar det rådande systemet och dess brister.
            </seg>
            <seg n="842490d2">
              När det underlag som ministern begärt in från Socialstyrelsen
              och länsstyrelserna står klart kommer det säker att framgå tydligt
              att utjämningen inom LSS har drabbat ett antal, företrädesvis
              mindre, kommuner. Ministern fokuserar på att LSS är en rättighetslagstiftning
              och att alla berörda personer har rätt till det stöd som de har
              behov av. Men det är ju inte det som frågan egentligen handlar
              om. Det här handlar främst om personer som tidigare har boende
              och stöd i en annan kommun än den ursprungliga hemkommunen.
            </seg>
            <seg n="21bc156f">
              För de här personerna har hemkommunen genom avtal med den nya
              boendekommunen betalat för personers boende och stöd. När det
              nya utjämningssystemet infördes har många av de ursprungliga hemkommunerna
              sagt upp sina avtal och det fulla kostnadsansvaret har övergått
              till den nya boendekommunen.
            </seg>
            <seg n="8951058a">
              För de kommuner som har satsat på en högkvalificerad omsorg för
              personer med multihandikapp, kommunikationshandikapp, har det
              här lett till att de i dag står med dryga kostnader som de inte
              får full ersättning för via utjämningssystemet. På Mo Gård i Finspång,
              som har ett högkvalificerat boende för just de här personerna,
              kostar servicen mellan 4 000 och 5 000 kr per dygn. Samtidigt
              är ersättningen via utjämningssystemet 2 000 kr per dygn. Nya
              siffror visar att det här kan komma att kosta Finspångs kommun
              35 miljoner till 40 miljoner kronor per år.
            </seg>
            <seg n="39a5dce2">
              Kommunförbundet i Dalarna har uppmanat kommunerna att säga upp
              sina avtal, vilket de också har gjort. Hedemora befinner sig nu
              i en liknande situation som Finspång med höga kostnader som är
              mycket betungande för en sådan mindre kommun. Gagnefs kommun tillhör
              också de drabbade. Sorsele och Umeå strider om kostnadsansvaret
              efter ett brutet avtal och har till och med dragit frågan inför
              domstol. Kommunerna i Gävleborg har uppvaktat Finansdepartementet
              och pekat på samma problem utan att få gehör för sina synpunkter.
              Vad det handlar om är ett litet antal mindre kommuner som har
              satsat på kvalificerat boende för de här personerna och som nu
              står med stora kostnader utan att få dem täckta av utjämningssystemet.
            </seg>
            <seg n="fe47cf74">
              Ministern hävdar att de personer som är berörda i första hand
              ska få sina insatser i hemkommunerna. Men för det första löser
              inte det den nu uppkomna situationen. För det andra visar det
              argumentet en oförståelse för att det här handlar om personer
              med ett mycket stort stödbehov som kräver hög kompetens och som
              det är omöjligt för en liten kommun, med kanske bara en person
              som har stödbehov, att ordna på ett bra sätt på egen hand. I stället
              är det den lilla enskilda människan som hamnar i kläm. Det vore
              kanske bättre om ansvaret för den frågan inte i första hand sågs
              som ett ansvar för kommunministern utan som ett ansvar för socialministern.
              Det kanske finns en större förståelse på det departementet för
              de här personernas alldeles särskilda behov.
            </seg>
            <seg n="869dae07">
              På lång sikt kommer utjämningssystemet att leda till att kommuner
              inte inte vågar satsa på mer avancerade boenden för de här personerna
              eftersom de inte får full ersättning för sina faktiska kostnader.
              Det blir i stället enklare, billigare lösningar där man inte kan
              ge det stöd och den livskvalitet som de här människorna har behov
              av och rätt till. På lång sikt är det säkert bättre med en statlig
              finansiering av LSS fullt ut, något som också ministerns partikamrater
              i Östergötland har insett och tagit ställning för. Ordföranden
              i partidistriktet säger: Fler och fler riksdagsledamöter som har
              lite förankring på hemmaplan i kommunerna ser ju att det springer
              i väg med kostnaderna och tar en större del av kommunens budget
              i anspråk och att de statliga pengarna inte räcker. När det här
              går upp även för kommunministern hoppas jag trots allt på att
              vi får en ändring till stånd.
            </seg>
          </u>
          <note type="speaker" n="9b16ac35">
            Anf. 101 YVONNE ANDERSSON (kd):
          </note>
          <u who="yvonne_andersson_be31d0" xml:id="i-7c1a2471a2026991-2" n="13e9c16b">
            <seg n="f11fcac5">
              Fru talman! Jag har anmält mig till den här debatten just för
              att jag ser den utsatta människan i det här. Gunnar Axén tar exemplet
              Mo Gård i Finspång i Östergötland. Också jag kommer från Östergötland
              och känner väl till förhållandena där. Jag har varit där ett antal
              gånger och följt verksamheten. Det är ett väldigt bra exempel.
              Vi har många bra system i det här landet, som vi är tacksamma
              och glada för. Men när systemen blir system där man missar att
              det finns viktiga värden som står på spel måste vi bli uppmärksamma
              och se att systemen faktiskt är till för människorna och inte
              bara mellan organisationer som kommuner och stat.
            </seg>
            <seg n="4799e639">
              När vi tar exemplet med Mo Gård i Finspång är det fråga om multihandikappade
              personer. Det är människor som får en fristad. Jag vill berätta
              om de miljöerna nu. Det är väldigt få som känner till vilka miljöer
              det egentligen handlar om. De är i flera avseenden oerhört anpassade
              till de här människornas behov. De är anpassade till att man kanske
              varken kan se eller höra eller uttrycka sig, att man inte kan
              röra sig själv och så vidare. Det är alltså fråga om unika möjligheter
              som inte finns på andra ställen.
            </seg>
            <seg n="42b4413c">
              Nu råkar dessa miljöer i vissa fall finnas i små kommuner, och
              där blir det sårbart för den enskilde. Hur kan man låta dessa
              människor, som redan är utsatta i samhället på grund av sina olika
              handikapp, få känna att de inte är välkomna att flytta till en
              kommun? Den känslan är också en känsla som har att göra med människovärdet.
            </seg>
            <seg n="929f5e69">
              I Finspång är det ungefär 2 000 kr i förlust per individ per
              boende, skulle man kunna säga, i dessa miljöer. Det är miljöer
              där kompetensen finns, och där personal med tanke och sinne för
              dessa människor finns och så vidare. Det är samlat just i arbetsgrupper
              runt dem. De gör förluster varje dygn, trots att de kämpar hårt
              för att dessa människor ska ha det bra. Då är det fel på systemet.
              Om man där börjar ifrågasätta verksamheten därför att den kostar
              för mycket, då är det fel på systemet. Dessa verksamheter finns
              nämligen inte i de boendes hemkommuner. Och visst vill vi att
              alla människor i vårt land ska kunna flytta till olika kommuner
              om de vill det och känna sig välkomna.
            </seg>
            <seg n="c7b529dd">
              Jag skulle verkligen önska att ministern på allvar tog sig an
              den situation som har uppstått på flera håll, så att folk inte
              ska känna att de inte kan få leva, bo och verka i den miljö som
              de så väl behöver och som finns på bara ett fåtal platser i landet.
            </seg>
          </u>
          <note type="speaker" n="86740d06">
            Anf. 102 Statsrådet SVEN-ERIK ÖSTERBERG (s):
          </note>
          <u who="sven-erik_osterberg_12c175" xml:id="i-247b145f675c3fae-33" n="573d22f7">
            <seg n="9d99fcda">
              Fru talman! Jag vill inledningsvis säga att jag tar den här frågan
              på allra största allvar. Gunnar Axén påpekade att jag skulle komma
              till insikt om problemen i fråga om detta. Jag kan säga att det
              har vi. Bekymret är bara att det inte finns någon optimal lösning
              som löser alla de problem som finns. I alla debatter tenderar
              det att bli en blandning av utjämningssystemet och reformen i
              dess helhet och de sidor som tillhör Berit Andnors ansvarsområde.
            </seg>
            <seg n="a70ca2d5">
              Utjämningssystemet kom till av de skäl som interpellanten nämnde,
              nämligen att före utjämningssystemets införande kunde kostnaden
              per person i en kommun variera mellan 400 och 6 000 kr för LSS
              beroende på hur strukturen såg ut och vilken historik som fanns
              av sådana olika verksamheter. Finspång är en, men det finns ett
              antal andra kommuner i landet också som har haft denna verksamhet.
              Utjämningssystemet var till för att utjämna dessa skillnader så
              att det blev rimligt för de kommuner som hade mycket verksamhet.
              Man skulle väga in dessa faktorer i detta.
            </seg>
            <seg n="d072aadc">
              När det gällde systemet i sig sades det ingenting om de andra
              parametrarna som gällde och att man faktiskt hade kostnadsansvar
              för vistelse för kommuninvånare i annan kommun för god vård. Det
              skulle inte på något sätt upphävas av detta.
            </seg>
            <seg n="723b3fc3">
              Detta måste falla tillbaka lite grann på de politiskt valda i
              de kommuner som tar chansen och säger upp avtal och liksom lämnar
              sina kommuninvånare i sticket genom att säga att detta får den
              kommun som personen i fråga befinner sig i stå för.
            </seg>
            <seg n="070c2c23">
              Detta tycker jag är en debatt som man skulle ägna sig lite grann
              åt, alltså var känslan för dessa personer finns när de hanteras
              på detta sätt. Den frågan tycker jag också ska ställas i detta
              sammanhang.
            </seg>
            <seg n="d18335c9">
              Sedan vet vi inte hur stor omfattningen är. Det är precis därför
              som Socialdepartementet har bett Socialstyrelsen att titta på
              detta. Gunnar Axén och Yvonne Andersson pekar på att en massa
              avtal sägs upp. Men vi har ingen uppgift om i vilken omfattning
              det sker. Att det har skett på några ställen vet vi. Men i vilken
              omfattning som det har skett ska Socialstyrelsen leverera in uppgifter
              till oss om.
            </seg>
            <seg n="67bb40c4">
              Ett antal partikamrater till mig och andra från Gävleborg gjorde
              en uppvaktning om detta, och vi hade en väldigt bra diskussion
              om det. Man pekade också på att det har en stor betydelse vilket
              basår som man utgår från när man gör denna avstämning och utjämning.
              Där kan det skilja väldigt mycket beroende på vilket basår man
              använder när det gäller hur förändringen har skett i den enskilda
              kommunen.
            </seg>
            <seg n="ee887bd7">
              Vi har bett Statistiska centralbyrån att titta på detta och återkomma
              om hur detta eventuellt skulle kunna utjämnas mellan åren för
              att man ska få en bättre utjämning däremellan. Detta faller tillbaka
              på personalkostnadsindex som finns som en parameter i detta utjämningssystem.
              Där överväger vi just nu om man ska kunna göra vissa justeringar
              i detta.
            </seg>
            <seg n="b71aa950">
              Sedan finns den enkla lösningen, som dessvärre också mina partivänner
              i Östergötland har gjort, nämligen att säga att man ska låta staten
              ta över detta, så blir det frid och fröjd.
            </seg>
            <seg n="f0156da1">
              Detta är väldigt komplicerat. Den devisen har även Kommun- och
              Landstingsförbunden, eller Sveriges Kommuner och Landsting som
              det nu heter, drivit på ett ganska enkelt sätt och tyckt att man
              då slipper den här frågan.
            </seg>
            <seg n="980d936a">
              Grundtanken var att den vård som skedde ute i kommuner skulle
              finnas väldigt nära. Vi talar om behovet av en decentraliserad
              beslutsordning, där de som sitter längst ut skulle kunna avgöra
              vårdbehovet och göra de bästa insatserna på bästa sätt. Det är
              det som ligger bakom hela diskussionen, att det faktiskt skulle
              finnas där.
            </seg>
            <seg n="94967d4d">
              Det är väl ingen som tror inte heller de som deltar i denna debatt
              att man bara kan skicka över notan till staten, så betalar staten
              precis vad det kostar, och sedan verkställer kommunerna detta.
              Det är en alldeles för enkel process, och den vill jag sticka
              hål på direkt. Det är inte det som det handlar om. Då blir det
              ett väldigt komplicerat system där någon annan ska gå in. Och
              jag tror inte att staten är bättre skickad än kommunerna att sköta
              detta i det här fallet.
            </seg>
            <seg n="152fa381">
              Anf. 103 GUNNAR AXÉN (m):
            </seg>
            <seg n="f9e0320d">
              Fru talman! Jag håller med kommunministern om att de kommuner
              som har sagt upp dessa avtal givetvis borde ställas till svars.
              Men samtidigt handlar detta om människor som redan är väldigt
              utsatta och som inte har möjlighet att ställa sina hemkommuner
              till svars på allvar. Det är en liten grupp som har ett väldigt
              stort vårdbehov.
            </seg>
            <seg n="01a66522">
              Jag tycker att vi har ett särskilt ansvar för att se till att
              de också får den vård och det stöd som de har rätt till.
            </seg>
            <seg n="a2a14ded">
              Det kanske inte finns någon optimal lösning. Men jag beklagar
              ändå att kommunministern så lättvindigt avfärdar idén om att så
              att säga lägga över detta och göra en statlig finansiering av
              det.
            </seg>
            <seg n="dfc42409">
              Tanken är förvisso god, att vårdbehovet kanske bäst kan utvärderas
              eller avgöras nära den enskilda berörda personen. Men samtidigt
              handlar det kanske om några få personer i olika kommuner, där
              kommunerna inte har denna kompetens. Det handlar också om att
              finansiera vårdboende eller stödboende där man kan få ihop den
              nödvändiga kompetensen för att hjälpa dessa personer. Det fungerar
              inte alltid bäst i den egna hemkommunen. Då måste man kunna titta
              på lösningar med särskilda boenden för dessa personer, eller fristäder,
              som Yvonne Andersson sade tidigare. Och då fungerar bevisligen
              inte dagens utjämningssystem, utan ett antal kommuner som har
              varit föregångskommuner och som har satsat på kvalificerat boende
              för dessa personer står i dag med dryga kostnader. Det kommer
              sannolikt att avskräcka andra kommuner från att våga satsa på
              liknande stödformer i framtiden. Detta är givetvis en risk på
              lång sikt också.
            </seg>
            <seg n="f7df6a0f">
              Vi kan lära oss av andra länder. I Norge har man ett system med
              en regional finansiering av den här typen av boende. Man har insett
              att man inte kan klara detta på egen hand på lokal nivå utan att
              man behöver arbeta över ett större område för att finansiera dessa
              vårdboenden och få dem att fungera på ett bra sätt.
            </seg>
            <seg n="9dfbeb42">
              Jag hoppas verkligen att kommunministern när denna utvärdering
              är gjord tittar på den och faktiskt vågar överväga om det ändå
              inte skulle vara en möjlighet att införa en statlig finansiering
              av LSS. Det kanske inte är en optimal lösning det heller, men
              den är sannolikt bättre än det som gäller i dag.
            </seg>
          </u>
          <note type="speaker" n="5c3ede30">
            Anf. 104 YVONNE ANDERSSON (kd):
          </note>
          <u who="yvonne_andersson_be31d0" xml:id="i-7c1a2471a2026991-3" n="13e9c16b">
            <seg n="badc150c">
              Fru talman! Jag tror att det finns ett intresse hos statsrådet
              att faktiskt göra något åt detta. Det som jag kan känna är lite
              svårt är att vi talar om en utvärdering. Jag tror att detta hastar.
              Just nu har nämligen en oro spridit sig till dessa människor och
              deras närstående. Den är väldigt utbredd. Helt plötsligt har många
              som ändå har varit väldigt trygga i det system som vi har i vårt
              land blivit oroliga över vad som händer och vad som ska hända.
            </seg>
            <seg n="0602c668">
              Det är dessutom fel att kalla detta enbart för vård. Det är det
              inte. Detta handlar om vård. Det handlar om dygnsomsorg. Det handlar
              om utbildning hela särskoleverksamheten för dessa människor. Det
              handlar om kultur- och fritidsverksamhet för dessa människor.
            </seg>
            <seg n="b17183a5">
              Bland de få ställen som finns i vårt land kan man ta Mo gård
              som tekniskt är en otroligt avancerad verksamhet, inte bara organisatoriskt
              med alla olika professioner som är inne i verksamheten utan också
              rent tekniskt med alla hjälpmedel som behövs för att det ska fungera.
              Därför är det oerhört viktigt att se till helheten.
            </seg>
            <seg n="0e2b43da">
              Jag är rädd att många kommunpolitiker och andra politiker i vårt
              land inte känner till innebörden i den här verksamheten när det
              gäller alla de olika aspekterna. Därför tror jag att det är väldigt
              viktigt att kunna hitta ett sätt att lugna ned sig på området.
              I stället gäller det att med hast titta på om det här kan få bli
              en fristad. Det gäller ju de allra mest utsatta i samhället. De
              har inte en chans till ett meningsfullt liv utan att få den här
              oerhört komplexa miljön där allt hänger ihop, hör ihop.
            </seg>
            <seg n="9f315372">
              Jag skulle önska att vi, i sättet att bland annat bygga upp system,
              något som är väldigt lovvärt på många områden, också i de fall
              där det blir extra känsligt funderar på hur vi räddar dem som
              i sämsta fall kan hamna mellan stolarna.
            </seg>
          </u>
          <note type="speaker" n="bb1ebf0d">
            Anf. 105 Statsrådet SVEN-ERIK ÖSTERBERG (s):
          </note>
          <u who="sven-erik_osterberg_12c175" xml:id="i-582f1060537a7c1e-2" n="573d22f7" next="i-e55f447141ff89f5-2">
            <seg n="0617487a">
              Fru talman! Inledningsvis vill jag säga att det gläder mig att
              Yvonne Andersson tror att jag tänker ägna mig åt det här och också
              göra något åt det. Det är helt korrekt uppfattat. Jag har faktiskt
              under min korta statsrådsperiod ägnat mig en hel del åt LSS och
              det utjämningssystemet. I högsta grad är det, tycker jag, en av
              de viktigaste sakerna att just se till att det här fungerar på
              ett bra och tillfredsställande sätt. Men det innebär inte att
              man omedelbart kan kasta sig över en annan lösning.
            </seg>
            <seg n="007a1a4c">
              I samband med ett ganska långt utredande och en ganska lång debatt
              valdes ändå ett system av precis det skäl som jag tidigare nämnde
              jag ska inte upprepa det. Tanken med hela utjämningssystemet är
              att precis det som Yvonne Andersson säger ska vägas in, nämligen
              att vi så att säga har en ojämn verksamhet i vårt land. I vissa
              kommuner kostar det mer på grund av att det har funnits en tradition,
              en kultur, med bra verksamheter. Meningen är att de här verksamheterna
              ska kunna fungera bra även fortsättningsvis, att de som bor där
              ska kunna känna trygghet och att de kostnader som man drabbas
              av jämnas ut och betalas lika av alla utifrån hur det ser ut,
              utifrån den egna grundkommunen.
            </seg>
            <seg n="99489c14">
              Om anhöriga känner sig väldigt besvärade i en sådan situation
              och den här delen ifrågasätts från hemkommunen borde man, tycker
              jag, ställa de politiker till svars som säger upp avtalet och
              fråga: Vad har de för människosyn, och hur behandlar de dem som
              är i behov av detta när ett avtal sägs upp och den andra kommunen
              anses kunna betala fastän det tydligt framgår av både lagstiftningen
              och den proposition som är skriven att utjämningen i sig inte
              ändrar det förhållande som är? Det är väl en viktig sak att peka
              på.
            </seg>
            <seg n="5733fef0">
              Anledningen till att vi har bett Socialstyrelsen titta på detta
              och anledningen till att Statistiska centralbyrån har gjort det
              är att vi vill ha ett bättre underlag just därför att vi är beredda
              att också ingripa och göra justeringar här. Systemet fungerar
              inte optimalt som det nu är det är jag den förste att skriva under
              på så vi måste ha ett system som fungerar bättre.
            </seg>
            <seg n="a0a9a71d">
              Ett problem finns här, och det nämnde vi redan när vi skrev propositionen.
              Vi sade att vi ska utvärdera detta väldigt noga. Systemet har
              varit i gång i drygt ett år, sedan den 1 april 2004. Men vi har
              fortfarande inte fått in uppgifter om kostnadsfördelningen, om
              kostnadsutvecklingen, under år 2004. Också det är en viktig parameter
              när det gäller att se hur det hela fallit ut. När vi har de uppgifterna
              och när vi har underlaget från Socialstyrelsen och SCB ska vi
              ordentligt titta på hur det här kan förfinas och hur det som finns
              kan bli bättre.
            </seg>
            <seg n="2724a98d">
              Samtidigt är detta med de kommuner som säger upp avtal viktigt,
              som jag tidigare sade. Jag tycker att det där är ett stort ansvar.
              Vad man egentligen medvetet gör är ju att man skjuter sönder det
              system som finns därför att man tror att det finns en annan lösning
              som innebär att man slipper kostnaden. Ingen kommer att slippa
              kostnaden för detta. Vi ska ha en bra vård för de här människorna,
              och det kommer att kosta pengar. Det handlar bara om hur vi rättvist
              fördelar kostnaden så att alla är med och betalar det man faktiskt
              ska göra. Där tycker jag inte att man ska ge vika en enda millimeter.
            </seg>
            <seg n="460b53bf">
              Gunnar Axén nämnde ett exempel från Norge, Ja, i Norge har man
              varit väldigt snabb med sina olika lagstiftningar. Man var också
              väldigt snabb med att förstatliga sjukvården kanske för snabb,
              för nu finns det en ny diskussion om att det här nog borde ligga
              på en annan nivå eftersom det inte blev riktigt bra.
            </seg>
            <seg n="5a76e87b">
              Skillnaden mellan Sverige och Norge är, skulle jag vilja säga,
              att Norge har väldigt små kommuner. Därför har det varit nästan
              omöjligt med en sådan här reform för kommunernas del. I Norge
              är det riktigt små kommuner, så där har mellannivån varit ganska
              naturlig. Egentligen hade vi tidigare så också i Sverige. Det
              var ju landstingen som tidigare balanserade det här. Men just
              av det skäl som jag nämnt vi tyckte att detta skulle ligga närmare,
              att de som fattar besluten skulle kunna ta dessa nära den som
              behöver vård för att få de rätta besluten var kommunen bättre
              skickad att göra det här. Där fanns det en ganska bred samstämmighet,
              åtminstone inledningsvis när diskussionen fördes om detta.
            </seg>
            <seg n="068bfb4b">
              Ska man ha en annan nivå som betalar och peka på det där är det
              en ganska stor fråga som man inte bara kan kasta sig in i omedelbart
              i tron att det blir bättre. Jag skulle i stället vilja fortsätta
              med att bearbeta och förbättra systemet så att vi får ett system
              som fungerar så bra att ingen ska behöva känna sig klämd här och
              drabbas av en onormalt hög kostnad utifrån de förutsättningar
              man har.
            </seg>
          </u>
          <note n="11811fc3">
            Anf. 106 GUNNAR AXÉN (m):
          </note>
          <u who="sven-erik_osterberg_12c175" xml:id="i-e55f447141ff89f5-2" n="573d22f7" prev="i-582f1060537a7c1e-2">
            <seg n="28a51b07">
              Fru talman! Jag tycker att det är bra att kommunministern uttrycker
              ett så starkt engagemang, en så stor förståelse, för den problematik
              som finns och också uttalar så goda och höga ambitioner när det
              gäller att få detta att fungera på ett bra sätt.
            </seg>
            <seg n="dc99c52f">
              Jag ska bara göra en kommentar och säga att jag inte tror att
              det är så enkelt att man bara genom att införa ett nytt finansieringssystem
              har löst alla problem. Jag vill också vända mig mot att ministern
              så enkelt avfärdade den möjligheten tidigare i debatten här. Man
              bör ändå titta på det här som en möjlighet bland kanske flera.
            </seg>
            <seg n="0e159685">
              Jag hoppas att den debatt vi nu haft leder till att ministern
              lägger ned ännu mer energi i frågan, och jag ser fram emot den
              utvärdering som ska göras. Förhoppningsvis leder den till att
              problemen får en lösning. Kan detta sedan skyndas på så att frågan
              får en skyndsam lösning skulle jag och säkert många med mig vara
              väldigt glad och tacksam.
            </seg>
          </u>
          <note type="speaker" n="363decbe">
            Anf. 107 Statsrådet SVEN-ERIK ÖSTERBERG (s):
          </note>
          <u who="sven-erik_osterberg_12c175" xml:id="i-582f1060537a7c1e-3" n="573d22f7" next="i-e55f447141ff89f5-3">
            <seg n="3713325f">
              Fru talman! Jag vill bara här direkt deklarera för Yvonne Andersson
              och Gunnar Axén att jag inte har någon som helst ambition att
              hålla tillbaka justeringar som behöver göras för att få ett bättre
              system, utan vi kommer att skyndsamt arbeta med detta. När vi
              har det underlag som jag pekade på kommer vi att titta på hur
              vi kan justera så att vi får ett bättre system. Jag behöver egentligen
              inte säga så mycket mer, för jag tror att vi har förstått varandra
              ganska väl i den här debatten. Den har varit bra, tycker jag.
            </seg>
            <seg n="3ff7ae82">
              Allra sist: Detta med att byta nivå som ska betala är ganska
              komplicerat. Vi har en praxis som, tycker jag, är väldigt viktig,
              nämligen att den som beslutar också har betalningsansvaret. Ska
              det flyttas blir det problem. Man kan ju inte ha en nivå som bestämmer
              storleken på omsorgen och en annan som betalar. Det skulle säkert
              då ganska snart spåra ur med tanke på den praxis vi har, utan
              det måste finnas en följsamhet här något som jag också tror att
              det är väldigt viktigt att peka på.
            </seg>
            <seg n="0145cd78">
              Vi lägger, som sagt, ned energi på detta, för vi ska ha ett system
              som fungerar väl.
            </seg>
          </u>
          <note n="4d321990">
            Överläggningen var härmed avslutad.
          </note>
          <note n="aaee5846">
            14 § Hänvisning av ärende till utskott
          </note>
          <note n="cd701e44">
            Föredrogs och hänvisades
          </note>
          <note n="6269df8f">
            15 § Bordläggning
          </note>
          <note n="0e4228cc">
            Anmäldes och bordlades
          </note>
          <note n="383f8d7e">
            16 § Anmälan om interpellationer
          </note>
          <note n="9a65df6f">
            Anmäldes att följande interpellationer framställts
          </note>
          <note n="3cd7cff6">
            den 13 maj
          </note>
          <note n="c58b23ac">
            Yvonne Ruwaida
          </note>
          <note n="c58b23ac">
            Yvonne Ruwaida
          </note>
          <note n="c58b23ac">
            Yvonne Ruwaida
          </note>
          <note n="144bdfbe">
            Anna Lilliehöök
          </note>
          <note n="77682e24">
            Marietta de Pourbaix-Lundin
          </note>
          <note n="cc522463">
            Interpellationerna redovisas i bilaga som fogats till riksdagens
            snabbprotokoll tisdagen den 24 maj.
          </note>
          <note n="7178d3ea">
            17 § Anmälan om frågor för skriftliga svar
          </note>
          <note n="1588d9f1">
            Anmäldes att följande frågor för skriftliga svar framställts
          </note>
          <note n="3cd7cff6">
            den 13 maj
          </note>
          <note n="1c341a43">
            Anna Grönlund Krantz
          </note>
          <u who="sven-erik_osterberg_12c175" xml:id="i-e55f447141ff89f5-3" n="573d22f7" prev="i-582f1060537a7c1e-3">
            <seg n="a85fb5b0">
              Luciano Astudillo
            </seg>
          </u>
          <note n="57a94c09">
            Michael Hagberg
          </note>
          <note n="f3bc8c36">
            Per Bill
          </note>
          <note n="1c341a43">
            Anna Grönlund Krantz
          </note>
          <note n="0dc5fbf7">
            Eva Arvidsson
          </note>
          <note n="467ef30f">
            Lennart Gustavsson
          </note>
          <note n="46701b72">
            Tobias Billström
          </note>
          <note n="a2867c30">
            Christer Nylander
          </note>
          <note n="c3ecdafa">
            Frågorna redovisas i bilaga som fogats till riksdagens snabbprotokoll
            tisdagen den 17 maj.
          </note>
          <note n="29aea8e4">
            18 § Anmälan om skriftliga svar på frågor
          </note>
          <note n="5584564c">
            Anmäldes att skriftliga svar på följande frågor inkommit
          </note>
          <note n="3cd7cff6">
            den 13 maj
          </note>
          <note n="b441bca9">
            Berndt Ekholm
          </note>
          <note n="9716a816">
            Ewa Björling
          </note>
          <note n="61094316">
            Kaj Nordquist
          </note>
          <note n="e332a20f">
            Svaren redovisas i bilaga som fogats till riksdagens snabbprotokoll
            tisdagen den 17 maj.
          </note>
          <note n="5370a0f8">
            19 § Kammaren åtskildes kl. 14.08.
          </note>
          <note n="e10ceb1f">
            Förhandlingarna leddes
          </note>
          <note n="c9107d4e">
            /Monica Gustafson
          </note>
        </div>
      </body>
    </text>
  </TEI>
</teiCorpus>
