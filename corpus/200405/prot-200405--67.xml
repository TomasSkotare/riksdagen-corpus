<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2004</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2004</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200405--67</head>
          <docDate when="2004-02-01">2004-02-01</docDate>
        </div>
      </front>
      <body>
        <div>
          <note n="c7a9434e">
            ﻿
          </note>
          <note n="39ada676">
            Riksdagens protokoll
          </note>
          <note n="446a5021">
            2004/05:67
          </note>
          <note type="date" n="cf473c65">
            Tisdagen den 1 februari
          </note>
          <note n="9944e23b">
            Kl. 13:30 - 19:39
          </note>
          <note n="8c3af366">
            1 § Justering av protokoll
          </note>
          <note n="1fe5ccd3">
            Justerades protokollen för den 25 och 26 januari.
          </note>
          <note n="8e4d3d7d">
            2 § Meddelande om frågestund
          </note>
          <note n="a7030302">
            Talmannen meddelade att vid frågestunden torsdagen den 3 februari
            kl. 14.00 skulle frågor besvaras av statsminister Göran Persson.
          </note>
          <note n="db433d11">
            3 § Anmälan om fördröjda svar på interpellationer
          </note>
          <note n="95d74c5c">
            Till riksdagen hade inkommit följande skrivelser:
          </note>
          <note n="97b1a67e">
            Interpellation 2004/05:317
          </note>
          <note n="1f672865">
            Interpellation 2004/05:317 av Carl B Hamilton (fp) om statsministerns
            och Regeringskansliets ansvar för krisberedskap och krishantering
          </note>
          <note n="c2f5e45f">
            Interpellationen kommer att besvaras torsdagen den 10 februari
            2005.
          </note>
          <note n="9dbfe7b9">
            Skälet till dröjsmålet är bland annat utlandsresa.
          </note>
          <note n="2daf2ac6">
            Helena Lindberg
          </note>
          <note n="e41e24d6">
            Interpellation 2004/05:322
          </note>
          <note n="174a5e72">
            Interpellation 2004/05:322 av Per Westerberg (m) om så kallade
            apatiska barn i asylprocessen
          </note>
          <note n="8f09cc76">
            Interpellationen kommer att besvaras tisdagen den 8 februari
            2005.
          </note>
          <note n="6c9ca71b">
            Skälet till dröjsmålet är resor.
          </note>
          <note n="09109efc">
            Barbro Holmberg
          </note>
          <note n="ffc47407">
            4 § Svar på interpellationerna 2004/05:157 om kidnappade barn
            i Gaza, 298 om katastrofberedskap och 309 om kidnappade barn
          </note>
          <note type="speaker" n="3753ce53">
            Anf. 1 Utrikesminister LAILA FREIVALDS (s):
          </note>
          <u who="unknown" xml:id="i-228870007a9363e0-0" n="b208d555">
            <seg n="88114442">
              Herr talman! Annelie Enochson har i två interpellationer som
              rör de fem svenska barnen som olovligen av fadern den 3 juni 2004
              fördes till Gaza frågat vilka åtgärder jag tänker vidta för att
              snabbare hjälpa barn som bortrövats till andra länder. Annelie
              Enochson har också frågat vilka åtgärder jag avser att vidta för
              att stärka svensk katastrofberedskap med anledning av katastrofen
              i Sydostasien. Göran Lindblad har i sin interpellation frågat
              mig vad jag avser att göra för att svenskar med bortförda barn
              genom svenska myndigheter ges stöd, support och medmänsklighet.
            </seg>
            <seg n="84b9bf66">
              I ärendet rörande de fem barnen i Gaza konstaterar jag att fadern
              tidigt under juldagsmorgonen återkom med barnen till Sverige.
              Därmed hade den samförståndslösning som UD och generalkonsulatet
              i Jerusalem tillsammans med den palestinska myndigheten, den anlitade
              advokaten i Gaza samt palestinier i Sverige och i Gaza under de
              senaste månaderna gemensamt och intensivt arbetat för glädjande
              nog givit resultat.
            </seg>
            <seg n="c9d10bd4">
              När det gäller åtgärder för att hjälpa barn som bortrövats till
              andra länder har 1980 års Haagkonvention generellt visat sig vara
              ett bra verktyg för att förebygga och motverka internationella
              bortföranden av barn. Konventionen bygger på samarbete och ömsesidigt
              förtroende för myndigheter i konventionsstaterna. Vid Haagkonferensen,
              som är högsta övervakande organ beträffande konventionens efterlevnad,
              träffas medlemsländerna vart tredje år för att gemensamt se över
              konventionens tillämpning och bidra till att förbättra den. Mellan
              dessa möten anordnas årligen seminarier i samma syfte.
            </seg>
            <seg n="f4d2b0c3">
              I ärenden om bortförande till länder som inte är anslutna till
              Haagkonventionen finns inget internationellt regelverk att åberopa.
              Sådana ärenden är därför svårlösta, och handläggningstiden blir
              ofta lång.
            </seg>
            <seg n="10d7f26e">
              Ett svenskt beslut om vårdnad/umgänge erkänns inte utanför EU
              och kan inte heller verkställas utanför EU utan stöd i internationella
              överenskommelser.
            </seg>
            <seg n="e53c6c63">
              Om inte en överenskommelse kan nås med den förälder som bortfört
              barnet om att återföra det frivilligt till Sverige återstår därför
              endast att inleda en vårdnadsprocess i det land där barnet befinner
              sig. Att väcka talan utomlands är en utväg som, i de flesta fall,
              inte leder till återförande av barn eller till att den i Sverige
              kvarvarande föräldern tillerkänns vårdnaden, utan i bästa fall
              till att föräldern i Sverige får umgängesrätt. Möjligheten att
              på rättslig väg återföra barnet till Sverige är begränsad i de
              länder som bygger sin familjerätt på helt andra lagar, traditioner
              och värderingar än de vi har i Sverige.
            </seg>
            <seg n="0ec78b70">
              Svårigheterna att få tillbaka barn som förts till icke-konventionsländer
              delar Sverige med övriga konventionsländer. Problemen har tagits
              upp vid Haagkonferensen, inom EU och bilateralt vid olika seminarier
              som Sverige deltagit i. EU-länderna uppmanar icke-konventionsländer
              att tillträda Haagkonventionen.
            </seg>
            <seg n="6caaec18">
              Sverige tog under sitt EU-ordförandeskap tillsammans med Belgien
              initiativet till ett seminarium med fokus på bortförande av barn
              till icke-konventionsländer. Detta följdes upp under det därpå
              följande belgiska ordförandeskapet. Flera liknande seminarier
              har anordnats bland annat i Frankrike och Malta. Fler och fler
              länder som inte har anslutit sig till Haagkonventionen har deltagit
              i dessa seminarier, vilket är ett positivt tecken.
            </seg>
            <seg n="509f2d47">
              Med ett par länder har Sverige även lyckats ingå bilaterala överenskommelser
              rörande hantering av bortförda barn. Det gäller Tunisien 1994
              och Egypten 1996.
            </seg>
            <seg n="fc159b88">
              Jag kan försäkra Annelie Enochson och Göran Lindblad att jag
              och mina medarbetare inom UD och inom utrikesförvaltningen i övrigt
              ständigt arbetar för att barn inte ska vara åtskilda från vårdnadshavare.
              Såväl i större internationella sammanhang som i enskilda ärenden
              hävdar vi barnets rätt med hänvisning till barnkonventionen. I
              varje ärende ger UD:s konsulära enhet och berörd ambassad eller
              konsulat omfattande stöd och hjälp till drabbade föräldrar. Personal
              som ska utlandsposteras får särskild utbildning om barnbortförandefrågor.
            </seg>
            <seg n="da533c1f">
              Vad avslutningsvis gäller Annelie Enochsons fråga om åtgärder
              för att stärka svensk katastrofberedskap konstaterar jag att hela
              det svenska samhället inklusive rese- och försäkringsbranscherna
              nu har att dra lärdomar av katastrofen i Sydostasien. Det är min
              förhoppning att den tillsatta katastrofkommissionen ska lämna
              konstruktiva förslag till hur Sverige ska bli ännu bättre rustat
              att hantera allvarliga händelser och kriser utanför vårt lands
              gränser.
            </seg>
            <seg n="64f33a71">
              Inom UD arbetar vi med att utveckla vår förmåga att lösa våra
              konsulära uppgifter. En åtgärd är att säkerställa tillgången på
              god och tillförlitlig information. Det arbete som under 2004 bedrivits
              för att ta fram ett databaserat konsulärt informationssystem påskyndas
              därför. En andra åtgärd handlar om att se till att hjälpinsatser
              kan sättas i verket utan dröjsmål. En konsulär beredskapsstyrka
              inrättas på UD, och beslutsvägar förenklas i syfte att ge Räddningsverket
              möjlighet att agera vid en akut nödsituation utanför Sverige.
              En tredje åtgärd är att EU utvecklar en bättre samordning kring
              kriser och katastrofer såväl i Europa som i övriga världen.
            </seg>
          </u>
          <note type="speaker" n="222e76a4">
            Anf. 2 ANNELIE ENOCHSON (kd):
          </note>
          <u who="annelie_enochson_4aff48" xml:id="i-fe45882e3eb11e56-0" n="0ccb6ad0">
            <seg n="ef80c499">
              Herr talman! Riksdagsledamöter ska som en av sina uppgifter kontrollera
              regeringen och dess göranden. Interpellationsverktyget är ett
              sätt. Att det då dröjer över två månader innan utrikesministern
              behagar svara på min interpellation, som jag lämnade den 18 november,
              är en skymf mot demokratin och visar regeringens nonchalans mot
              riksdagens kontrollapparat. Jag är inte nöjd med det sätt på vilket
              utrikesministern hanterar riksdagsledamöternas interpellationer.
            </seg>
            <seg n="c9423245">
              Barnen Krantz är hemma i Kungsbacka igen, mycket tack vare det
              tryck som medierna satte på UD, generalkonsulatet i Jerusalem
              och den palestinska myndigheten. Jag tror att utan mediernas bevakning
              och kraven på att frysa biståndet, som ett växande antal av Sveriges
              befolkning och även palestinska människorättsaktivister, som Bassem
              Eid, ställde sig bakom, hade barnen inte fått fira jul tillsammans
              med sin mamma i Kungsbacka, som de så hett längtade efter under
              sju långa månader av förtvivlan.
            </seg>
            <seg n="a64b9d5c">
              Mamma Elisabeths israeliske advokat i Jerusalem har gjort en
              stor insats. Det är anmärkningsvärt att ministern inte med ett
              ord nämner detta i sitt svar. De svenska palestinierna engagerade
              sig först i mitten av december och har nu i januari skickat ett
              kravbrev om pengar för sin insats till Elisabeth. Visste ministern
              om detta? Vi som har varit engagerade i fallet från början ställer
              oss frågande inför det faktum att Elisabeth nu krävs på pengar.
            </seg>
            <seg n="d4e45e27">
              Under hela tiden som barnen varit fångna i Gaza hörde inte UD
              av sig till dem trots att det gick att nå dem på mobil. Först
              den 20 december träffade generalkonsulatet barnen och då tillsammans
              med pappan. Barnen har när de kommit hem berättat vilket trauma
              det var att vara tvungen att ljuga för konsulatet på deras fråga
              om hur de mådde. Hur kan UD vara så oprofessionell i sitt handlande
              mot dessa barn? Är det verkligen rimligt att pappan, som de är
              rädda för, sitter med när generalkonsulatet träffar dem?
            </seg>
            <seg n="ec2c609f">
              Barnen har sedan de kommit hem vittnat om den förtvivlan de känt
              över deras upplevda brist på engagemang från UD, deras totala
              ensamhet och utsatthet. Ljusglimtarna för dem var mamma Elisabeths
              telefonsamtal och hennes uppmuntrande ord om att några politiker,
              medier och svenska folket var på deras sida och kämpade.
            </seg>
            <seg n="f4f73350">
              Upprepade gånger under mitt arbete med att få hem barnen från
              Gaza har UD sagt att en försvårande omständighet var att barnen
              är palestinska medborgare.
            </seg>
            <seg n="91cb583d">
              Detta är mycket uppseendeväckande. För det första är barnen svenska
              medborgare. För det andra finns det ännu ingen palestinsk stat
              att vara medlem i.
            </seg>
            <seg n="2c648731">
              Hemresan för barnen blev ännu ett uttryck för UD:s brister. UD
              gjorde klart för mamman att de skulle sköta hela hemtransporten.
              Vi var ett antal som var beredda att åka ned på julafton för att
              möta barnen på Kastrup, men det var högst olämpligt enligt UD
              att vi åkte ned. Vad händer? Jo, man lämnar över allt ansvar till
              en vanlig taxichaufför som mitt i körningen till Kungsbacka på
              julnatten fick order av pappan att köra till en annan adress än
              som var vidtalat.
            </seg>
            <seg n="37b6b800">
              Dagen efter barnens hemkomst går UD:s presstalesman ut och säger
              att barnen körts till vänner till mamman och pappan medan föräldrarna
              först skulle ha träffats på neutral plats. Vilka lögner och efterhandskonstruktioner
              från UD! Sanningen är att dessa vänner var släktingar till pappan,
              och den neutrala platsen var polisstationen i Kungsbacka dit mamman
              fick åka på julnatten för att åter anmäla barnen försvunna.
            </seg>
            <seg n="3e3d3aa1">
              Mina frågor till utrikesministern är: Anser ministern att UD
              skött Krantzbarnens ärende på ett tillfredsställande sätt? Och
              hur kunde fem svenska barn mot sin och sin mammas vilja registreras
              som Unrwaflyktingar? Exakt vilka mått och steg har UD tagit mot
              Unrwa under och efter dess handlande?
            </seg>
          </u>
          <note type="speaker" n="baaa8dff">
            Anf. 3 GÖRAN LINDBLAD (m):
          </note>
          <u who="goran_lindblad_cb988e" xml:id="i-f2b31e853bcc0ae6-0" n="a1c754b4">
            <seg n="6cd2918a">
              Herr talman! Jag får tacka Laila Freivalds för svaret. Jag har
              inte väntat lika länge som Annelie Enochson och var väl närmast
              glad att inte svaret dök upp förra veckan när Europarådet hade
              session i Strasbourg.
            </seg>
            <seg n="1fccdbe8">
              Det förefaller som om det finns ett systemfel på UD. Man kan
              undra om Utrikesdepartementet under Laila Freivalds, och för övrigt
              hela regeringen under Göran Persson, har blivit ängsliga för att
              ta beslut på olika nivåer, det vill säga man måste alltid fråga
              mamma eller pappa först innan man gör någonting. Det är bättre
              att inte göra något, så får man ingen kritik.
            </seg>
            <seg n="f5a9ede4">
              För mig som är en otålig person är det väldigt svårt att acceptera
              att man inte har en delegation av ansvar till medarbetarna. Jag
              sade vid konferensen i Sälen apropå senfärdigheten när det gäller
              svenskarna i Thailand att min otålighet kanske beror på att jag
              i det civila är tandläkare. Om Laila Freivalds kommer in till
              mig i mottagningen och har något som gör ont kan vi inte sammanträda,
              diskutera och göra något nästa dag. Vi måste göra det meddetsamma.
              Samma sak borde gälla UD i den här typen av ärenden, framför allt
              när det gäller barn som har bortförts och kidnappats från någon
              av sina föräldrar.
            </seg>
            <seg n="7653c33b">
              Jag är också lite frågande till det bemötande man får. Det är
              alldeles påtagligt hur olika bemötande man får från UD om man
              är en riksdagsledamot som ringer eller om man är mamma till ett
              försvunnet barn. Varför börjar saker och ting hända först när
              några av oss engagerar oss i en del sådana här fall? Vi får råd
              både här och där att vi inte bör lägga oss i, och först då börjar
              det hända saker.
            </seg>
            <seg n="d7ff8a3e">
              Varför har UD när man har hanterat fallet med den försvunna flickan
              Ayla i Turkiet inte gett mamman kloka råd? Till exempel har hon
              fått rådet att skaffa en advokat som hittills inte har varit till
              någon som helst nytta annat än vid översättning av dokument. En
              översättningsbyrå hade varit billigare. Och varför har inte UD
              de resurserna? Fattas det pengar, eller används pengarna till
              fel saker? Det är ett åttiotal barn försvunna för närvarande som
              inte finns hemma hos sina föräldrar. Hur kan det komma sig att
              man inte allokerar resurser för att se till att få hem dem fort?
            </seg>
            <seg n="82069988">
              Jag inser att det finns formella svårigheter, och det finns svårigheter
              att hitta flickan. Men jag har tagit en del egna kontakter i Turkiet
              via mina kamrater i Europarådet, Mercan från Ak-partiet och Ateş
              från det socialistiska partiet. Vi har fått hygglig koll på var
              pappan finns. Chansen är väl god att åtminstone kunna lokalisera
              honom. Varför har inte UD de möjligheterna? Och varför samarbetar
              man så dåligt med polis och åklagare?
            </seg>
            <seg n="c8d992c5">
              Fortfarande är rättsläget osäkert huruvida det är en brottslig
              handling som är begången i Turkiet i det här fallet. Att Haagkonventionen
              är tillämplig råder det ingen som helst tvekan om, men det är
              ju ett civilrättsligt förhållande. Däremot huruvida det betraktas
              som kidnappning eller inte har vi inget svar på. UD har fått ett
              svar från en advokat i Turkiet, men advokater kan ju tycka olika.
              Det skulle vara intressant att veta vad de turkiska myndigheterna
              anser om huruvida det enligt den nya strafflagen är en brottslig
              handling. Agerandet blir ju alldeles olika från svensk åklagare
              och polis och turkisk åklagare och polis om handlingen är brottslig
              jämfört med om den inte skulle vara brottslig.
            </seg>
            <seg n="1c108daa">
              Det är inte bara det här fallet utan många andra fall. Vad tänker
              Laila Freivalds göra för att bemötandet gentemot medborgare ska
              bli mer medmänskligt? Vi hade en diskussion om medmänsklighet
              här för några månader sedan när vi talade om Tjetjenien. Jag efterlyste
              lite mer engagemang och medmänsklighet från utrikesministern då
              också. Vad kan man göra för att få ett större engagemang för enskilda
              människor? I de här fallen är Utrikesdepartementet till för att
              kunna ge medborgarna service.
            </seg>
          </u>
          <note type="speaker" n="afa966ae">
            Anf. 4 CARL B HAMILTON (fp):
          </note>
          <u who="unknown" xml:id="i-b6f245be1f941677-0" n="b208d555">
            <seg n="d07a4dd2">
              Herr talman! Låt mig börja med det att en interpellation som
              är inlämnad i november besvaras i början av februari. Det är inte
              acceptabelt, herr talman. Jag tycker att talmanskollektivet måste
              försvara den enskilda riksdagsledamotens rätt att utöva sin kontrollmakt
              på ett mer effektivt sätt. Man ska inte behöva vänta i mer än
              två månader.
            </seg>
            <seg n="0345b9da">
              Apropå Laila Freivalds svar tar riksdagen inte paus i fråga om
              att diskutera och debattera krishantering i avvaktan på att kommissionen
              ska blir klar eller konstitutionsutskottet ska bli klart.
            </seg>
            <seg n="51391821">
              Jag kommer att fokusera på flodvågskatastrofen och krisberedskapen
              där. I svaret som Laila Freivalds nu gav var det fokusering på
              de konsulära frågorna. Men det är ju mer än så. Nästa kris kan
              ha en något annorlunda karaktär. Jag vill påminna om att Utrikesdepartementet
              har dabbat sig redan tidigare. Man fick ett erbjudande från Försvarshögskolan
              våren 2004 som man senare, i maj 2004, avvisade. Jag citerar ur
              svarsbrevet: Däremot ser vi i nuläget på UD inget behov av en
              mer generell utbildningsinsats kring ett krishanteringsscenario
              för det samlade chefskollektivet.
            </seg>
            <seg n="a0a54b9a">
              Inte bara konsuler och konsulära avdelningar utan hela UD måste
              idka krishantering och utbildning i krishantering. UD och UD:s
              ledning förtjänar kritik för att man inte har gjort det som erbjudits
              och som ligger i beslutet från 2002 såsom det har tolkats av andra
              departement.
            </seg>
            <seg n="31d7960b">
              När det gäller frågan varför man inte talar med varandra och
              varför det blev så sent har jag en annan uppfattning än många
              i medierna till exempel som tycker att det här är en väldigt viktig
              fråga. Jag är övertygad om att Laila Freivalds och Göran Persson
              fick information ganska tidigt. Det var inte det som var problemet.
              Problemet var att regeringen definierade detta som ett problem
              som inte låg inom regeringens ansvarsområde. Även om vi hade vetat,
              även om vi hade haft svart på vitt att informationen hade gått
              fram till både utrikes- och statsministern, var ju regeringens
              hållning att det inte ingick i regeringens uppdrag och skyldighet
              att ta hand om de här människorna. Man väntade ut resebyråerna
              och reseföretagen. Man väntade ut reseföretagen: Kommer de att
              klara detta, ja eller nej? Svenskarna får sitta där nere. De har
              rest ut med privata reseföretag. Då får de stå sitt kast. Det
              är möjligt att reseföretagen går i konkurs, och då, innan de går
              i konkurs, ska vi sätta in en eventuell statlig insats.
            </seg>
            <seg n="c28994d5">
              Det är den bilden som framträder väldigt tydligt. Det var inte
              brist på information i tid. Det var brist på engagemang i tid.
              Dessutom fanns det säkert en budgetdiskussion i bakgrunden: Vem
              ska betala hemtransport? Är det svenska staten, reseföretagen,
              eller vem är det? Man kom inte loss. Man kom inte ut, för man
              tittade på formaliajuridiken och budgetaspekterna. Man tänkte
              inte empatiskt på de människor som satt i Thailand och var utblottade
              och skadade.
            </seg>
            <seg n="399981a0">
              Det finns en tredje punkt. Det är det som framför allt statsministern,
              inte utrikesministern, har ägnat sig åt, nämligen att skylla på
              underlydande på UD. Här vill jag ge utrikesministern en chans
              att utveckla detta.
            </seg>
            <seg n="edc049a6">
              Jag tycker att det är osmakligt att man från högsta ort har gjort
              detta. Det är möjligt att utrikesministern skulle hålla med mig
              mellan skål och vägg. Vi behöver inte ta det just nu.
            </seg>
          </u>
          <note type="speaker" n="149636ce">
            Anf. 5 CHATRINE PÅLSSON (kd):
          </note>
          <u who="chatrine_palsson_7a74c7" xml:id="i-8a83273652c7f5d7-0" n="d4db224e">
            <seg n="ee17c99a">
              Herr talman! Att jag deltar i den här debatten har att göra med
              att båda dessa ämnen rör människor som ofta inte kan tala för
              sig. Vad skulle de fem barnen i Gaza göra under de oerhört svåra
              förhållanden de hade? Vem är deras talesperson, om inte vi är
              det? Jag hoppas att också UD skulle vara det.
            </seg>
            <seg n="79d27682">
              Jag måste säga till Björn von Sydow att om vi i fortsättningen
              ska ha det så att det ska dröja mer än två månader innan vi får
              svar på våra interpellationer är det här instrumentet odugligt.
              Det hinner ju hända så mycket under tiden.
            </seg>
            <seg n="47b2514b">
              Som oppositionspolitiker har vi ju möjlighet att agera genom
              att ställa en interpellation eller en fråga när saker och ting
              händer. Då är det inte acceptabelt att det går två månader innan
              vi får svar.
            </seg>
            <seg n="3167344f">
              Det jag ska ägna mest tid åt är alla de tusentals svenskar som
              var i Sydostasien denna fruktansvärda annandag jul. Det var människor
              som hade förlorat sina mobiltelefoner, sina plånböcker, sina kläder
              och som fortfarande var i ett främmande land. Jag kan åtminstone
              försöka förstå hur jag hade känt mig om jag hade varit en av dem.
            </seg>
            <seg n="d6787484">
              De går runt på stranden och de besöker till och med ambassaden
              i Bangkok och får inte prata med en svensk människa. Hur känner
              man sig? Vad ska man göra som människa när hela ens liv har slagits
              i spillror och man kanske dessutom vet att en eller flera i ens
              familj har omkommit, men man vet inte var de är?
            </seg>
            <seg n="dfa59e2c">
              Det handlar om samhällets djupaste etiska situation. När det
              är ens livs svåraste situation, var finns då människor från hemlandet?
            </seg>
            <seg n="0b87fd7a">
              Min första fråga är: Vad var det som gjorde att inte Utrikesdepartementet
              på kvällen på annandagen eller på måndagsmorgonen skickade ned
              människor till Sydostasien för att hjälpa till om det så bara
              hade varit tio som hade fått åka och haft med sig en eller två
              mobiltelefoner?
            </seg>
            <seg n="d9b9dbd6">
              Jag måste få ställa den frågan.
            </seg>
            <seg n="6fe44335">
              Jag har en annan fråga som jag måste få ställa. Laila Freivalds
              vet att jag tycker att utrikesministern har fått ta mycket för
              mycket ovett för detta. Jag tycker att regeringschefen Göran Persson
              ska ta ett oerhört ansvar.
            </seg>
            <seg n="56ff08e8">
              I Småland har jag kanal 1, 2 och 4. Jag hörde på tv annandag
              jul. Har inte Laila Freivalds och Göran Persson en tv-apparat
              eller en radioapparat? I så fall får vi försöka fixa det. Det
              var ju ett budskap från medierna som var oerhört tydligt.
            </seg>
            <seg n="48443886">
              Ytterligare en sak som jag vill ta upp är att jag vet att Laila
              Freivalds har sagt att hon ångrar att hon gick på teater. Finns
              det något mer i denna otroligt svåra situation som Laila Freivalds
              ångrar? Är det enbart detta?
            </seg>
            <seg n="bd982822">
              Så till min fjärde fråga. Jag är sjuksköterska och landstingspolitiker
              och vet vilka enorma krav vi har på oss att ha en katastrofberedskap
              på hemmaplan. Jag undrar: Varför har man inte samma krav gentemot
              nationen att ha en krisberedskap som håller 24 timmar om dagen
              365 dagar om året om något skulle hända? Anser inte Laila Freivalds
              att vi borde ha en civil ÖB?
            </seg>
          </u>
          <note type="speaker" n="b4d885a3">
            Anf. 6 ULRIK LINDGREN (kd):
          </note>
          <u who="ulrik_lindgren_5f7848" xml:id="i-bea3d72175bc66cd-0" n="76cc5c0c">
            <seg n="d5137bd3">
              Herr talman! Även jag vill börja med att instämma i kritikerkören
              om två månader från fråga till ett någorlunda svar i dag. Vi hoppas
              att det blir en lång debatt med många uttömmande svar nu till
              slut.
            </seg>
            <seg n="820c955c">
              Herr talman! Jag tänker på att detta att vara medborgare egentligen
              är märkvärdigare än många av oss dagligen tänker och tror. Det
              kan gälla både försvunna barn utrikes, svenska medborgare som
              i mängd saknas i en katastrof och oss medborgare här hemma. Det
              är märkvärdigare än vi tror. Det är oerhört viktigt att känna
              tillhörighet, att känna att man är med i ett land och en nation
              som har full uppställning för en om det skulle krisa till sig.
            </seg>
            <seg n="465859cd">
              Jag är naturligtvis som medborgare själv förpliktad att på olika
              sätt ställa upp med skatt, medmänsklighet eller vad man nu föreställer
              sig hör ihop med ett medborgarskap. Jag är med i ett sammanhang
              som betyder mycket för att göra mig till människa helt enkelt.
            </seg>
            <seg n="8f99cc5d">
              Därmed har jag rätt att förvänta mig att nationen ska komma springande
              efter mig om jag råkar illa ut var jag än är. Man kan inte längre
              säga att världen är så stor och så långt borta att vi inte kan
              sträcka oss så långt. Det kan man inte säga. Vi har i dag en globaliserad
              värld. Vi tillhör världen. Vi är inte medborgare enbart i nationen
              Sverige. Vi känner alla en förpliktelse normalt sett, föreställer
              jag mig, att varhelst en svensk är ska vi göra vårt yttersta för
              att ställa upp som nation och som kollektiv.
            </seg>
            <seg n="27c09225">
              Den enskilde medborgaren ska naturligtvis också känna sig förpliktad
              att teckna försäkring, vaccinera sig och vad han nu behöver göra
              för att, när han reser utomlands, skydda sig och ta hand om sig
              själv och barnen och vem han nu har med sig.
            </seg>
            <seg n="7ba4124b">
              Min fråga till utrikesministern är helt enkelt: Har utrikesministern
              förståelse för att svenska medborgare kan känna sig övergivna,
              att medborgarskapet framstår som ja, vadå? när de befinner sig
              i sina utsatta positioner runtom på klotet? Jag tänker då bland
              annat på barnen. När vi tänker på barn tänker vi naturligtvis
              upphöjt till tio i fråga om medborgarskapet. Särskilt för barnen
              borde vi ha en oerhört stark uppställning. Det kan vara Gazabarnen
              eller barnen i en katastrof borta i Asien.
            </seg>
            <seg n="03ca706b">
              Vi har fått ett lyckligt slut genom att barnen från Gaza är återförenade
              med sin mamma i Sverige. Det är mycket tack vare det har kanske
              varit det avgörande att det har varit ett sådant väsen i Sverige
              från det stora kollektivet, från medierna och opinionen på olika
              sätt. Det har påverkat människor där nere, när trycket har hörts
              av. Det är huvudskälet till att barnen har sluppit ur sin fångenskap.
              Det är kanske mindre tack vare aktivitet från den myndighet och
              auktoritet vi har inrättat som barnen har blivit fria.
            </seg>
            <seg n="5a1a6235">
              Frågan är alltså: Har utrikesministern förståelse för att medborgarna
              i katastroferna i Gaza och Asien känner sig övergivna och att
              medborgarskapet inte framstår med den tydlighet som det borde
              ha?
            </seg>
          </u>
          <note type="speaker" n="685eb3c8">
            Anf. 7 ERLING WÄLIVAARA (kd):
          </note>
          <u who="erling_walivaara_05b445" xml:id="i-0ecf99aa91d2bc01-0" n="1fce9be8">
            <seg n="3eaa004a">
              Herr talman! Jag kommer att uppehålla mig en stund kring frågan
              om vår katastrofberedskap en beredskap som har visat sig vara
              mycket bräcklig.
            </seg>
            <seg n="ea3fab96">
              När vi talar om tsunamikatastrofen tror jag att vi alla vill
              vara lite lågmälda. De sista dagarna av år 2004 blev mörka. Den
              ohyggliga katastrofen i Sydostasien skakade om oss alla. Också
              Sverige drabbades mycket hårt. Orden blev plötsligt så fattiga.
              De räckte inte för att beskriva det vi alla kände: En smärta och
              en hjälplöshet som var svåra att begripa och beskriva.
            </seg>
            <seg n="6946c6ac">
              Många enskilda människor, kyrkor och frivilligorganisationer
              gjorde mycket goda insatser och är värda allt beröm. Men det officiella
              Sverige dröjde. I stället gick man från regeringens sida direkt
              in i en försvarsposition: Vi har inte gjort något fel.
            </seg>
            <seg n="f508eade">
              Jag anser att det var olyckligt. Det var ingen tröst för dem
              som drabbades, de som ropade efter hjälp.
            </seg>
            <seg n="529392b4">
              När jag läser utrikesministerns svar på Annelie Enochsons fråga
              om åtgärder för att stärka svensk katastrofberedskap blir jag
              en aning beklämd. I svaret står att hela det svenska samhället
              inklusive rese- och försäkringsbranscherna nu har att dra lärdomar
              av katastrofen i Sydostasien. Javisst, vi behöver alla dra lärdomar
              av det som har hänt, även regeringen. Varför får vi inte ett erkännande
              från regeringen vi hade inte den beredskap som vi borde ha haft?
              Det skulle ha varit klädsamt. Visst ingår regeringen i hela samhället,
              men som ansvarig borde man ha framhållit sig själv: Ansvaret är
              vårt. Man borde ha pekat ut sig själv: Vi måste dra lärdom av
              detta. Vi måste bli bättre på katastrofberedskap.
            </seg>
            <seg n="721c0fdc">
              Nu har en katastrofkommission tillsatts, och det är mycket bra.
              Den ska komma med sina slutsatser i slutet av året för att Sverige
              ska bli ännu bättre rustat att hantera allvarliga händelser och
              kriser utanför vårt lands gränser, skriver utrikesministern. Ännu
              bättre rustat menar utrikesministern med facit i hand att vi var
              bra rustade inför den här katastrofen? Jag kan inte hålla med
              om det.
            </seg>
            <seg n="5683def1">
              Jag vill fråga utrikesministern: Behöver några omedelbara åtgärder
              vidtas i regering och departement för att höja katastrofberedskapen?
              Behövs det utbildning, övning och högre katastrofberedskap i departementet?
            </seg>
          </u>
          <note type="speaker" n="290cd88a">
            Anf. 8 TUVE SKÅNBERG (kd):
          </note>
          <u who="tuve_skanberg_e38e9f" xml:id="i-31efe905700f30bf-0" n="828b7bc0">
            <seg n="1e7f88b7">
              Herr talman! Detta är vad utrikesministern har samlat på sig
              under två månader. Vi talar om katastrofberedskap, om barn i Gaza
              eller i Turkiet och om många tusentals människor i Sydostasien,
              för Sveriges del alldeles särskilt i Thailand. Detta leder naturligtvis
              till en splittrad debatt. Det är en föga avundsvärd uppgift för
              utrikesministern att svara på alla de här sakerna. Var och en
              av de frågeställningar som kommer fram är värd sin egen behandling
              och sin egen mässa.
            </seg>
            <seg n="08e87e9c">
              Vi fick tidigare höra en liknelse om tandläkare. Jag tycker att
              utrikesministern har samlat på sig att få alla tänderna borrade
              på en och samma dag. Jag tror inte att det är ett klokt val.
            </seg>
            <seg n="d0e2cffe">
              Det jag skulle vilja lyfta fram, den tand jag vill borra i, är
              den dåliga skötseln av de fem barnen i Gaza. Här ska inte jag
              på något vis berömma mig för mitt engagemang, men Annelie Enochson,
              Cecilia Wikström för Folkpartiet, Rigmor Stenmark för Centern
              och flera andra låg på som rävar för att få Utrikesdepartementet
              att reagera. Man hade lång tid på sig, men man drev frågan ifrån
              sig.
            </seg>
            <seg n="a7230153">
              Det jag gjorde var att jag faktiskt var med i en parlamentarisk
              grupp som åkte till Israel och till Västbanken och försökte komma
              in i Gaza. Cecilia Wikström ska ha äran och förtjänsten av att
              ha försökt ta sig in i Gaza, med mig i sällskap, men vi lyckades
              inte. Däremot lyckades vi i Ramallah träffa högsta ledningen för
              den palestinska myndigheten, bland annat talmannen, och kunde
              då aktualisera de här barnen. Sådant hade betydelse. När UD:s
              folk och högsta ledning inte gjorde någonting hjälpte det att
              vi riksdagsledamöter var på plats och aktualiserade detta.
            </seg>
            <seg n="6745d890">
              Jag ser för min inre syn hur Cecilia engagerat står med en äldre
              man och tvingar honom att ta ansvar. Där skedde någonting viktigt,
              liksom i debatterna här hemma, i artiklar undertecknade av kvinnor
              från olika partier eller i mediernas bevakning. Men UD kom inte
              väl ut ur detta. Det är inte UD:s förtjänst att de här barnen
              fick fira jul här hemma.
            </seg>
            <seg n="756835c8">
              Jag skulle vilja fråga utrikesministern vad hon lär av detta.
              Vi vet ju att sådana här exempel tyvärr förekommer ofta. Det här
              fick uppmärksamhet. Här engagerade vi riksdagsledamöter oss, och
              barnen kom loss. Men när vi inte lyckas engagera oss eller inte
              får tillräcklig kunskap, vad gör UD då?
            </seg>
          </u>
          <note type="speaker" n="c50f48ad">
            Anf. 9 EWA BJÖRLING (m):
          </note>
          <u who="ewa_bjorling_d08852" xml:id="i-54945e2832d1c25f-0" n="70ebcecd">
            <seg n="f8be6a31">
              Herr talman! Låt mig få börja med att påpeka att jag blev oerhört
              lycklig när tv:s Rapport ringde på julafton och berättade att
              Gazabarnen var på väg hem. Det var den allra bästa julklapp man
              kunde tänka sig.
            </seg>
            <seg n="2e898980">
              Utrikesministerns svar i dag lämnar dock en hel del frågor obesvarade.
              Detta med att det har tagit lång tid har redan många andra kommenterat.
              Jag skulle vilja kommentera någonting annat, och det är hur man
              kan välja att klumpa ihop ett svar angående kidnappade barn och
              katastrofbistånd. Jag förstår inte riktigt den kopplingen. Jag
              vet inte om det är talmannen eller utrikesministern som är ansvarig
              för den, men jag tror inte att det är en bra lösning. Som tidigare
              sagts förtjänar alla de här tre frågorna en egen debatt.
            </seg>
            <seg n="fb71a4b2">
              En tid före jul förra året gick flera ledamöter ur alliansen
              vi var en moderat, en kristdemokrat, en folkpartist och en centerpartist
              tillsammans ut och gjorde ett gemensamt upprop för att försöka
              få publicitet kring och hjälpa till att hämta hem de bortrövade
              barnen, eller Gazabarnen som benämningen var. Detta publicerades
              i flera stora dagstidningar, och vi kallades till UD för samtal
              ett mycket konstruktivt sådant, ska jag säga där vi alla insåg
              att vårt gemensamma mål var att få hem dessa barn och det så fort
              som möjligt.
            </seg>
            <seg n="619e2423">
              UD berättade att de hade jobbat i det tysta med många kontakter
              på olika nivåer. Vi valde en annan väg, att gå ut i medierna.
              Vad som var rätt eller fel eller vems förtjänst det var att barnen
              äntligen kom hem kan nog egentligen ingen svara på. Däremot tror
              jag personligen att det alltid är bra med ökad intensitet från
              olika instanser, att man verkligen sätter tryck från alla håll
              och kanter när det gäller sådana här frågor.
            </seg>
            <seg n="d1a0f275">
              Jag håller inte heller alla gånger med UD om att man måste ligga
              lågt i medierna. I många liknande fall i andra länder sådana här
              kidnappningar sker ju tyvärr över hela världen har man sett att
              det oftast är bra med mycket press och medier, just för att få
              det här trycket på frågan.
            </seg>
            <seg n="9516826d">
              Just kravet om fryst bistånd är jag övertygad om skulle kunna
              hjälpa till i det här fallet. Jag menar inte att det skulle vara
              ett fryst bistånd i verkligheten, rent reellt, men det sätter
              ett tryck på pappan som kommer från en annan kultur, värnar om
              det palestinska folkets heder och inte vill ligga det palestinska
              folket till last. Han vill inte att det ska vara hans fel att
              det blir ett fryst bistånd. Just det tror jag alltså var en väldigt
              viktig punkt.
            </seg>
            <seg n="9d69e6d3">
              Jag skulle därför vilja fråga: Hur är Laila Freivalds syn på
              det här med press och medier? Är det alltid så att vi ska jobba
              i det tysta med de här frågorna? Jag vet att det finns särskilda
              fall där vi kanske ska göra det, men jag tror också att det finns
              bådeoch här. Och varför vill inte Sverige mer stå upp utåt för
              att vi verkligen inte accepterar sådana här bortrövanden? Jag
              tycker att vi mycket väl skulle kunna gå ut mer i press och medier
              och vara ytterst tydliga med detta. Det är en svår fråga, men
              var ligger etiken i de här frågorna? Vad är egentligen etiskt
              riktigt?
            </seg>
          </u>
          <note type="speaker" n="a1001d61">
            Anf. 10 HILLEVI ENGSTRÖM (m):
          </note>
          <u who="hillevi_engstrom_6401e9" xml:id="i-8409b44e79c1c342-0" n="866439a5">
            <seg n="5af5ef96">
              Herr talman! Att förlora ett barn, att sakna sitt barn som försvunnet,
              är nog oavsett orsak lika fruktansvärt för alla föräldrar. Oavsett
              om det beror på naturkatastrof, brott, försvinnande, bortförande
              eller sjukdom är jag övertygad om att dessa föräldrar drabbas
              av samma ångest. Men alla dessa föräldrar behandlas väldigt olika
              av vårt svenska samhälle.
            </seg>
            <seg n="c4b9bcc2">
              De överlevande från tsunamikatastrofen som förlorat ett barn
              har på de flesta ställen bemötts väldigt professionellt och empatiskt
              av människor runtomkring, myndigheter och frivilligorganisationer.
              Men för de föräldrar vars barn är bortförda utomlands är bemötandet
              totalt annorlunda.
            </seg>
            <seg n="b284b588">
              Enligt UD:s egna uppgifter är ett 7080-tal barn bortförda från
              Sverige eller kvarhållna utomlands. Jag har satt mig in i ett
              ärende ganska noga. Det är en flicka som är bortförd i Turkiet,
              elvaåriga Ayla. Det här hände i augusti 2004, för mer än ett halvår
              sedan.
            </seg>
            <seg n="054e9a50">
              Under den här tiden har ingen av flickans kamrater, släkt eller
              mamman i Sverige fått ett enda livstecken. Man vet inte om lilla
              Ayla lever, om hon är frisk eller vad som har hänt med henne.
              Det vet inte svenska myndigheter, inte UD och inte utlandsambassaden.
            </seg>
            <seg n="dc627a02">
              UD har i en skrift skrivit att händer det något viktigt tar UD
              omedelbart kontakt. Mamman i det här fallet har inte fått löpande
              information från UD, antagligen beroende på att det inte har hänt
              något viktigt, enligt UD.
            </seg>
            <seg n="3c6a5cef">
              Jag tycker inte att det här är tillfredsställande. Jag tycker
              nämligen att UD ska ha en informationsplikt gentemot de brottsoffer
              som är drabbade. För att få information om att ingenting har hänt
              är också en information, herr talman. Och det är viktigt att se
              de här föräldrarna, framför allt mammorna, som brottsoffer. För
              det är det de är. Deras barn är bortrövade, kvarhållna, eventuellt
              dödade eller sjuka. Vem vet?
            </seg>
            <seg n="70c6e941">
              Sedan jag blev engagerad i det här fallet måste jag tillstå att
              jag har fått ett väldigt professionellt och vänligt bemötande
              från UD:s anställda. Det visar sig att det har hänt saker och
              att man arbetar med frågan. Men det som gör mig lite orolig och
              bekymrad är om alla de här föräldrarna får samma professionella
              och empatiska bemötande. Kan det vara så, vilket jag verkligen
              inte tror eller hoppas, att det spelar roll om det är vi ledamöter
              som engagerar oss eller folk med resurser eller utbildning och
              kompetens? Så får det inte vara i vårt svenska rättssamhälle.
              Det är min fråga till utrikesministern.
            </seg>
            <seg n="3a2d0f18">
              Jag vill också fråga om det finns någon konkret handlingsplan
              för hur de här 7080 föräldrarna ska bli bemötta löpande. Det duger
              inte att lämna dem därhän i sju åtta månader eller ett år och
              säga: Vi ringer om det händer någonting. Jag tycker att det är
              viktigt att man informerar brottsoffer, visar empati och bemöter
              de här föräldrarna på samma sätt som de föräldrar blir bemötta
              vars barn har blivit kidnappade i Sverige, utsatta för våldsbrott,
              försvunna i skogen eller som avlidit av sjukdom. Det vill jag
              gärna ha ett svar på.
            </seg>
          </u>
          <note type="speaker" n="a6ca7b1f">
            Anf. 11 CECILIA WIKSTRÖM (fp):
          </note>
          <u who="cecilia_wikstrom_7c4790" xml:id="i-b4ac72cf0f95292f-0" n="c9fb343c">
            <seg n="2ad5de65">
              Herr talman! Tsunamikatastrofen, den jättelika flodvågen som
              svepte med sig barn och gamla, ortsbefolkning och turister, kvinnor
              och män, har lämnat efter sig sorg och saknad, förtvivlan och
              vanmakt, men också en flodvåg av medmänsklighet. Det, herr talman,
              är det perspektiv som jag tycker att vi ska lämna flodvågen och
              allt den fört med sig i, den flodvåg av medmänsklighet som har
              rört vid var och en av oss.
            </seg>
            <seg n="16e4123d">
              Men jag vill börja med att beklaga det gemensamma svaret på de
              här interpellationerna. De fem barnen som fördes till Gaza förtjänar
              en egen debatt, precis som de 7080 barn som Hillevi Engström precis
              hänvisade till som aktuella ärenden.
            </seg>
            <seg n="e9feded6">
              Tsunamikatastrofen och katastrofhanteringen är en sådan gigantisk
              och svår diskussion att den behöver tas upp i ett enskilt sammanhang.
            </seg>
            <seg n="def1e170">
              Jag vill, herr talman, backa bandet till den 15 december 2004.
              Det var en kall och blåsig dag i Ramallah. Jag var precis som
              Tuve Skånberg delegat till den första internationella fredskonferensen
              efter Arafats död. Den heter What are the chances for peace? Ett
              fönster eller kanske en dörr står på glänt mot fred.
            </seg>
            <seg n="909c6425">
              I det sammanhanget begärde jag enskilt företräde hos talmannen
              för den palestinska myndigheten och ordföranden för den lagstiftande
              församlingen, Mahmoud Labadi. Jag fick företräde hos dem båda.
              Jag mindes då de ord som jag hade hört från UD, att man hänvisade
              till en tyst diplomati.
            </seg>
            <seg n="44a60d01">
              Ja, herr talman, den diplomatin var tvärtyst. De här två dignitärerna
              kände inte till fallet. Ingen visste om det över huvud taget.
              Men när de fick reda på det berättade de att de skulle fortsätta
              att ta ansvar för frågan. Och efter den 15 december talade jag
              med dem varje dag fram till jul. På julaftonen fick vi veta att
              barnen var på väg hem. Så det blev ett lyckligt slut på den här
              historien.
            </seg>
            <seg n="7b35688d">
              Men jag tycker faktiskt att det vore klädsamt om utrikesministern
              kunde säga att det fattas en hel del i hanteringen av detta ärende.
              När fem svenska minderåriga barn kidnappas och förs bort ur landet
              registreras ett par av dem som statslösa flyktingar i Rafahlägret
              utanför Gaza. Det är ganska oerhört att man inte gjorde mer. Det
              är en häpnadsväckande försumlighet, herr talman, och jag bara
              beklagar att det var den första i raden av försumligheter som
              har karakteriserat UD under de senaste månaderna.
            </seg>
          </u>
          <note type="speaker" n="c248e1f4">
            Anf. 12 RIGMOR STENMARK (c):
          </note>
          <u who="rigmor_stenmark_bd34ff" xml:id="i-55502f5a1dffdf14-0" n="953ca69d">
            <seg n="53492657">
              Herr talman! Utrikesminister Laila Freivalds får inte bli förvånad
              om även jag sällar mig till den skara som tycker att det är oacceptabelt
              att vi får en sammanblandning av de här frågorna. Jag skulle ha
              velat att vi hade två debatter om detta.
            </seg>
            <seg n="c28a7eaf">
              Det jag nu vill diskutera är det som hände barnen i Gaza, som
              vi säger lite allmänt. Annelie Enochson fick vänta på svar, när
              hon egentligen hade tagit upp den här frågan medan den var mycket
              aktuell. Det är ju då man har en möjlighet att framföra synpunkter
              på ett trevligt och sympatiskt sätt och få en bra dialog.
            </seg>
            <seg n="ec072424">
              Så blev det inte. Det blev hätskt. Och jag måste säga att jag
              blev väldigt ledsen och bekymrad när jag läste i massmedier att
              Laila Freivalds, vår utrikesminister, sade att vi riksdagsledamöter
              inte hade någon kunskap och att vi inte visste någonting om vad
              vi egentligen gjorde när vi engagerade oss i den här frågan.
            </seg>
            <seg n="ea3a6a78">
              Då hade jag fått ta emot väldigt mycket kunskap och information
              från Annelie och Cecilia Wikström. Det var inte alls svårt att
              mycket snabbt sätta sig in i den här frågan och att mycket snabbt
              få del av den mycket stora kunskap som de riksdagsledamöterna
              hade. Jag vill faktiskt att Laila Freivalds i dag erkänner den
              kunskapen och det engagemanget som gjorde att vi fick en fokusering
              på just de här barnen, men som också gjort att vi har fått en
              fokusering på barns rättigheter i Sverige.
            </seg>
            <seg n="0708e563">
              Det var faktiskt så att först när vi fyra ledamöter från olika
              politiska partier tillsammans började engagera oss fick vi direktkontakt
              med Utrikesdepartementet. Efter det hände det saker snabbt. Vi
              hade fler samtal med UD, och det tycker jag var bra. Jag tänker
              inte tala om vad vi sade och hur vi gjorde. Men det var en nyttig
              upplevelse att se hur man arbetar på Utrikesdepartementet. Jag
              ska vara lite mild och säga att jag inte direkt var imponerad.
            </seg>
            <seg n="c1d13cbe">
              Nu är det så att vi i Sverige har antagit FN:s barnkonvention
              om barnens rättigheter. Det som, och nu väljer jag ett väldigt
              snällt uttryck, gör mig ont i alla de fall där det gäller att
              ha kontakt med barn från Sverige de här barnen är som sagt var
              inte de enda som har blivit bortrövade är när jag ser hur Sverige
              har arbetet med det här. Då är det ganska självklart att jag också
              vill stryka under det som Hillevi Engström sade. Vad är det som
              händer nu?
            </seg>
            <seg n="5c2c723b">
              Man får väl säga så här: Inget ont som inte har något gott med
              sig. För det måste väl ändå vara så, Laila Freivalds, att man
              nu arbetar med att ta fram en ordentlig plan, och att man arbetar
              med hur man ska förverkliga FN:s barnkonvention när det gäller
              de här barnen och liknande fall. Hur kommer man att sätta barnen
              i centrum även i Utrikesdepartementet?
            </seg>
          </u>
          <note type="speaker" n="679f2e3e">
            Anf. 13 Utrikesminister LAILA FREIVALDS (s):
          </note>
          <u who="unknown" xml:id="i-c4e1bbcc50439e11-0" n="b208d555">
            <seg n="bb54ff22">
              Herr talman! Låt mig först svara på frågan varför det har dröjt
              två månader att svara på Annelie Enochsons interpellation. Inte
              beror det enbart på mig. Det gäller att det är två som medverkar
              i interpellationssvar. Det gick inte att hitta en tid som passade
              oss båda innan dess, mycket naturligtvis beroende på att jag befinner
              mig på utlandsresor, men inte enbart därför. När det passade mig,
              passade det inte Annelie Enochson. Dessutom har det varit en helg
              emellan.
            </seg>
            <seg n="b6469cca">
              Carl B Hamilton vände sig till talmannen och bad att talmannen
              skulle titta på frågan om att ge svar efter två månader. Jag vill
              också vända mig till talmannen och säga att det är helt oacceptabelt
              att en minister får svara på elva personers inlägg utan att detta
              på något vis påverkar den tid som ministern har att svara på.
              Det finns de som har beklagat det gemensamma svaret och sökt förklaringen
              till att det är gemensamt svar på så helt olika frågor. Det beror
              inte på talmannen, och det beror inte på mig, utan det beror på
              den som har formulerat interpellationen. Men detta är också en
              fråga som jag vänder mig till talmannen med och ber talmanskansliet
              ta hand om. Jag anser, precis som flera av dem som har gjort inlägg,
              att det är fullständigt oacceptabelt att ha en debatt i stora
              frågor som rör så helt olika saker. Detta borde riksdagen ta ansvar
              för.
            </seg>
            <seg n="7c31f046">
              Sedan var det de fem barnen som fördes bort till det palestinska
              området. Jag vill allmänt deklarera att detta är ett ärende som
              UD:s konsulära enhet, vårt konsulat på det palestinska området
              och även jag personligen har varit oerhört engagerat i. Jag törs
              påstå att i detta ärende har Generalkonsulatet i Palestina arbetat
              dygnet runt under den tid som ärendet var aktuellt.
            </seg>
            <seg n="6c5673c5">
              Jag har fått ett par principiella frågor som handlar om i vilken
              utsträckning jag anser att det är bra att det mobiliseras ett
              tryck i ett ärende, att man mobiliserar riksdagsmän, att man mobiliserar
              medier. Min erfarenhet säger mig att det är mycket bra när det
              handlar om att sätta tryck på andra regeringar, regimer i andra
              länder, myndigheter i andra länder. Det kan ha helt avgörande
              betydelse att ett ärende får uppmärksamhet, och därigenom skapas
              ett politiskt tryck i frågan. Men i de ärenden där problemet inte
              ligger hos en annan regering eller hos myndigheter utan där problemet
              helt och hållet är av privat karaktär, då är, eller kan, varje
              uppmärksamhet vara till nackdel för ärendets handläggning.
            </seg>
            <seg n="129a9415">
              I detta ärende har det inte handlat om någon tyst diplomati.
              Diplomati är något som tillämpas mellan regeringar. Här har inte
              frågan handlat om svårigheter att hantera ett ärende där det har
              funnits olika uppfattningar mellan den svenska ståndpunkten och
              den palestinska ståndpunkten. Tvärtom. Från första början har
              det rått en enighet mellan företrädare för den palestinska myndigheten
              och Sveriges företrädare att dessa barn måste få komma tillbaka
              till Sverige så fort som möjligt. Den palestinska myndigheten
              har ställt upp så långt som de över huvud taget har kunnat göra.
              De utredde möjligheter till ett rättsligt agerande. Det fanns
              ingen möjlighet till det. I det sammanhanget vill jag också påpeka
              att även om Palestina inte är erkänd som en stat är det inte så
              att svensk lag gäller på det området. Det är inget laglöst land.
              Det fanns inga rättsliga möjligheter att agera från myndigheternas
              sida, men de medverkade på alla de sätt de kunde för att sätta
              press på fadern och den familj som omgav honom. Det var det som
              så småningom gav resultat.
            </seg>
            <seg n="5aedfe88">
              Jag kan till och med gå så långt och påpeka att detta ärende
              hade kunnat lösas tidigare. Vid flera tillfällen var det uppmärksamheten
              i medierna, som följdes noggrant av fadern, som ledde till att
              när det var nästan färdigt att han skulle gå med på att barnen
              skulle få återvända ångrade han sig.
            </seg>
            <seg n="13a0d3d3">
              Därför måste man tänka efter i varje enskild situation. Det handlar
              faktiskt om förtvivlade föräldrar och väldigt svåra situationer.
              Jag vädjar till dem som vill engagera sig och det är bra att engagera
              sig att varje gång ta reda på hur situationen är för att inte
              i stället för att hjälpa till stjälpa det hela.
            </seg>
          </u>
          <note n="592252bd">
            Anf. 14 TALMANNEN:
          </note>
          <u who="unknown" xml:id="i-ea437df7604750de-0" n="b208d555">
            <seg n="7bfed0d9">
              Jag har medgivit utrikesministern att dra över tiden. Utrikesministern
              har möjlighet att fortsätta att ta upp de andra delarna som debatten
              gäller i ytterligare anföranden.
            </seg>
          </u>
          <note type="speaker" n="4db69642">
            Anf. 15 ANNELIE ENOCHSON (kd):
          </note>
          <u who="annelie_enochson_4aff48" xml:id="i-fe45882e3eb11e56-1" n="0ccb6ad0">
            <seg n="7e0c8bb9">
              Herr talman! Utrikesministern står och ljuger i riksdagens kammare!
              Det går att kolla med riksdagens kammarkansli. Jag har försökt
              ända sedan den 18 november att få en tid. Den första tid jag fick
              var den 18 januari. Det vet utrikesministern. Kolla med kammarkansliet.
            </seg>
            <seg n="26d8daf9">
              Under tiden som jag arbetade med de kidnappade barnen i Gaza
              och jag besökte Israel i oktober har ett antal mammor, morföräldrar
              och andra ringt och mejlat mig för att berätta om liknande fall
              och givit mig tillstånd att nämna dem här i dag.
            </seg>
            <seg n="bb6095b1">
              Enligt riksdagens utredningstjänst finns det 55 liknande ärenden
              som familjen Krantz. Barn bortrövas oftast av sina fäder, och
              förtvivlade mödrar vänder sig till UD för att få hjälp. Svaret
              har ofta varit detsamma som till Elisabeth Krantz, nämligen att
              inte kontakta medier. Men varför ska inte möjliga medel användas?
              Varför ska inte enskilda riksdagsledamöter och privatpersoner,
              via medierna om så behövs, sätta press på myndigheter i andra
              länder? När man pratar med barnen Krantz en är 16 år och en är
              15 år ger de en helt annan version av händelseförloppet än vad
              utrikesministern gör. Jag undrar om utrikesministern har pratat
              med de två barnen, varav en var svårt sjuk i diabetes där nere
              och verkligen hade behov av att snabbt komma hem till Sverige?
            </seg>
            <seg n="4f0f1288">
              Vi har också fallet med den sjuåriga flicka som är bortrövad
              av sin grekiska pappa sedan augusti 2003. På grund av den långa
              handläggningen på UD har nu grekiska myndigheter slagit fast att
              flickans hemvist är Grekland. Det är en flicka som är född, uppvuxen
              och gått i förskola i Sverige, har svenskt medborgarskap, och
              mamman har ensam vårdnad om flickan. Vad sysslar UD med?
            </seg>
            <seg n="ec1a8b5f">
              Sedan är det den fyraåriga flickan som är bortrövad sedan den
              30 juni 2004 och vars pappa är tysk medborgare. Mamman har arbetat
              dag och natt med advokater, myndigheter och ambassader. Hon har
              inte ens fått ett livstecken från sin försvunna dotter. Grekland,
              Schweiz och Tyskland har undertecknat Haagkonventionen. När hon
              sedan i förra veckan fick besked att dottern är lokaliserad till
              Spanien är det falskt alarm. Varför är handläggningen så långsam
              på UD? Nu kan man inte skylla på att länderna inte har undertecknat
              Haagkonventionen. Det arbetar inom UD totalt ca 2 540 personer.
              Det behövs både vältaliga diplomater men också handlingskraftiga
              brandmän. Sverige har skrivit på FN:s barnkonvention från 1989.
              I artikel 11 står det att dessa medlemsländer ska bekämpa att
              barn olovligt förs bort. Haagkonventionen är från 1980, och Sverige
              skrev under 1989.
            </seg>
            <seg n="4ff06dfb">
              På UD:s hemsida står följande: Syftet med Haagkonventionen är
              att förhindra att barn olovligen förs bort till eller hålls kvar
              i ett främmande land. Om det sker ska barnet snabbt återföras
              till landet där det var bosatt. Denna konvention, liksom barnkonventionen,
              bygger på grundtanken om barnets bästa.
            </seg>
            <seg n="0eca3d21">
              Jag har därför följande frågor till ministern: Anser ministern
              att UD är organiserat så att bortrövade barn snabbt kan komma
              tillbaka till Sverige igen? Om inte, vad tänker ministern vidta
              för åtgärder för att UD och regeringen ska uppfylla sina åtaganden
              om att barnets bästa som man har skrivit under på i Haagkonventionen
              kan uppfyllas?
            </seg>
            <seg n="a265ba55">
              Sedan återstår min fråga: Hur var det möjligt att dessa fem barn
              kunde registreras som statslösa palestinier när de fortfarande
              är svenska medborgare? Det kräver ett svar i dag i denna kammare.
            </seg>
          </u>
          <note type="speaker" n="d16b262e">
            Anf. 16 GÖRAN LINDBLAD (m):
          </note>
          <u who="goran_lindblad_cb988e" xml:id="i-f2b31e853bcc0ae6-1" n="a1c754b4">
            <seg n="48f93974">
              Herr talman! På en punkt kan utrikesministern och jag vara överens,
              nämligen att det blir en enastående konstig debatt med alla de
              tre frågorna. Det hoppas jag kommer att hanteras i särskild ordning.
            </seg>
            <seg n="0401cfa7">
              Låt mig komma tillbaka till fallet med den kidnappade turkiska
              flickan. Det är en flicka som är svensk medborgare, som har en
              mamma som är svensk medborgare bosatt i Nynäshamn. Hon har en
              pappa som har bott i Sverige i massor av år under hela flickans
              levnad. Flickan är elva år. Jag talar om Ayla Dagoglu Löfving.
              Jag vet att utrikesministern inte kommenterar enskilda fall, men
              vi använder detta som ett exempel. Både jag och Hillevi Engström
              har engagerat oss i fallet och har börjat lära oss en del om hur
              det inte fungerar på UD.
            </seg>
            <seg n="69f33764">
              Mamman fick i detta fall rådet att anlita en advokat. Hon har
              nu använt hela sin extraförtjänst hon har två arbeten och arbetar
              som undersköterska för att kunna betala advokaten. Såvitt jag
              kan bedöma av de handlingar som vi har sett hade hon behövt hjälp
              från en översättningsbyrå och inte en dyr advokat. Det är först
              i nästa skede, om det blir en rättsprocess i Turkiet med anledning
              av Haagkonventionens bestämmelser, som hon kommer att behöva advokathjälp.
              Varför ger UD den typen av råd?
            </seg>
            <seg n="a2cdef9c">
              Dessutom kan hon inte få rättshjälp så länge som hon har dubbla
              jobb. Myndigheterna har därför rått henne att avstå från sitt
              jobb och säga upp sig. Då går hon ned i lön, och då är hon berättigad
              till rättshjälp. Systemet uppmanar alltså till system- smartness
              . Detta är fullständigt oacceptabelt.
            </seg>
            <seg n="c1cb9437">
              När det gäller sekretessen har vi haft vissa problem att få ut
              en del handlingar från UD. Man har inte vetat om de har omfattats
              av utrikessekretessen eller inte. Eftersom jag arbetar mest med
              utrikesfrågor har jag stor förståelse för att det finns en utrikessekretess
              en del handlingar kan inte lämnas ut, och en del handlingar kan
              lämnas ut. Men då måste UD ha några klara regler så att man kan
              följa den regelboken i varje enskilt fall utan att det ska ta
              dagar och veckor innan det klaras ut huruvida handlingarna omfattas
              av utrikessekretessen eller inte. Detta är inte ett acceptabelt
              förhållande, utrikesministern.
            </seg>
            <seg n="8c955357">
              Man kan jämföra med de palestinska barnen som debatten har handlat
              mycket om. Då är det på det viset att inte heller turkiska myndigheter
              har fått tillräcklig information om detta ärende beroende på att
              svensk utrikesförvaltning inte har legat på och inte betraktat
              ärendet som tillräckligt viktigt.
            </seg>
            <seg n="e0c02047">
              Laila Freivalds och jag måste väl ändå vara överens om att det
              just nu är rätt tillfälle att ha en dialog med Turkiet om sådana
              här saker? Turkiet har skrivit på Haagkonventionen och andra konventioner
              när det gäller barns rätt att få återförenas med sina föräldrar,
              och Turkiet är på väg att bli EU-medlem, vilket vi alla hälsar
              med tillfredsställelse. Turkiet och den turkiska regeringen försöker
              omforma landet så att det ska bli modernt. Turkiet behöver vår
              hjälp och vår support. Mina kolleger från det turkiska parlamentet
              säger att det är bra att det blir en pressdebatt i Turkiet. Och
              de gör sitt yttersta för att hjälpa till. Men varför agerar UD
              så långsamt och så taffligt i detta fall?
            </seg>
            <seg n="731801f2">
              Pappan, Mustafa Dagoglu, har uppenbarligen en inflytelserik familj
              i sin del av Turkiet. Hans bror eller farbror är borgmästare på
              orten. Det talar sannolikt till vår fördel därför att Turkiet
              inte vill ha ett antal tråkiga debatter om personer med anknytning
              till regering och myndigheter som är inblandade i kidnappningar
              av barn från andra EU-länder.
            </seg>
            <seg n="2f217ab9">
              Jag ber utrikesministern visa lite mer engagemang, lite mer empati,
              kanske till och med mycket mer empati, och klara och tydliga regler
              för hur man agerar i sådana här fall rutinmässigt, så att inte
              enbart de fall där vi riksdagsledamöter eller andra inflytelserika
              personer engagerar sig kommer till en lösning. Alla svenska medborgare
              ska få en chans till den hjälp som de behöver.
            </seg>
          </u>
          <note type="speaker" n="e9dd7404">
            Anf. 17 CHATRINE PÅLSSON (kd):
          </note>
          <u who="chatrine_palsson_7a74c7" xml:id="i-8a83273652c7f5d7-1" n="d4db224e">
            <seg n="9c2fdff1">
              Herr talman! Jag skulle vilja fråga, när nu detta med de fem
              barnen har hänt, vad UD redan nu har lärt av detta och hur man
              avser att se till att det inte händer igen. Det som har varit
              kan ju inte göras om, tyvärr. Min fråga är då: Hur gör UD för
              att förbättra detta? Jag förutsätter nämligen att även utrikesministern
              tycker att det ska förbättras.
            </seg>
            <seg n="9abe6b5b">
              Jag tänker också på FN:s barnkonvention som alltid ska ligga
              till grund för alla våra handlingssätt som rör barn. Det handlar
              inte bara om att införliva en barnkonvention, skriva vackra ord
              i regeringsförklaringar och så vidare. Det handlar även om att
              bruka denna barnkonvention.
            </seg>
            <seg n="ef176800">
              Jag skulle också vilja ställa en fråga med anledning av interpellationen
              om katastrofen, som också besvaras i detta sammanhang. Vilka åtgärder
              har regeringen redan vidtagit, om en liknande katastrof skulle
              inträffa i dag? En katastrof av stora mått som berör vår nation
              kan ju inträffa redan i dag. Om en sådan katastrof inträffar kan
              man väl inte säga att vi väntar på vad de myndigheter eller den
              arbetsgrupp som ska följa upp detta säger?
            </seg>
            <seg n="2e457003">
              Jag tror också att frågan om ordning och reda i interpellationsdebatterna
              i stora mått kommer att engagera oss riksdagsledamöter vad vi
              ska kunna göra för att förbättra detta. Jag hoppas att det kommer
              att ske på talmansnivå och i Regeringskansliet.
            </seg>
          </u>
          <note type="speaker" n="78b40f97">
            Anf. 18 ULRIK LINDGREN (kd):
          </note>
          <u who="ulrik_lindgren_5f7848" xml:id="i-bea3d72175bc66cd-1" n="76cc5c0c">
            <seg n="abe10468">
              Herr talman! Jag har givetvis förståelse för att utrikesministern
              är i tidsnöd här, men hon har nu fått lite mer tid. Jag hoppas
              därför att jag har möjlighet att få något svar på min fråga. Min
              fråga var: Har utrikesministern förståelse för att medborgarna
              de fem barnen som kidnappades till Gaza och de många människor
              som stod mitt i katastrofen i Asien undrade vad medborgarskapet
              egentligen innebar. De kände sig övergivna av nationen Sverige.
              Särskilt de människor som befann sig i Asien stod ensamma medan
              de såg att representanter från ett antal andra nationer som var
              på plats gjorde stora insatser från början. Har utrikesministern
              förståelse för att medborgarna betvivlade innehållet i medborgarskapet?
            </seg>
            <seg n="deab8002">
              Såvitt jag kan läsa ut av svaret säger utrikesministern att det
              har jobbats dygnet runt. Jag tänker då på barnen som satt fast
              i Gaza. Hon säger att man har använt alla möjliga kanaler och
              att man har jobbat ovanligt mycket och hårt med just dessa barn.
            </seg>
            <seg n="3cdc9fb8">
              Men jag saknar ändå vad som skulle kunna kallas något slags utvärdering
              av insatserna. Vad har varit bra, och vad har varit dåligt? Den
              enda utvärdering som jag hittills kan utläsa av utrikesministerns
              svar är att medierna har varit till skada. Den offentliga uppmärksamheten
              har varit till skada, medan däremot Utrikesdepartementets insatser
              via konsulat och olika kanaler har varit intensiva och bra på
              alla möjliga sätt. Är det verkligen utrikesministerns hela utvärdering
              av de hittillsvarande insatserna, eller finns det fler ingredienser?
              Finns det någon lärdom att ta vara på för framtiden om hur vi
              ska ställa upp för våra medborgare som på olika sätt befinner
              sig i nödsituationer runtom på jordklotet?
            </seg>
          </u>
          <note type="speaker" n="c6833a3d">
            Anf. 19 ERLING WÄLIVAARA (kd):
          </note>
          <u who="erling_walivaara_05b445" xml:id="i-0ecf99aa91d2bc01-1" n="1fce9be8">
            <seg n="47ff89b1">
              Herr talman! Jag fick inget svar på mina frågor, och jag kan
              förstå att utrikesministern hamnar i tidsnöd. Men det som jag
              fick höra var att det egentligen var fel på interpellationen och
              att svaret därför ser ut som det gör.
            </seg>
            <seg n="33ce93ab">
              Jag tycker att det är synd och trist att utrikesministern fortsätter
              att skylla ifrån sig.
            </seg>
            <seg n="338b5d12">
              När jag gick i skolan, herr talman, fick jag lära mig att det
              inte finns några felaktiga frågor utan att det bara finns ofullständiga
              och dåliga svar.
            </seg>
            <seg n="86b1fe48">
              Jag vill fråga utrikesministern igen: Ska vi vänta på Katastrofkommissionens
              förslag till slutet av året, eller är utrikesministern beredd
              att omedelbart börja vidta åtgärder för att höja Sveriges katastrofberedskap?
              En katastrof kan ju ske i dag eller i morgon, och vi måste vara
              väl förberedda, exempelvis genom att starta en krisledningsfunktion
              i Statsrådsberedningen, bemannad dygnet runt och med klara handlingsplaner
              och larmlistor. Statsministern och utrikesministern ska inte behöva
              stå och vakta faxen, utan det ska finnas folk som sköter detta.
              Så har det alltid varit inom Försvarsmakten. Man har haft en så
              kallad incidentberedskap där jag ingått i 37 år. Där har vi haft
              klara direktiv när det gäller vilka åtgärder som vi ska vidta
              om någonting oförutsett inträffar.
            </seg>
          </u>
          <note type="speaker" n="0c7e4f37">
            Anf. 20 TUVE SKÅNBERG (kd):
          </note>
          <u who="tuve_skanberg_e38e9f" xml:id="i-31efe905700f30bf-1" n="828b7bc0">
            <seg n="94c46f70">
              Herr talman! Det är svårt att riktigt sätta sig in i hur utrikesministern
              kan vara så väldigt säker eller, skulle jag vilja säga, tvärsäker,
              i de här svåra frågorna. Jag hade haft mycket lättare att förstå
              om utrikesministern hade sagt att det inte är alltid som vi får
              som vi vill.
            </seg>
            <seg n="d2297d06">
              Det kan vara resursbrist. Utrikesdepartementet arbetar ju inte
              med obegränsade resurser. Det kan vara tidsbrist. Det kan vara
              kunskapsbrist vi sitter inte på all kunskap. Det kan vara känslomässig
              otillräcklighet. Man kan inte engagera sig i alla fallen. Hur
              angelägna de än är finns det ingen människa som orkar det.
            </seg>
            <seg n="504b6ac8">
              Man skulle kunna säga: Jag räcker inte till, och Utrikesdepartementet
              räcker inte till. Vi kan inte täcka alla mänskliga behov.
            </seg>
            <seg n="86137f61">
              Det hade jag haft förståelse för. Ödmjukhet och empati är högst
              mänskligt att signalera och hade mötts av oss interpellanter med
              stor förståelse. Ändå finns detta med att det inte är mitt fel,
              utan det är Annelie Enochsons fel att det dröjer två månader detta
              trots att det faktiskt går att kontrollera att så inte var fallet.
              När det sedan dröjer sju månader att få loss barnen är det mediernas
              fel, eller också beror det kanske på riksdagsledamöterna som skapar
              den här uppmärksamheten. Det är allas fel, utom just utrikesministerns.
            </seg>
            <seg n="15c0299a">
              Jag vill peka på en sakfråga som är viktig, och det är att generalkonsulatet
              i sju månader arbetade dygnet runt. Ändå visste jag såg med egna
              ögon när Cecilia Wikström förde fram det inte någon av de palestinska
              företrädarna ett jota om detta. Hur har de kunnat arbeta dag och
              natt i sju månader utan att nå fram till de ledande? Vi vet ju
              hur ryktesspridning fungerar i alla delar av världen och kanske
              inte minst i den där delen.
            </seg>
          </u>
          <note type="speaker" n="80dccb9b">
            Anf. 21 EWA BJÖRLING (m):
          </note>
          <u who="ewa_bjorling_d08852" xml:id="i-54945e2832d1c25f-1" n="70ebcecd">
            <seg n="3fa0086e">
              Herr talman! Jag ska börja med att tacka för svaret från utrikesministern.
              Egentligen var min fråga om medietrycket den enda som Laila Freivalds
              svarade på detta trots att jag inte är interpellant. Eftersom
              utrikesministern nu har fått extra talartid hoppas jag att också
              de andra frågorna hinns med.
            </seg>
            <seg n="419946a4">
              Vad är etiskt riktigt? Om en enskild människa ber mig om hjälp
              och jag tror på den människan känns det väldigt svårt för mig
              både som privatperson och som riksdagsledamot att neka att försöka
              göra vad jag kan.
            </seg>
            <seg n="bcebf21e">
              Jag vet också att, som utrikesministern säger, svensk lag inte
              gäller i Palestina då skulle det se mycket bättre ut också där.
              Nej, det här handlar om någonting annat om någonting helt annat,
              om vi ska tala klarspråk. Det handlar om att den palestinska myndigheten
              inte har kontroll över vare sig Hamas eller Jihad. Det här fanns
              också med i bakgrunden. Det var ett ytterst svårt ärende. Jag
              är medveten om det. Jag är också medveten om att det kan se olika
              ut vid olika tillfällen när det gäller hur man ska agera, eller
              hur man inte ska agera, i medierna. Oavsett detta har de här barnen
              nu kommit hem, och det är vi alla glada och lyckliga över.
            </seg>
            <seg n="e0a05ab2">
              Jag anser fortfarande att det är jätteviktigt att Sverige står
              upp för sunda värderingar och visar vad vi tycker i de här frågorna.
              I och med det tycker jag också att utrikesministern själv mycket
              starkare kunde ha uttryckt empati och kraft i det här ärendet
              när barnen väl var hemma igen detta för att vi verkligen ska få
              se att Sverige är ett land med bra värderingar.
            </seg>
          </u>
          <note type="speaker" n="2a74b81a">
            Anf. 22 CECILIA WIKSTRÖM (fp):
          </note>
          <u who="cecilia_wikstrom_7c4790" xml:id="i-b4ac72cf0f95292f-1" n="c9fb343c">
            <seg n="22539451">
              Herr talman! Jag konstaterar att det föreligger en stor diskrepans
              i hur vi möter och bemöter människor som sitter fångna i olika
              länder. Guantánamofången Mehdi Ghezali hämtades med regeringsplanet.
              Men de här fem barnen fördes hem reguljärt tillsammans med en
              pappa som också är förövaren i hela historien en kriminell man
              som har begått kriminella handlingar. Så kommer de till Sverige.
              De åker taxi. Mannen, pappan, tar kommandot och för befälet över
              taxichauffören och tvingar denne att åka åt ett annat håll. Jag
              tycker att UD kunde ha agerat med mer kraft i detta. Utan tvekan
              kunde man ha agerat mer kraftfullt.
            </seg>
            <seg n="f09341b6">
              Jag vill knyta an till vad utrikesministern sade i sitt svar
              här när hon berömde generalkonsulatet för den palestinska myndigheten
              och dess generalkonsul. Jag vill också understryka att för min
              del gäller att ingen skugga ska falla över hanteringen där. Jag
              vet vilket slit de haft. Jag hade också långa och enträgna samtal
              med vår generalkonsul där som gjorde en fantastiskt fin insats
              som jag bedömer som helt utan klander.
            </seg>
            <seg n="a97807b3">
              Men jag vill också framhålla att jag inte är beredd att ta den
              kritik som utrikesministern i dag riktar till oss företrädare
              för Moderaterna, Folkpartiet, Kristdemokraterna och Centern nämligen
              att vi skulle ha stjälpt möjligheten till samtal med pappan genom
              vår aktivitet.
            </seg>
            <seg n="b018ebfa">
              Faktum är att jag personligen lär vara den enda svensk och den
              enda politiker som pappan vid ett flertal tillfällen självmant
              valt att ringa upp och föra långa och intensiva och för mig mycket
              kostsamma samtal med.
            </seg>
          </u>
          <note type="speaker" n="3d728c2d">
            Anf. 23 RIGMOR STENMARK (c):
          </note>
          <u who="rigmor_stenmark_bd34ff" xml:id="i-55502f5a1dffdf14-1" n="953ca69d">
            <seg n="7ba620f8">
              Herr talman! Tystnad är också ett svar, Laila Freivalds! Jag
              beklagar tystnaden vad gäller många av mina frågor och återupprepar:
              Finns det nu på UD en beredskapsplan för hur man ska arbeta effektivt
              och innerligt med FN:s barnkonvention och hur man ska arbeta med
              barnens rättigheter?
            </seg>
            <seg n="ff3fc208">
              FN:s barnkonvention är väldigt central för mig. När jag var kommunpolitiker
              jobbade jag mycket med att få i gång mina kommunpolitiker man
              skulle ta sitt ansvar. Även från Sveriges riksdag fanns, och finns,
              det ett uppdrag ut till kommunerna: Man ska jobba väldigt effektivt,
              och man ska ha en handlingsplan. Då måste även vi här i riksdagen
              ta vårt ansvar. Men det är också, tycker jag, ett ansvar för utrikesministern
              att ha den kontakten med kommunföreträdarna och puffa på dem så
              att de mer hängivet arbetar med det här.
            </seg>
            <seg n="257dfb07">
              I går var vi sju riksdagsledamöter, en från varje parti här i
              riksdagen, som träffade senatorer från Kanada. De var här för
              att studera hur vi arbetar med barnens rättigheter. Det var en
              mycket intressant och givande diskussion, men jag kände en viss
              vånda. Jag visste ju att vi skulle ha den här debatten i dag.
              Många andra länder ser Sverige som ett föredöme och ska väl kunna
              vara det även i fortsättningen. Olyckliga omständigheter har gjort
              att just det här inte precis är en fråga som man vill lyfta fram,
              men jag hoppas att det finns andra frågor.
            </seg>
            <seg n="2e3ebf35">
              Jag vill inte tillhöra den tunga bördan av otacksamma människor
              på denna jord. Min mormor sade alltid att otacksamma människor
              är jordens tyngsta börda. Därför vill jag ändå säga: Tack för
              att vi fick den här möjligheten och för att Laila Freivalds i
              dag finns med här i kammaren. Tack också för att vi har möjlighet
              att få återkomma om vi inte känner oss tillfredsställda i dag.
            </seg>
          </u>
          <note type="speaker" n="cf18fa12">
            Anf. 24 Utrikesminister LAILA FREIVALDS (s):
          </note>
          <note n="22bff524">
            Herr talman! Annelie Enochson, den 18 januari var första dagen
            som passade både interpellanten och mig.
          </note>
          <u who="unknown" xml:id="i-ea437df7604750de-1" n="b208d555">
            <seg n="e7b71f65">
              Varför inte medier i denna situation? säger Annelie Enochson,
              det sätter ju press på myndigheterna. Ja, det är precis det jag
              sade. När vi har den typ av ärenden där det handlar om att sätta
              press på andra regimer eller på andra länders myndigheter är det
              väldigt bra att utnyttja det mediala trycket. Ärendet med de fem
              barnen som fördes till Gaza var inte ett sådant ärende.
            </seg>
            <seg n="0e1d9b54">
              Lång handläggningstid tycker Annelie Enochson också att det var
              och att det fanns en rad andra ärenden. Ja, många av de ärenden
              vi har som handlar om bortförande av barn har en mycket lång handläggningstid.
              När det handlar om barn som förts bort till icke-konventionsländer
              måste jag säga att det oftast är en oerhört lång tid och till
              och med så att vi misslyckas.
            </seg>
            <seg n="46508c64">
              När det gäller det palestinska området vet jag att det är väldigt
              många länder som har ärenden där. Det har tagit år för dem att
              lösa de ärendena. En del av ländernas ärenden har aldrig blivit
              lösta. Även mot den bakgrunden tycker jag att det svenska agerandet
              när det gäller de fem barnen i Gazaområdet är ett mycket framgångsrikt
              ärende. Det beror på det sätt på vilket det sköttes av generalkonsulatet
              i Gazaområdet.
            </seg>
            <seg n="013b34e2">
              Annelie Enochson tycker att UD ska organisera sig så att man
              snabbt kan komma tillbaka med barnen till Sverige. Ja, jag önskar
              att det fanns ett sätt att lösa det här som hade att göra med
              hur UD organiserar sig. Men här handlar det om att vi har en situation
              där vi är beroende av att vi kan samarbeta med myndigheterna i
              andra länder. Eller också, som i det här Gazaärendet, handlar
              det egentligen inte ens om andra länders lagstiftning och vad
              deras myndigheter tycker, utan det gäller de enskilda människornas
              agerande en vårdnadstvist, en tvist mellan föräldrar som inte
              kan komma överens och där den ene utnyttjar sin möjlighet att
              på det här viset lämna Sverige och ta med sig sina barn. Det här
              är ingenting som vi kan lösa genom en omorganisation, inte ens
              med att tillföra mera resurser, dessvärre.
            </seg>
            <seg n="0f8b3162">
              Hur kunde det komma sig att barnen blev registrerade som statslösa
              när de kom till Gaza? Ja, bakgrunden är den att de också är palestinska
              medborgare. De är svenska medborgare, och det är viktigt för oss
              när vi agerar. Vi agerar utifrån att de är svenska medborgare.
              Men de är samtidigt också palestinska medborgare. Pappan är registrerad
              som flykting, och därigenom blev också barnen automatiskt registrerade
              som statslösa. Men detta var ingenting som på något vis påverkade
              de palestinska myndigheternas vilja att på alla sätt och vis försöka
              hjälpa oss för att se till att barnen kom tillbaka. Det vill jag
              understryka.
            </seg>
            <seg n="98d53fa9">
              Göran Lindblad hade en del synpunkter på handläggningen av sådana
              här ärenden, bland annat att det tar så lång tid med sekretessprövningen.
              Ja, jag beklagar att det ibland kan ta tid, men det beror på att
              det ofta är många handlingar, och de måste genomläsas. För att
              uppfylla de krav som gäller sekretessprövningen måste alla handlingar
              genomläsas och bedömas. Detta kan ibland ta tid, men jag vågar
              påstå att det sköts med den effektivitet och den snabbhet som
              är möjlig i varje enskilt ärende.
            </seg>
            <seg n="9c88c87c">
              När det gäller de turkiska myndigheternas agerande i det aktuella
              ärendet vill jag påpeka att ambassaden har regelbunden kontakt
              med den centrala myndigheten i Turkiet, som är den som enligt
              Haagkonventionen har att sköta sådana här gemensamma ärenden.
              Det är en regelbunden kontakt, hela tiden uppdaterad, och det
              handlar om att den centrala myndigheten i Turkiet måste sätta
              press på de lokala rättsliga myndigheterna. Det är deras agerande
              som avgör om vi kommer att hitta flickan eller inte. Det är polisens
              arbete att söka rätt på det. Även ambassaden försöker använda
              de kanaler som man har för att bidra i sökandet. Det är att gå
              långt från UD:s och ambassadens sida
            </seg>
            <seg n="9f524961">
              Jag beklagar. Jag hoppas verkligen att riksdagen ser över reglerna
              för interpellationsdebatter.
            </seg>
          </u>
          <note n="deefbf21">
            (TALMANNEN: Nu har det gått fyra minuter.)
          </note>
          <note type="speaker" n="87dc8c2e">
            Anf. 25 ANNELIE ENOCHSON (kd):
          </note>
          <u who="annelie_enochson_4aff48" xml:id="i-fe45882e3eb11e56-2" n="0ccb6ad0">
            <seg n="d77d9c70">
              Herr talman! Ett sätt att se över dem är faktiskt att se till
              att utrikesministern tar interpellationerna när de kommer. Den
              18 januari efter mer än två månader kunde utrikesministern inte
              för hon skulle till presidentinstallationen i Ukraina, sades det.
            </seg>
            <seg n="2ccf1ec8">
              Jag tycker att det är förvånande lite självkritik ministern visar
              just när det gäller kidnappningen. Ingenting sägs om hur medicineringen
              sköttes, ingenting om vilka problem det är. Jag vet att barnen,
              en 16-åring och en 15-åring, är oerhört kapabla till att prata.
              Jag tycker att vill UD lära sig någonting av det här fallet är
              det: Ring upp barnen, prata med mamman. En 16-åring och en 15-åring
              kan tala om precis hur det har gått till.
            </seg>
            <seg n="5e2c9338">
              När jag var nere i Israel i oktober pratade jag också med generalkonsulatet.
              Jag fick bara höra att det var problem, det var problem och det
              var problem. Det största problemet var bland annat att barnen
              var palestinska medborgare, vilket jag återigen vill hävda inte
              är samma sak som att de är svenska medborgare. Det är det de här
              fem barnen är. Att de har ett annat ID-kort är en helt annan sak.
              Det var ett hinder enligt UD att pappan var palestinsk medborgare.
            </seg>
            <seg n="468988b2">
              Det går att konstatera att vi har helt olika åsikter om mediernas
              inblandning. Jag är fortfarande helt övertygad om att hade medierna
              inte ställt upp och hade inte svenska folket gjort vad de gjorde
              ett stort tack till både dem och medierna hade inte de fem Krantzbarnen
              varit i Kungsbacka i dag. Jag önskar att regeringen och utrikesministern
              kunde vara lite mer kritiska till sitt eget handlande. Det är
              uppenbart att det inte är sista gången vi får en sådan här debatt.
            </seg>
          </u>
          <note type="speaker" n="d3bf91f4">
            Anf. 26 GÖRAN LINDBLAD (m):
          </note>
          <u who="goran_lindblad_cb988e" xml:id="i-f2b31e853bcc0ae6-2" n="a1c754b4">
            <seg n="98d77164">
              Herr talman! Laila Freivalds säger att det inte är meningsfullt
              att organisera om UD. Det är möjligt, men kanske skulle man från
              UD:s sida i sina instruktioner till medarbetarna tala lite om
              medmänsklighet, empati, medkänsla och om bemötandefrågor när det
              gäller enskilda medborgare som inte känner någon riksdagsledamot.
              Jag tycker att det är viktigt att vi har en likabehandling i den
              här typen av fall.
            </seg>
            <seg n="cda5cf26">
              Sedan säger Laila Freivalds att man har gjort vad som är möjligt
              vid varje enskilt tillfälle. I så fall är det alldeles för lite
              som är möjligt vid varje enskilt tillfälle, åtminstone vad gäller
              de fall vi får kännedom om. Det är konstigt att det alltid är
              så. Det har varit på samma sätt på ett annat område som UD har
              ansvar för, nämligen flykting- och asylfrågor. Men det är ett
              annat statsråd som har ansvar för de frågorna. Alltid gör man
              allt som är möjligt, men tydligen är det väldigt lite som är möjligt
              i detta allt.
            </seg>
            <seg n="a4de883b">
              Jag skulle vilja se att UD gav rätt råd till medborgarna. Varför
              uppmanar man den här stackars mamman att lägga tiotusentals kronor
              på en advokat som inte är till någon som helst nytta just för
              tillfället? Hon behöver advokathjälp senare i Turkiet.
            </seg>
            <seg n="87702a47">
              Jag har också kännedom om att det är först under de senaste veckorna
              som turkiska myndigheter har agerat lokalt. Ändå har det varit
              känt hos svenska myndigheter var pappan sannolikt har funnits.
              Nu på senare tid har man varit där och frågat. Vissa uppgifter
              gör gällande att turkisk polis, som kanske är lika dålig som svensk
              stundtals, hade pratat med honom själv. Han sade att han inte
              visste var han var, det vill säga att man inte kollade vem han
              var.
            </seg>
            <seg n="fee2c5fd">
              Jag tror att Turkiet nu under sin medlemskapsförhandling med
              Europeiska unionen behöver all stöttning. Jag vet, och det vet
              Laila Freivalds också, att den turkiska regeringen och det turkiska
              parlamentet gärna vill bli en del av Europa. Jag tycker att de
              ska bli det fort, men de behöver stöd i sådana här frågor. Då
              är det bra om man har kontakter på flera nivåer i den här typen
              av fall.
            </seg>
          </u>
          <note type="speaker" n="643e47da">
            Anf. 27 CARL B HAMILTON (fp):
          </note>
          <u who="unknown" xml:id="i-b6f245be1f941677-1" n="b208d555">
            <seg n="89a04529">
              Herr talman! Jag hade hoppats att utrikesministern skulle ta
              upp flodvågskatastrofen i sitt inlägg, men så blev det inte. Men
              det finns en chans kvar för ministern.
            </seg>
            <seg n="6355a0c1">
              Jag vill upprepa min kritik. Det är inte bara de konsulära myndigheterna
              utan hela EU:s ledarkollektiv som har erbjudits utbildning och
              träning i krishantering men avböjt detta. Det måste ha varit fel,
              och det förtjänar kritik.
            </seg>
            <seg n="f4a90298">
              Det andra är att regeringen, Statsrådsberedningen och UD, gemensamt
              måhända, väntade ut reseföretagen för att se om de ändå inte skulle
              klara det hela i stället för att gå in tidigt och engagera sig.
              Det var inte brist på tid, det var brist på engagemang i den situation
              som hade uppstått.
            </seg>
            <seg n="23637226">
              De förklaringar som vi har fått är av karaktären: Nej, nej, nej,
              UD var inte för sent, det var flodvågen som var för tidig. Det
              är att på något sätt vända saker och ting helt bak och fram.
            </seg>
            <seg n="e8e44c52">
              Återstår min tredje fråga, och det gäller detta att skylla ifrån
              sig nedåt. Nu är det inte i första hand utrikesministern som har
              gjort det, utan det är statsministern. Vi har en statsminister
              som enligt en så kallad ledarskaps- och krishanteringslitteratur
              har drabbats av Napoleonsyndromet. Han har samlat all makt hos
              sig själv och omger sig med ja-sägare, och det fungerar bara så
              länge Napoleon, Göran Persson, själv fungerar.
            </seg>
            <seg n="98fcdffe">
              Min avslutande fråga gäller de uppgifter som har kommit fram
              i Sydsvenskan om att utrikesministern medvetet skulle ha hållits
              illa informerad. Jag tror inte att det är sant. Men det är också
              ett sätt att skylla ifrån sig nedåt, från Statsrådsberedningen
              till de underlydande på UD, att de på något sätt skulle ha misskött
              sig i fråga om att informera sin minister. Det vore intressant
              med en kommentar.
            </seg>
          </u>
          <note type="speaker" n="1447a3ef">
            Anf. 28 HILLEVI ENGSTRÖM (m):
          </note>
          <u who="hillevi_engstrom_6401e9" xml:id="i-8409b44e79c1c342-1" n="866439a5">
            <seg n="e9a17f83">
              Herr talman! Jag tänkte återkomma till fallet med flickan Ayla,
              som nu har hunnit fylla tolv år, en födelsedag som hon har firat
              långt ifrån sina syskon, sin mamma, sin släkt och sina klasskamrater.
              Ayla har varit borta i mer än ett halvår från sin släkt.
            </seg>
            <seg n="f4e27b60">
              Jag tänkte återkomma till vad UD gör och inte gör. I det fall
              en sökande inte beviljas rättshjälp eller, som i det här fallet,
              om den sökande inte kan få hjälp från sitt försäkringsbolag i
              sådana här situationer, är det då inte rimligt att UD:s personal
              biträder med att på engelska författa en ansökan? Är det inte
              rimligt att utgå från att den personal som är anställd på UD har
              så goda språkkunskaper att man kan skriva en sådan ansökan så
              att den blir korrekt?
            </seg>
            <seg n="7e3d2b55">
              I det här fallet har de anhöriga mer eller mindre ruinerat sig.
              De har inte råd att anlita en advokat i Turkiet om det inte sker
              via insamlingar eller på annat sätt.
            </seg>
            <seg n="766ec995">
              Jag efterlyser också en handlingsplan när det gäller bemötande
              och information. Att få en regelbunden information till exempel
              var fjortonde dag om att ingenting har hänt är också en värdefull
              information för de berörda. Jag tycker inte att UD endast ska
              informera när något viktigt händer viktigt ur vems perspektiv?
              kan man fråga sig.
            </seg>
            <seg n="6130b796">
              Sedan efterlyser jag också konkreta åtgärder för att få ett bättre
              samarbete mellan åklagare och polis här i Sverige. Jag rådde själv
              mamman i det här fallet att spela in samtal och be att få hjälp
              av polisen med rådgivning om hur hon skulle förhålla sig när pappan
              hörde av sig. Det är väl viktigt att myndigheterna lämnar det
              biståndet så att inte mamman försätter barnet i en ännu farligare
              situation? Det skulle jag gärna vilja ha ett svar på.
            </seg>
          </u>
          <note type="speaker" n="e217830b">
            Anf. 29 Utrikesminister LAILA FREIVALDS (s):
          </note>
          <u who="unknown" xml:id="i-228870007a9363e0-1" n="b208d555">
            <seg n="f8096e3b">
              Herr talman! Till Annelie Enochson vill jag säga: Nej, jag ser
              ingen anledning att vara kritisk mot UD:s agerande när de gäller
              de fem barnen i Gaza. Jag anser att UD har agerat på ett föredömligt
              sätt, och egentligen långt utöver vad man kan förvänta sig av
              medarbetarna på UD. Om Annelie Enochson inte vill ta till sig
              den information som jag kan lämna om hur det var när medierna
              uppmärksammade ärendet, vad detta ledde till för reaktioner från
              pappan och hur det fördröjde ärendet kan jag naturligtvis inte
              göra någonting åt det.
            </seg>
            <seg n="804d31b0">
              Till Göran Lindblad vill jag säga att UD alltid råder människor
              att skaffa sig en advokat eller ett ombud i rättsliga ärenden.
              UD har inte möjlighet att agera ombud för de personer som man
              ger hjälp till. I ett rättsligt ärende behöver man alltid ett
              ombud när man ska ha att göra med myndigheter i andra länder.
            </seg>
            <seg n="94f4f587">
              När det är ärenden enligt Haagkonventionen till skillnad från
              ärendet i Gaza blir det ett rättsligt ärende, och det är den vägen
              som man måste hantera det. Då är det till stor hjälp att ha ett
              lokalt ombud till sitt förfogande.
            </seg>
            <seg n="995f5660">
              Chatrine Pålsson tycker att vi ska använda oss av barnkonventionen.
              Ja, det är klart. Vi åberopar alltid den. Men barnkonventionen
              är ju inte rättsligt bindande, utan den uttrycker de värden och
              den betydelse som vi anser att man måste tillmäta barnens rättigheter.
              Inte minst i dessa sammanhang är det just med utgångspunkt från
              barnkonventionen som UD agerar.
            </seg>
            <seg n="22e8fb0b">
              Ulrik Lindgren undrade om jag hade förståelse för att man, om
              man hamnar i sådana situationer att ens barn blir bortrövade eller
              att man drabbas av katastrofer, känner sig övergiven om man inte
              omedelbart får hjälp. Ja, självklart är det så. Råkar man ut för
              någonting och det må vara av det slaget att ens barn blir bortrövade
              eller att man är med om en naturkatastrof vill man ha hjälp omedelbart,
              och man känner sig övergiven om man inte får det. Jag tror dock
              samtidigt
            </seg>
            <seg n="05fda6f9">
              (TALMANNEN: De två minuter som gäller har nu gått, och de övriga
              debattdeltagarna har ingen möjlighet att yttra sig i debatten,
              så jag vädjar till utrikesministern att avsluta sitt anförande.)
            </seg>
            <seg n="fa4dddfd">
              Jag har mängder av frågor kvar att svara på, och jag tycker att
              många av frågorna kräver ett svar. Så jag vill bara upprepa att
              jag tycker att riksdagen har anledning att överväga ordningen
              för interpellationsdebatter.
            </seg>
          </u>
          <note type="speaker" n="3f6f1a56">
            Anf. 30 TALMANNEN:
          </note>
          <u who="unknown" xml:id="i-228870007a9363e0-2" n="b208d555">
            <seg n="bd454b73">
              Talmannen är enligt föreskrifterna förhindrad att delta i debatten.
              Jag kommer att låta kammarkansliet orientera alla debattdeltagare
              om det som förevarit i sökandet efter ett lämpligt debattillfälle
              och om de regler som gäller för hur interpellationer kan läggas
              samman för besvarande.
            </seg>
          </u>
          <note n="fa2475fe">
            Överläggningen var härmed avslutad.
          </note>
          <note n="30867e43">
            5 § Svar på interpellation 2004/05:147 om statlig terror mot
            assyrier/syrianer i Syrien
          </note>
          <note type="speaker" n="de99b639">
            Anf. 31 Utrikesminister LAILA FREIVALDS (s):
          </note>
          <u who="unknown" xml:id="i-228870007a9363e0-3" n="b208d555">
            <seg n="4c9e205d">
              Herr talman! Cecilia Wikström har frågat på vilket sätt jag har
              för avsikt att agera för att synliggöra situationen för den nationella
              minoriteten assyrier/syrianer i Syrien. Cecilia Wikström har också
              frågat vilka åtgärder jag är beredd att vidta för att stoppa den
              brutala och rättslösa behandling som den syriska regimen utsätter
              sina minoriteter för. Slutligen frågar hon om jag gör bedömningen
              att den behandling som assyrier/syrianer utsätts för kommer att
              påverka relationerna mellan Sverige och Syrien och mellan Syrien
              och EU.
            </seg>
            <seg n="0601c7b9">
              De specifika händelser som Cecilia Wikström hänvisar till inträffade
              i staden Hassake den 16 oktober 2004 och ledde till två assyrier/syrianers
              död. Vår ambassadör i Syrien, Viola Furubjelke, har besökt Hassake
              för att söka klarhet kring händelserna. Det exakta händelseförloppet
              är svårt att kartlägga, men trovärdiga uppgifter tyder på att
              händelserna inte utlöstes av religiösa eller politiska motiv.
              I stället tycks det ha handlat om en konflikt av mer traditionell,
              kriminell art. Men händelser av detta slag kan likväl utlösa religiöst
              grundade våldshandlingar. Den allmänna bristen på utveckling i
              regionen kring Hassake ökar risken för detta. Men framför allt
              står orsakerna till oroligheterna i landet att finna i missnöjet
              med bristande rättssäkerhet och hindren för meningsfullt politiskt
              deltagande i Syrien. Dessa allvarliga missförhållanden drabbar
              landets hela befolkning, inklusive assyrier/syrianer.
            </seg>
            <seg n="6dc610f1">
              De två personernas död i Hassake ledde till demonstrationer och
              ytterligare våldsamheter. Ett tjugotal demonstranter sitter sedan
              dess i häkte, och de kommer att åtalas av en militärdomstol som
              resultat av de undantagslagar som är i kraft i Syrien sedan decennier.
            </seg>
            <seg n="16c2dc19">
              Det är mycket oroande att nås av uppgifter om att bekännelser
              framtvingats genom tortyr. En anmälan om polisbrutalitet mot demonstranterna
              ska ha avskrivits utan vidare utredning. Polisen ska vidare ha
              uppträtt passivt vad gäller ingripande mot de personer som utpekas
              som vållande till de två dödsfallen. En EU-delegation har vid
              en uppvaktning i det syriska utrikesministeriet särskilt uppmärksammat
              polisens passivitet.
            </seg>
            <seg n="596ba71c">
              Sverige och EU bevakar noga situationen beträffande de mänskliga
              rättigheterna i Syrien, inklusive den fortsatta utvecklingen i
              detta fall.
            </seg>
            <seg n="6075fcad">
              På ett övergripande plan är vår uttalade strävan att få till
              stånd en generell förbättring av situationen för de mänskliga
              rättigheterna i landet. Ett viktigt första steg vore att upphäva
              undantagstillståndet. Minoriteters ställning är en fråga som Sverige
              alltid fäster stor vikt vid. Det gäller inte minst assyrier/syrianer
              och andra grupper i Syrien. Vi kommer följaktligen att fortsätta
              att ta upp rapporter om kränkningar av de mänskliga rättigheterna
              med Syrien. Såväl bilateralt som genom EU följer vi också regelbundet
              upp enskilda fall med syriska myndigheter.
            </seg>
            <seg n="4e449da1">
              Inom en relativt snar framtid kommer Syriens associeringsavtal
              med EU att kunna bli en viktig hävstång för att påverka den syriska
              politiken i positiv riktning. Avtalet innehåller en klausul om
              respekt för de mänskliga rättigheterna. Efter undertecknande av
              EU:s medlemsstater och syrisk ratifikation kan det efter tre månader
              börja tillämpas provisoriskt. Därigenom har EU etablerat en ny
              plattform för regelbunden politisk dialog. EU:s och Sveriges grundinställning
              är att det finns större möjligheter att uppnå resultat på detta
              sätt än genom sanktioner och isolering.
            </seg>
          </u>
          <note type="speaker" n="afd5d457">
            Anf. 32 CECILIA WIKSTRÖM (fp):
          </note>
          <u who="cecilia_wikstrom_7c4790" xml:id="i-b4ac72cf0f95292f-2" n="c9fb343c">
            <seg n="94b8fbdd">
              Herr talman! Jag vill börja med att tacka utrikesministern för
              svaret. Det här blir en lång och plågsam sejour i kammaren för
              utrikesministern i dag. Jag ska försöka att göra den här debatten
              kort och kärnfull.
            </seg>
            <seg n="217a19e5">
              Torsdagen den 14 oktober förra året hämtades en assyrier/syrian
              som heter Nasem Abraham av en grupp araber. Han fördes bort, misshandlades
              och torterades till döds på offentlig plats. En man som jag känner
              till namnet på försökte att ingripa, men han sköts omedelbart
              och fördes livshotande skadad till sjukhus i Damaskus där han
              så småningom avled.
            </seg>
            <seg n="7e8fcbed">
              I samband med detta utbröt demonstrationer då ungefär 2 000 assyrier/syrianer
              i Al Hassakeh protesterade mot det som hände. Man krävde rättssäkerhet,
              att mördarna skulle gripas och att rättssäkerhet garanteras också
              för den minoritet som har fått benämningen assyrier/syrianer och
              som omfattar också kaldéer i Syrien.
            </seg>
            <seg n="4d96460e">
              Polis och militär besvarade detta med brutalitet, och demonstranterna
              flydde i stor panik. Det här är ett i raden av exempel på hur
              regimen i Syrien förvägrar en av sina nationella minoriteter i
              detta fall assyrier/syrianer och kaldéer rätten till grundläggande
              mänskliga fri- och rättigheter. Det inträffade är alltså en oerhört
              stor sak.
            </seg>
            <seg n="605404ec">
              Jag vet att vår ambassadör i Syrien har varit i området under
              ett flertal dagar. Men jag är också underrättad om att ambassadören
              inte har träffat någon företrädare för den östassyriska kyrkan
              som dessa två personer som dog kommer ifrån. Man kan alltså med
              gott fog utgå från att ambassadörens besök helt har skett på den
              syriska diktaturregimens villkor. Ministern hänvisar i svaret
              till detta och hänvisar till personer som hon har träffat. Jag
              tycker att det är synd att inte skaffa sig en bredare kunskapsbas
              innan man fattar beslut om den här typen av svar. Det är ett ganska
              trångsynt perspektiv man har använt sig av.
            </seg>
            <seg n="2f9849d7">
              Jag tycker också att ambassadören skulle ha visat ett större
              intresse för att skaffa sig information från de utsatta, anhöriga
              och medlemmar i de här kyrkorna, i stället för att låta sig informeras
              av förövarna.
            </seg>
            <seg n="691b6ceb">
              I dag är det en historisk dag därför att i dag och i morgon äger
              en huvudförhandling rum i militärdomstolen i Aleppo. Det är där
              förövarna ska ställas till svars.
            </seg>
            <seg n="ee372514">
              Det är ganska anmärkningsvärt att jag i dag ska kunna berätta
              för utrikesministern att en av hennes partikamrater, en av mina
              kolleger här i riksdagen, Yilmaz Kerimo, här i Helsingfors har
              ansökt om visum för att få bevista och lyssna på huvudförhandlingarna.
              Hans ansökan om visum till Syrien har avslagits. Precis samma
              sak upprepar sig som det som hände förra året när jag personligen
              skulle leda en delegation bestående av fem företrädare från denna
              riksdag till Syrien, då för att undersöka den kurdiska minoritetens
              situation i norra Syrien. Jag förvägrades visum till Syrien, och
              utan förklaring. I efterhand har jag fått veta att jag har gjort
              mig känd som en Israelvän och därför inte var välkommen. Det fick
              jag inte veta då.
            </seg>
            <seg n="49c50df7">
              Jag undrar vad utrikesministern kommer att göra för att avkräva
              ambassadören här i Helsingfors ett klart och entydigt besked om
              hur man kan behandla svenska riksdagsledamöter på det här viset.
              Har utrikesministern för avsikt att tolerera att en diktaturregim
              sticker upp sitt fula tryne mitt i den svenska demokratin och
              på det här sättet nedvärderar och faktiskt diskriminerar svenska
              riksdagsledamöter?
            </seg>
          </u>
          <note type="speaker" n="eb45612d">
            Anf. 33 Utrikesminister LAILA FREIVALDS (s):
          </note>
          <u who="unknown" xml:id="i-228870007a9363e0-4" n="b208d555">
            <seg n="22adce05">
              Herr talman! Det är en lång sejour, men inte plågsam på något
              vis.
            </seg>
            <seg n="0ae53436">
              Jag har ingen närmare information om på vilket sätt ambassadören
              har skaffat sig sin information, men jag är övertygad om att hon
              har utnyttjat alla de möjligheter som finns för att skaffa sig
              en allsidig information.
            </seg>
            <seg n="60becb11">
              Den planerade rättegången tycks vara uppskjuten. Jag måste säga
              att jag tycker att det är oerhört beklagligt att svenskar som
              begär visum för att kunna närvara vid en rättegång av det här
              slaget inte erhåller inresevisum till Syrien. Det finns naturligtvis
              inte någon folkrättslig skyldighet för Syrien att bevilja visering,
              men vi skulle verkligen välkomna en större öppenhet från syrisk
              sida.
            </seg>
            <seg n="966cf8f4">
              Jag tycker att det är mycket beklagligt att det på det här viset
              inte är möjligt för svenskar att närvara vid rättegången. Detta
              kommer jag givetvis att vid lämpligt tillfälle framföra till representanten
              för den syriska regimen.
            </seg>
          </u>
          <note type="speaker" n="7fa0d8f9">
            Anf. 34 CECILIA WIKSTRÖM (fp):
          </note>
          <u who="cecilia_wikstrom_7c4790" xml:id="i-b4ac72cf0f95292f-3" n="c9fb343c">
            <seg n="2d390c4c">
              Herr talman! Jag tackar för det beskedet. Det var ett klart,
              entydigt och gott besked. Jag anmäler mig på stående fot som en
              i den delegation som kommer att åka dit så småningom, och jag
              är oerhört tacksam om UD på något sätt vill hjälpa till med visering
              både för mig och för min socialdemokratiska kollega.
            </seg>
            <seg n="80ac2b5b">
              Exempel kan läggas sida vid sida i en lång rad på vad som händer
              den assyrisk/syrianska och kaldéiska minoriteten i Syrien. De
              flyr sina hem. De torteras. Man kan ju fundera en smula över det
              faktum att Syrien har skrivit under FN:s tortyrkonvention men
              har fortsatt att använda omfattande tortyr på ett rutinmässigt
              sätt, vilket också utrikesministern har bekräftat i ett svar tidigare
              i kammaren.
            </seg>
            <seg n="b4997757">
              Vi kan alltså inte lita på den syriska regimens ord, oavsett
              vilka konventioner de har undertecknat. Detta är en grundläggande
              tortyrkonvention som också bör prägla aktiviteten och handlandet,
              och så är inte fallet i Syrien. Det är ett mycket tragiskt exempel
              på hur en nationell minoritet behandlas.
            </seg>
            <seg n="3e0f0b19">
              Vi kommer snart att övergå till en debatt om situationen för
              assyrier/syrianer och kaldéer i Irak. Generellt vill jag med båda
              mina interpellationer lyfta upp den situation som präglar syrianer.
              Det är ett folk i förskingring, ett folk som har varit utsatt
              för folkmord. Det är ett folk som går under många benämningar,
              men det är samma folkgrupp, och den hänvisas till tre stora kyrkor
              som jag känner ett nära släktskap med. Det är den syrisk-ortodoxa
              kyrkan, det är österns assyriska kyrka och det är den kaldeiska
              kyrkan.
            </seg>
            <seg n="d674d6a3">
              I tusentals år har de här folken levt som minoriteter i hela
              Mellanöstern. Folket finns utspritt. De har flytt undan förföljelse,
              trakasserier och folkmord. Det finns ett stort antal medlemmar,
              ungefär 70 000, i dessa kyrkor här i Sverige.
            </seg>
            <seg n="b9b722ad">
              Det är viktigt att vi under den demokratiseringsprocess som nu
              sker i Mellersta Östern visar fram att det här folkslaget finns
              och att de ska åtnjuta samma grundläggande mänskliga fri- och
              rättigheter som alla andra minoriteter som finns i de här länderna.
              Syrien är ett sådant exempel, men jag tror dessvärre att deras
              möjligheter till ett gott liv är oerhört små. Vi ser också att
              de flyr i stor utsträckning.
            </seg>
            <seg n="2ebdcaf3">
              Men jag tackar utrikesministern för svaret. Det verkar som att
              vi är överens om att det här är viktigt att ha fokus på och att
              vi ska fortsätta att följa utvecklingen, inte bara i landet utan
              också se vad som händer vid ambassaden här i Helsingfors. Det
              som har skett där under det senaste året är faktiskt inte acceptabelt.
            </seg>
          </u>
          <note n="fa2475fe">
            Överläggningen var härmed avslutad.
          </note>
          <note n="7a1babef">
            6 § Svar på interpellation 2004/05:187 om assyrier/syrianers
            och kaldéers situation i Irak
          </note>
          <note type="speaker" n="d153c204">
            Anf. 35 Utrikesminister LAILA FREIVALDS (s):
          </note>
          <u who="unknown" xml:id="i-228870007a9363e0-5" n="b208d555">
            <seg n="1ba8afab">
              Herr talman! Cecilia Wikström har frågat mig vilka åtgärder regeringen
              avser att vidta för att inom FN, EU och andra internationella
              samfund bättre uppmärksamma assyrier/syrianers och kaldéers situation
              i Irak och för att garantera ökad säkerhet och trygghet för dem.
            </seg>
            <seg n="004eda70">
              Den kristna närvaron i Irak utgör en viktig del i ett pluralistiskt
              Irak. Den svenska regeringen ser därför allvarligt på det omfattande
              våldet i Irak och har fördömt angreppen på kyrkor och enskilda
              kristna personer. Attackerna är också ett uttryck för den bristande
              säkerhet som har lett till ökade spänningar mellan olika samhällsgrupper.
              Att alla medborgare har lika möjligheter att delta i valen är
              en nödvändig förutsättning för att valen genomförs på ett tillfredsställande
              sätt. Det är därför viktigt att stödja Iraks regering i dess ansträngningar
              att främja stabilitet, säkerhet och demokrati och motverka alla
              former av extremism.
            </seg>
            <seg n="e66075d5">
              Den svenska landstrategin för Irak betonar att utvecklingssamarbetet
              bör uppmärksamma och motverka alla former av diskrimineringstendenser.
              Sverige agerar i olika forum för att också lyfta fram frågan om
              minoriteters rättigheter.
            </seg>
            <seg n="6aae8db6">
              FN:s uppgift, enligt resolution 1546, är framförallt att främja
              den nationella dialogen och bistå i demokratiseringsprocessen.
              Ju starkare demokratin blir, desto starkare står minoriteterna.
              I denna utveckling är de genomförda och planerade valen av central
              betydelse. FN arbetar nära den oberoende irakiska valkommissionen
              (IEC) som har ansvar för förberedelserna inför valen. Säkerhetsläget
              försvårar dock för FN att verka effektivt i Irak. Därför är en
              särskild civil-militär styrka, som ska skydda FN:s personal, under
              uppbyggnad. Sverige och en rad andra EU-länder har utfäst finansiella
              bidrag till denna styrka.
            </seg>
            <seg n="9e934926">
              Inom EU har Sverige spelat en aktiv roll i arbetet med den Irakstrategi
              som antogs i juni förra året. Avsikten är att EU ska agera i nära
              samarbete med och vara till stöd för FN i den fortsatta processen
              för Iraks återuppbyggnad. Den 5 november presenterade EU ett åtgärdspaket
              till stöd för Iraks ekonomiska och politiska återuppbyggnad som
              innefattar bland annat förstärkt stöd till valförberedelserna
              samt en eventuell EU-krishanteringsinsats på polis- och rättsstatsområdet.
              Detta är områden som vi redan bilateralt bidrar till genom svenska
              polisinstruktörers utbildning av irakiska poliser i Amman och
              utbildning av irakiska domare som ILAC, International Legal Assistance
              Consortium, genomför.
            </seg>
            <seg n="605fc296">
              Det är av stor vikt att det internationella samfundet sluter
              upp bakom FN och verkar för att ett fredligt och demokratiskt
              Irak utvecklas, där alla medborgares lika rättigheter respekteras.
              Jag kommer att fortsätta se till att de mänskliga rättigheterna,
              inklusive minoriteters rättigheter, lyfts fram i olika sammanhang.
              Både Sverige och EU kommer också framöver att söka medverka till
              att säkerhetsläget förbättras, något som är en förutsättning för
              att trygghet och säkerhet för alla irakier, också de assyriska,
              kaldeiska och syrianska kristna, ska kunna garanteras.
            </seg>
          </u>
          <note type="speaker" n="4a4fc69f">
            Anf. 36 CECILIA WIKSTRÖM (fp):
          </note>
          <u who="cecilia_wikstrom_7c4790" xml:id="i-b4ac72cf0f95292f-4" n="c9fb343c">
            <seg n="29d68405">
              Herr talman! Valet i Irak var en fantastisk framgång för demokratin
              och ett nederlag för de Saddamtrogna terroristerna. Det är dock
              viktigt att valprocessen nu åtföljs av en förbättrad säkerhetssituation
              för de religiösa minoriteterna. Assyrier/syrianer och kaldéer
              utgör en sådan minoritet. Det är skamligt, tycker jag, att stå
              vid sidan av och titta på när en nationell minoritet fördrivs
              från sina hem och ut ur landet så som nu sker. Förföljelsen mot
              de kristna har tilltagit i Irak. Det är skrämmande att få uppgifter
              om att det kan röra sig om mellan 40 000 och 150 000 som sedan
              i höstas har lämnat Irak därför att man har bränt kyrkor och vandaliserat
              kristna människors hem. Man har utsatt dem för tortyr och skadegörelse
              av egendom och på annat sätt kränkt, misshandlat och utsatt dem
              för förföljelse. Det är givetvis ett kaos som råder efter kriget.
              Men vi har också sett den här utvecklingen efter att kriget var
              avslutat, när dock freden ännu inte var vunnen.
            </seg>
            <seg n="c68db4aa">
              Det har varit stora attacker riktade mot just kyrkor i Bagdad.
              Attackerna fortsätter hela tiden. Man kidnappar kristna och försöker
              pressa till sig pengar och använder alla möjliga metoder. Man
              tillåts inte som kristen bära kristna symboler precis som jag,
              herr talman, bär ett litet kors. Då utsätts man för förföljelse.
              Kristna har ingenting här att göra, sägs det. Kristna fördrivs
              från universitet och arbetsplatser. Kvinnor som är kristna och
              tillhör assyrisk/syriansk eller kaldéisk minoritet hotas till
              livet om de inte bär slöja utanför hemmet.
            </seg>
            <seg n="635ddcae">
              Jag undrar om det är riktigt att bara hänvisa till åtgärder inom
              FN, EU och andra internationella samfund. Jag undrar om vi inte
              i stället skulle fokusera på att vi är ett land som bör ta ansvar
              och hålla fanan högt för att lyfta fram assyrier/syrianers och
              kaldéers rättigheter att leva som minoritet i Irak.
            </seg>
            <seg n="7a251c77">
              I dag, herr talman, har jag nåtts av beskedet att bortemot 100
              000 assyrier/syrianer inte har haft möjlighet att delta i Iraks
              första fria val, som hölls i söndags, helt enkelt för att det
              fattades valurnor och röstsedlar på de orter där de bor och att
              valtjänstemännen nonchalerade att tillhandahålla valsupport. De
              fick alltså aldrig tillfälle att rösta. Det här är givetvis ett
              smolk i glädjebägaren för det val som vi var med om, och firade,
              i söndags.
            </seg>
          </u>
          <note type="speaker" n="0bbe5be2">
            Anf. 37 YILMAZ KERIMO (s):
          </note>
          <u who="yilmaz_kerimo_aa2318" xml:id="i-0868d7cc86a0ae1f-0" n="e9665ebd">
            <seg n="e70081c3">
              Herr talman! I Sverige har vi lyckan att leva i ett land med
              anständig välfärd. Vi lever i fred och frihet, men i vår närhet
              pågår nu ett krig. Det faller fortfarande bomber i Irak. Det är
              sönderskjutna hus och kyrkor. Förtvivlade människor och karavaner
              av flyktingar tvingas lämna sina hem. Oskyldiga kristna drabbas
              i krigets Irak. Islamistiska extremister hämnas på USA genom att
              attackera kristna assyrier/syrianer och kaldéer i Irak. Syftet
              är att öka spänningen mellan Iraks samhällsgrupper och därmed
              också angripa amerikanska intressen. Oskyldiga civila kristna
              som är assyrier/syrianer och kaldéer blir brickor i ett brutalt
              spel mellan det muslimska Irak och USA. Världen har blivit kvitt
              en avskyvärd diktator. Iraks barn slipper växa upp under Saddam
              Husseins terrorvälde. Men folkrätten har inte respekterats. Många
              civila har drabbats, och framtiden är oviss.
            </seg>
            <seg n="c0e3a18e">
              Söndagen den 30 januari 2005 var en historisk dag för Irak. Valet
              till parlamentet blev en succé med tanke på valdeltagandet. Den
              demokratiska utvecklingen i landet tog sina första stapplande
              steg trots fortsatta bombattacker från antidemokratiska krafter.
              Det relativt höga valdeltagandet till trots fick hundratusentals
              assyrier/syrianer och kaldéer inte rösta trots att de väntade
              utanför vallokalerna under hela valdagen. Vid söndagens val fattades
              valurnor och röstsedlar på de platser där majoriteten av befolkningen
              är assyrier/syrianer och kaldéer. I vissa av dessa städer dök
              inte ens valtjänstemännen upp. Dessa oegentligheter är en del
              av en medveten strategi för att driva assyrier/syrianer och kaldéer
              ut ur Irak. Röstfusket kan innebära att ca 150 000 assyrier/syrianer
              och kaldéer och andra i Mosul, Baghdeda, Bartille, Karemlesh,
              Shekan, Ain Sifne och Bazhan hindrades från att rösta. Situationen
              för de kristna är ohållbar!
            </seg>
            <seg n="c79ca3c8">
              Min fråga till statsrådet är vad den svenska regeringen avser
              att vidta för åtgärder för att de som inte fick rösta ska få en
              andra chans.
            </seg>
          </u>
          <note type="speaker" n="e012e3db">
            Anf. 38 Utrikesminister LAILA FREIVALDS (s):
          </note>
          <u who="unknown" xml:id="i-228870007a9363e0-6" n="b208d555">
            <seg n="debc7aff">
              Herr talman! Först vill jag säga till Cecilia Wikström att Sverige
              alltid lyfter fram minoritetsfrågorna i vårt arbete när det gäller
              att påverka utvecklingen i många länder mot mer av demokrati och
              respekt för mänskliga rättigheter. Just frågan om hur minoriteter
              och olika folkgrupper inom ett land hanteras är en central fråga
              när det gäller respekten för mänskliga rättigheter.
            </seg>
            <seg n="19260246">
              När det sedan gäller frågan om deltagandet i valet har vi nåtts
              av uppgifter om att kristna i vissa delar av Irak inte har givits
              möjligheter att rösta. Vi har tagit till oss den informationen,
              och vi har bett Irakkontoret i Amman att närmare undersöka omständigheterna.
            </seg>
            <seg n="34d3c6fb">
              Den irakiska valövervakningsorganisationen EIN har uppgivit att
              det har varit problem för befolkningen att rösta, i vart fall,
              så långt som de har kommit, i Mosul. De har uppmanat den irakiska
              valkommissionen att i efterhand få röstning till stånd på de ställen
              där kristna inte har kunnat rösta för att på det viset säkerställa
              att även deras röster kommer med i räknandet av valresultatet.
            </seg>
          </u>
          <note type="speaker" n="6705facf">
            Anf. 39 CECILIA WIKSTRÖM (fp):
          </note>
          <u who="cecilia_wikstrom_7c4790" xml:id="i-b4ac72cf0f95292f-5" n="c9fb343c">
            <seg n="19cf81dd">
              Herr talman! Terrorkampanjen mot assyrierna och deras utsatta
              situation i Mellanöstern måste uppmärksammas. Den svenska traditionen
              har ju hittills alltid varit att ställa sig på de svagas sida,
              och så måste det fortsätta vara. Detta får inte hamna i glömska.
              Jag tackar utrikesministern för det här svaret, som ju bådar gott.
              Men jag vill veta vilka åtgärder regeringen kommer att vidta för
              att stoppa den fördrivning av assyrierna i Irak som pågår. Jag
              vill veta hur regeringen tänker föra assyriernas talan i EU och
              via FN:s arbete i Irak.
            </seg>
            <seg n="d8d6dedb">
              Jag har läst svaret omsorgsfullt, men det är ändå ganska luddigt.
              Jag vet också att EU:s utrikesministrar träffades i går. Enligt
              International Herald Tribune ska EU jobba med att bygga statliga
              institutioner, stödja allmänna val så klart och utbilda statstjänstemän.
              Där tar ju Sverige ett ansvar, inte minst genom att utbilda poliser.
              Men jag vill veta hur utrikesministern tänker agera så att vi
              på ett tydligt sätt från svensk sida visar att assyrierna inte
              diskrimineras och stängs ute från den fortsatta demokratiska processen
              i Irak.
            </seg>
            <seg n="83f9a78a">
              Det är viktigt att de inte utestängs, för det här har ju goda
              förutsättningar sedan i söndags, bättre än någonsin förut kanske,
              att lyckas. Då är det viktigt att varje minoritet får komma till
              tals, får ge uttryck för sin övertygelse, sin kulturella härkomst
              och sin religiösa hemvist och att man inte tillåter trakasserier
              på det sätt som hittills har varit fallet.
            </seg>
          </u>
          <note type="speaker" n="2f3707ed">
            Anf. 40 YILMAZ KERIMO (s):
          </note>
          <u who="yilmaz_kerimo_aa2318" xml:id="i-0868d7cc86a0ae1f-1" n="e9665ebd">
            <seg n="902ce646">
              Herr talman! Jag tackar för svaret från utrikesministern. I måndags
              demonstrerade kristna assyrier/syrianer och kaldéer i städerna
              Baghdeda, Bartille, Karemlesh, Shekan, Ain Sifne och Bazhan. De
              krävde att få använda sin rösträtt. Assyrisk/syrianska och kaldéiska
              partier i Irak har krävt att få förlänga valtiden och ge dem som
              inte fick rösta en chans att få sin röst räknad, men detta har
              misslyckats.
            </seg>
            <seg n="5d8b667e">
              Assyrier/syrianer och kaldéer är i majoritet i de områden som
              man har stoppat valen i. De krafter som har stoppat röstberättigade
              assyrier från att delta i det irakiska demokratiska valet har
              för avsikt att förvanska assyriernas antal och därmed utesluta
              folket från ett framtida demokratiskt uppbyggt parlament.
            </seg>
            <seg n="2d7c0921">
              När inte assyrisk/syrianska och kaldéiska representanter får
              tillräckligt med röster kan de heller inte representera sitt folk.
              Assyrier/syrianer och kaldéer kommer då att uteslutas även i konstitutionen
              och därmed förbli utan rättigheter.
            </seg>
            <seg n="72f35c30">
              Med tanke på valfusket bör de ansvariga instanserna, den oberoende
              valkommissionen i Irak under ledning av FN och den nuvarande irakiska
              regeringen, vidta omedelbara åtgärder för att alla irakier ska
              få utöva sina demokratiska och legitima rättigheter i valet.
            </seg>
            <seg n="23acdafe">
              Avser ministern att agera för att uppmärksamma frågan om assyrier,
              kaldéer och syrianers representation i parlamentet för ett demokratiskt
              Irak och i detta sammanhang föreslå att en oberoende kommission
              i FN:s regi tillsätts för utreda valfusket?
            </seg>
          </u>
          <note type="speaker" n="a470cccf">
            Anf. 41 Utrikesminister LAILA FREIVALDS (s):
          </note>
          <u who="unknown" xml:id="i-228870007a9363e0-7" n="b208d555">
            <seg n="66ba3130">
              Herr talman! Låt oss avvakta och se vad den irakiska valövervakningsorganisationen
              uppnår när den har vänt sig till irakiska valkommissionen och
              se vilka beslut som där fattas vad gäller uppgifterna om att det
              finns grupper som inte har kunnat delta i valet. Där diskuterar
              man möjligheten att få röstning till stånd i de delarna. Om detta
              inte ger ett tillfredsställande resultat får vi överväga att vidta
              andra åtgärder.
            </seg>
            <seg n="fb9fbd99">
              När det över huvud taget gäller olika gruppers inflytande i den
              fortsatta demokratiska processen, som Cecilia Wikström tar upp,
              är det en oerhört viktig uppgift för det övergångsparlament som
              nu har blivit valt. Det ska säkerställas när man bildar en regering
              och när man går vidare med det viktigaste man har att göra. Det
              är att arbeta fram en ny författning för Irak. Det är oerhört
              viktigt att man där tar hänsyn till alla de olika folkgrupper
              som finns inom Irak och att deras intressen finns med bilden och
              hanteras på ett sätt som är acceptabelt för alla folkgrupper.
            </seg>
            <seg n="849a5f0f">
              Från EU:s sida har vi sagt att vi är beredda att utöver att ställa
              upp med att bygga upp de institutioner som är nödvändiga i ett
              framtida demokratiskt Irak också delta i arbetet med framtagande
              av en författning. Det är ingen lätt uppgift. Alla olika uppfattningar
              och intressen som finns måste ändå kunna hanteras i processen.
              Om det visar sig att man från det nyvalda parlamentet i Irak är
              intresserad att ha ett stöd i detta uppdrag kommer EU att vara
              berett att ställa upp.
            </seg>
          </u>
          <note n="fa2475fe">
            Överläggningen var härmed avslutad.
          </note>
          <note n="e53abbdd">
            7 § Svar på interpellation 2004/05:311 om fredsprocessen efter
            valet i Palestina
          </note>
          <note type="speaker" n="beec660d">
            Anf. 42 Utrikesminister LAILA FREIVALDS (s):
          </note>
          <u who="unknown" xml:id="i-228870007a9363e0-8" n="b208d555">
            <seg n="a5b07798">
              Herr talman! Mariam Osman Sherifay har frågat vad jag avser att
              ta för initiativ för att fredsprocessen mellan israeler och palestinier
              snabbt ska komma i gång med världssamfundets aktiva medverkan.
            </seg>
            <seg n="781d82cd">
              Låt mig inledningsvis uttrycka min uppskattning för Mariam Osman
              Sherifays och de andra svenska riksdagsledamöternas medverkan
              som valobservatörer i det palestinska presidentvalet den 9 januari.
              Deras och andra observatörers närvaro bidrog till att valet kunde
              genomföras på ett demokratiskt och i stort tillfredsställande
              sätt.
            </seg>
            <seg n="e071feb1">
              Jag delar Mariam Osman Sherifays bedömning att det nu finns stora
              förväntningar på det nya palestinska ledarskap som håller på att
              ta form i och med att Mahmoud Abbas valts till ny palestinsk president.
              Det är också, som Mariam Osman Sherifay påpekar, av central betydelse
              att Abbas får hjälp från omvärlden. Det gäller inte minst hjälp
              från grannen Israel.
            </seg>
            <seg n="08e20d59">
              Palestinierna lyckades under svåra omständigheter att genomföra
              ett presidentval. Det nya ledarskapet börjar ta form, och det
              finns positiva tecken på en ökad vilja till reformering av den
              palestinska myndigheten. Det är av största vikt att Israel nu
              medverkar till att förbättra levnadsvillkoren för palestinierna
              på Västbanken och i Gaza, bland annat genom ökad rörelsefrihet
              med ekonomisk utveckling som följd. Det är därför djupt beklagligt
              att Israel de senaste dagarna återupptagit byggandet av separationsbarriären
              långt in på palestinskt område. Den palestinska befolkningen behöver
              i stället se bevis för att ett minskat våld och en fredlig dialog
              med Israel leder till positiva effekter. Det ligger i Israels
              intresse att genom konkreta åtgärder bidra till att moderata palestinska
              strömningar stärks och tränger undan extremisterna.
            </seg>
            <seg n="fff9b8e2">
              Vi kan förvänta oss att genomförandet av separationsplanen nu
              kommer att påskyndas av den nytillträdda israeliska regeringen.
              Liksom tidigare är det viktigt att understryka att ett tillbakadragande
              från Gaza bör samordnas med den palestinska myndigheten och utgöra
              det första steget i en process mot ett upphörande av den israeliska
              ockupationen av de palestinska områdena som helhet. Sverige och
              EU är beredda att bistå parterna för att få Gazatillbakadragandet
              att bli ett sådant första steg. Om det tvärtom blir en isolerad
              unilateral åtgärd finns uppenbara risker för Gazas framtid. En
              sådan utveckling skulle heller inte gagna de israeliska intressena
              av stabilitet på längre sikt.
            </seg>
            <seg n="ab592533">
              Bland det viktigaste i närtid är att få en förbättrad säkerhetssituation.
              Det är tillfredsställande att palestinska poliser nu patrullerar
              Gazas gator och att utsikten till en vapenvila verkar finnas.
              Våldet från båda sidor måste upphöra så att grunden för återupptagna
              fredssamtal kan läggas.
            </seg>
            <seg n="de035794">
              Sverige undersöker nu aktivt möjligheterna att bilateralt stödja
              den nyvalde palestinske presidenten Abbas. Detta sker genom ett
              ökat kontaktskapande, såväl på plats i Jerusalem genom generalkonsulatets
              försorg som på andra platser, med framträdande palestinier. Därutöver
              intensifierar vi våra kontakter med Israel och övriga länder i
              regionen för att söka bidra till en nystart i fredsprocessen.
            </seg>
            <seg n="ef4fc1bf">
              EU och Sverige har således för avsikt att öka ansträngningarna
              i det nu uppkomna läget. Den svenska regeringen beslutade till
              exempel den 20 januari om att bidra på plats med svensk polisiär
              expertis till stöd för den palestinska civilpolisen. Ett annat
              exempel utgörs av den beredskap som finns för att stödja det palestinska
              parlamentsval som är planerat till sommaren. Regeringen är också
              i färd med att besluta om en ny landstrategi för det svenska utvecklingssamarbetet
              med Västbanken och Gaza.
            </seg>
            <seg n="f69584a4">
              EU, genom den höge representanten Javier Solana och den särskilde
              representanten för fredsprocessen, Marc Otte, intensifierar nu
              sitt arbete med att få parterna att återuppta en dialog. Sverige
              fortsätter att sekondera en person till Marc Ottes stab. Det luxemburgska
              EU-ordförandeskapet har uttryckligen identifierat fredsprocessen
              som en av vårens prioriterade utrikespolitiska frågor. Frågan
              kommer bland annat att stå högt på dagordningen i samband med
              det planerade EUUSA-mötet i februari.
            </seg>
            <seg n="3c5bc1aa">
              Alla övriga åtgärder och initiativ som kan bidra till en förnyad
              fredsprocess kommer att noggrant övervägas och ingen tid spillas
              i ambitionen att tillvarata de möjligheter som de senaste månadernas
              händelser har skapat.
            </seg>
            <seg n="010693c9">
              För det är precis som Mariam Osman Sherifay skriver. Mahmoud
              Abbas behöver omvärldens stöd för att tillsammans med motparten
              Israel kunna utforma och uppnå en rättvis och varaktig fred.
            </seg>
          </u>
          <note type="speaker" n="8df20639">
            Anf. 43 MARIAM OSMAN SHERIFAY (s):
          </note>
          <u who="unknown" xml:id="i-228870007a9363e0-9" n="b208d555">
            <seg n="618cf10b">
              Herr talman! Jag vill först tacka utrikesministern för hennes
              svar på den så viktiga frågan. Det var en stark upplevelse att
              som valobservatör på plats följa och se palestiniernas starka
              vilja att bygga ett demokratiskt samhälle trots avsaknad av fred
              och frihet. Det är med glädje och tillförsikt som jag följer utvecklingen
              som satt ny fart på fredsprocessen. Jag vill även tacka utrikesministern
              för hennes uppskattning av vårt arbete som valobservatörer.
            </seg>
            <seg n="7d96ce80">
              Herr talman! Det var den 9 januari som palestinierna valde sin
              andra president. Det var ett val som skedde trots de mycket svåra
              förhållanden som råder på de ockuperade områdena. Det skedde trots
              alla dessa checkpoints av olika slag permanenta, mobila och flying
              . Det skedde trots separationsmuren som är nio meter hög och som
              försvårar och begränsar palestiniernas liv. Det skedde trots all
              förödmjukelse och förnedring, hoten, orättfärdigheten och brutaliteten.
            </seg>
            <seg n="166a7fd5">
              Trots allt detta har palestinierna gått till valurnorna, och
              ett demokratiskt val har genomförts. Som bekant heter palestiniernas
              nya ledare Mahmoud Abbas, Abu Mazen. Nu talar alla om vad Mahmoud
              Abbas kan göra för att sluta fred med Israel. Alla har så stora
              förväntningar.
            </seg>
            <seg n="3d0e9965">
              Visst har president Mahmoud Abbas börjat arbeta för att alla
              parter ska sluta med våldsaktionerna. Palestinsk ordningspolis
              börjar ta kontroll över Gaza och andra områden för att säkra lag
              och ordning. Visst kommer Sharon och Abbas att träffas nästa vecka
              för att samtala om fred. Men räcker det?
            </seg>
            <seg n="43746dff">
              Allt detta gör att många palestinier känner tilltro och att de
              försiktigt börjar hoppas på en bättre framtid. Jag kan inte annat
              säga än att jag gläder mig över att fredsprocessen börjar ta ny
              fart. Det får mig att tänka på en av de palestinier som jag träffade
              under valet, herr talman. Mannen svarade på frågan om varför han
              skulle rösta. Han berättade för mig om sin pappa som satt fängslad
              i israeliskt fängelse för sina politiska åsikter från det att
              den här mannen var ett år gammal till dess att han fyllde 13 år.
              Han berättade om sin ungdomstid, då han själv satt i fängelse
              för samma sak som sin fader. Han sade till mig: Min starka önskan
              är att min son, som är fem år, ska få slippa sitta i israeliskt
              fängelse. Därför ska jag rösta. Jag vill leva i ett fritt och
              demokratiskt Palestina.
            </seg>
            <seg n="ac7a40b3">
              Det är precis detta jag tänker på, herr talman. Det är den här
              mannens öde som delas av många, tusentals, palestinier.
            </seg>
            <seg n="78ea97df">
              Abou Ali pekade på den nio meter höga separationsmuren och sade:
              Ser du den där förbannade muren? Den står inte bara på palestinsk
              mark. Den begränsar min rörelse och min frihet och avskärmar mig
              från mina nära och kära. Ser du huset mellan de två höga husen?
              frågade han och pekade. I det huset bor min gamla mor. Förr tog
              det mig fem minuter att gå och hälsa på henne. Nu måste jag färdas
              med bil i 40 minuter för att hälsa på min gamla sjuka mor. Detta
              är skälet till att jag ska rösta för att få bort muren.
            </seg>
            <seg n="f5f00dd6">
              Han fortsatte: Förresten begränsar den här förbannade muren inte
              bara vår rörelsefrihet. Den är inget annat än en symbol för Israels
              förtryck, såsom Berlinmuren var en gång i tiden. Den påminner
              oss om ockupationen, men separationsmuren kan aldrig separera
              mig från min mors famn, hur hög den än blir. Och glöm inte att
              Berlinmuren föll!
            </seg>
          </u>
          <note type="speaker" n="241ba7e0">
            Anf. 44 ANNELIE ENOCHSON (kd):
          </note>
          <u who="annelie_enochson_4aff48" xml:id="i-fe45882e3eb11e56-3" n="0ccb6ad0">
            <seg n="e97782a8">
              Herr talman! Alla som är intresserade av Mellanöstern ser med
              förväntan fram emot vad Abu Mazen kommer att göra med det tydliga
              stöd i ryggen som han fick efter presidentvalet nu i januari.
              Att med en gång låta 2 000 palestinska soldater patrullera gränsen
              mellan norra Gaza och Israel för att få slut på de palestinska
              missilerna, som under flera veckor har beskjutit israeliska byar
              och speciellt Sderot, visar på att det går att göra något om bara
              viljan finns.
            </seg>
            <seg n="df46c9ba">
              Steg 1 i den berömda färdplanen säger just detta. Det står så
              här: I fas 1 ska palestinierna omedelbart och villkorslöst få
              till stånd ett upphörande av våldet enligt de steg som skissas
              upp i färdplanen. Dessa aktioner ska understödjas av Israel.
            </seg>
            <seg n="940e2180">
              Detta har nu Abu Mazen och Ariel Sharon börjat med. Man får bara
              hoppas att budskapet också når de presumtiva självmordsbombarna.
            </seg>
            <seg n="ae96dbeb">
              Under fas 1 ska också det palestinska ledarskapet återupprepa
              Israels rätt att existera i fred och säkerhet och uppmana till
              omedelbar och villkorslös eld upphör för att beväpnade aktioner
              och alla våldsaktioner mot israeler överallt ska upphöra, står
              det också. Alla palestinska officiella institutioner slutar med
              uppvigling mot Israel.
            </seg>
            <seg n="20a9b27d">
              Så står det alltså i den färdplan som EU, USA, Ryssland och Sverige
              har ställt sig bakom. Det är oerhört viktigt att Sverige med sitt
              goda förhållande till de palestinska myndigheterna genom bland
              annat vårt mångåriga bistånd verkligen försöker få detta till
              stånd.
            </seg>
            <seg n="0c0107ce">
              Därför undrar jag vad regeringen kan göra för att få alla palestinska
              officiella institutioner att sluta med uppvigling mot Israel.
              Det finns ett skäl till att det finns en säkerhetsbarriär, och
              det skälet vet vi alla om det är Israels rätt att försvara sin
              egen befolkning.
            </seg>
            <seg n="7da4f99c">
              Jag undrar: Vad gör utrikesministern och vad gör Sverige för
              att försöka få uppviglingen mot Israel att upphöra allt enligt
              färdplanen?
            </seg>
          </u>
          <note type="speaker" n="9f17fd50">
            Anf. 45 Utrikesminister LAILA FREIVALDS (s):
          </note>
          <u who="unknown" xml:id="i-228870007a9363e0-10" n="b208d555">
            <seg n="0f0f4764">
              Herr talman! Jag vill rikta ett stort tack till Mariam Osman
              Sherifay för den mycket konkreta beskrivning av den situation
              som palestinier lever i och har levt i under lång tid. Det gäller
              också den optimism som många på det palestinska området nu känner
              inför möjligheten att drömmen om en fri och självständig palestinsk
              stat som lever i fred med grannen Israel kanske, kanske kan bli
              en verklighet.
            </seg>
            <seg n="cb553aa9">
              Det är givetvis fortfarande en lång väg att gå. Det val som ägde
              rum i januari var bara ett första steg i en process som ännu har
              många svårigheter framför sig. Men det råder ingen tvekan om att
              man kan känna viss optimism inför möjligheterna att det gjuts
              nytt liv i fredsprocessen.
            </seg>
            <seg n="f06a469c">
              Men det innebär att man måste ställa krav på båda sidor. Båda
              sidor anser ju att det är den andra sidan som först måste vidta
              en åtgärd för att man själv ska kunna vidta de åtgärder som bland
              annat enligt färdplanen för fred krävs av båda sidor. Sanningen
              är naturligtvis den att det inte går att komma framåt om man väljer
              att säga att det är den andra sidan som först måste göra någonting
              och att man därefter är beredd att göra något själv. Nu krävs
              det att båda sidor vidtar åtgärder som visar att båda sidor är
              medvetna om att de har ett ansvar i processen.
            </seg>
            <seg n="22df5b69">
              Det handlar inte bara om att få palestinierna att inse att någon
              uppvigling mot israeler inte är på sin plats just nu. Det är viktigt
              att man också på ett uttalat sätt från palestinsk sida visar att
              man respekterar Israels rätt att existera och leva i ett fritt
              samhälle.
            </seg>
            <seg n="1d1ab6b5">
              Samtidigt måste också Israel agera på ett sådant sätt att man
              ger bevis för palestinierna att det är möjligt att åstadkomma
              fred. Man måste ge hopp till palestinierna, bland annat genom
              att man skapar förutsättningar för att leva och existera i ett
              liv. Det som har skett under de senare åren med barriärbygget,
              och som har hindrat palestinier att röra sig fritt, har onekligen
              inneburit att levnadsförhållandena har försämrats på den palestinska
              sidan.
            </seg>
            <seg n="7126ff54">
              En mycket viktig åtgärd är därför att skapa förutsättningar för
              bättre levnadsförhållanden för palestinier. Då blir det också
              möjligt för de palestinska ledarna att övertyga sina egna medborgare
              om att inte bara sluta upp med uppvigling utan också om att våldet
              i form av självmordsbombare inte är det som ska ge palestinierna
              deras egen stat.
            </seg>
          </u>
          <note type="speaker" n="ac02fe95">
            Anf. 46 MARIAM OSMAN SHERIFAY (s):
          </note>
          <u who="unknown" xml:id="i-228870007a9363e0-11" n="b208d555">
            <seg n="682b84c1">
              Herr talman! Jag har även träffat andra palestinier palestinier
              som har förlorat allt hopp om ett fritt demokratiskt Palestina.
              Det är palestinier som är apatiska och likgiltiga. De talade om
              för oss att vår närvaro ingick i en fars och att valet och den
              demokrati som vi västerlänningar är på plats för att stödja inte
              är något annat än ett spel för gallerierna. De räknade upp alla
              fredsavtal, alla överenskommelser, alla statsbesök och alla fredsförsök
              och kom fram till att det inte finns något som vi eller de själva
              kan göra för att det ska bli fred i området. Lämna oss åt vårt
              öde! sade en av de män som vi träffade på marknaden.
            </seg>
            <seg n="7628a2f4">
              Det är då, herr talman, som man som freds- och frihetskämpe känner
              sig som en fågel utan vingar. Då har orden ingen betydelse, hur
              väl valda de än är.
            </seg>
            <seg n="6e67fb78">
              Herr talman! När jag lämnade Palestina hade jag en dröm. Det
              är samma dröm som jag har burit på sedan mina uppväxtår i Kairo.
              Min dröm är att israeler och palestinier två folk som trängs med
              varandra på ett litet stycke jord, invävda i varandra och två
              folk som behöver jorden, vattnet och vägarna en dag ska sluta
              fred. Min dröm får liv av varje fredsförsök. Fredsförsöken har
              varit otaliga. Man skyller på varandra. Man hör både här och där
              att den ena måste ge upp först, annars blir det ingenting! Många
              försök har avbrutits av krigshandlingar. Det är som den unga palestinskan
              sade: In Sha Allah blir det fred. Vi måste förlita oss på Allah.
              När inget annat fungerar måste vi förlita oss på Allah.
            </seg>
            <seg n="7866985f">
              Jag kan hålla med henne. Vi kan bara hoppas. Vi har sett ansträngningar
              göras av olika regeringar och internationella organisationer.
              Avtal efter avtal har skrivits på. Varje ny amerikansk president
              har sett lösningen av konflikten som sin mission impossible .
              Varje gång börjar man om från början, men det blir aldrig ett
              resultat värt namnet.
            </seg>
            <seg n="c335139a">
              Mahmoud Abbas kan, som sagt var, inte ensam lösa konflikten.
              Abbas behöver omvärldens stöd, och inte minst Sveriges stöd, för
              att tillsammans med motparten Israel uppnå en varaktig och rättvis
              fred.
            </seg>
            <seg n="266447bd">
              Tack än en gång, utrikesministern, för svaret som innehåller
              många goda exempel på de ansträngningar som den svenska regeringen
              och EU gör för att stötta Mahmoud Abbas. Jag kommer verkligen
              att följa det arbetet med stort intresse och kommer säkerligen
              att ta upp frågan vid flera tillfällen.
            </seg>
          </u>
          <note type="speaker" n="7f8338d7">
            Anf. 47 ANNELIE ENOCHSON (kd):
          </note>
          <u who="annelie_enochson_4aff48" xml:id="i-067c438eb27c6b73-0" n="0ccb6ad0" next="i-ce249ad1431fa0eb-0">
            <seg n="53b642e0">
              Herr talman! Den israeliska försvarsminister Shaul Mofaz och
              Mohammad Dahlan, rådgivare i säkerhetsfrågor åt den palestinska
              ledaren Mahmoud Abbas, diskuterade på lördagskvällen på ett hotell
              i Tel Aviv när, var och hur den palestinska polisens halvmilitära
              enheter ska ta över en rad städer på Västbanken efter en israelisk
              truppreträtt från städerna i fråga.
            </seg>
            <seg n="9cf29195">
              Där den palestinska polisen bevarar lugnet kommer Israel också
              att bevara lugnet och avstå från alla offensiva aktioner mot efterspanade
              terrorister. Detta är den vägledande principen mellan parterna
              just nu. Det ger hopp. Vi får innerligt hoppas att Abbas lyckas
              där Arafat misslyckats, det vill säga att vilja fred med Israel.
            </seg>
          </u>
          <note n="fa2475fe">
            Överläggningen var härmed avslutad.
          </note>
          <note n="24d81d59">
            Ajournering
          </note>
          <note n="6f958e77">
            Kammaren beslutade kl. 15.53 på förslag av talmannen att ajournera
            förhandlingarna till kl. 18.00.
          </note>
          <u who="annelie_enochson_4aff48" xml:id="i-ce249ad1431fa0eb-0" n="0ccb6ad0" prev="i-067c438eb27c6b73-0">
            <seg n="66c8838f">
              Återupptagna förhandlingar
            </seg>
          </u>
          <note n="a42e44f4">
            Förhandlingarna återupptogs kl. 18.00.
          </note>
          <note n="3ef3e5dc">
            8 § Svar på interpellation 2004/05:263 om kommunernas ansvar
            för att stödja våldsutsatta kvinnor och barn
          </note>
          <note type="speaker" n="4f2be102">
            Anf. 48 Statsrådet MORGAN JOHANSSON (s):
          </note>
          <u who="morgan_johansson_b23097" xml:id="i-378062b1400a3720-0" n="5813d972">
            <seg n="dae1e634">
              Herr talman! Carina Ohlsson har frågat mig om jag kommer att
              vidta åtgärder för att stärka skyddet för misshandlade kvinnor
              och barn.
            </seg>
            <seg n="055f552a">
              Våld mot kvinnor är ett allvarligt samhällsproblem och ett hot
              mot kvinnors hälsa, välbefinnande och till och med deras liv.
              Regeringens arbete kring den här problematiken har prioriterats
              de senaste åren och kommer att ges ytterligare ökad prioritet.
              Regeringen ser det som ytterst angeläget att våldsutsatta kvinnor
              får det stöd och den hjälp som de behöver. Genom att prioritera
              arbetet för våldsutsatta kvinnor vill vi påverka kommunerna att
              också göra det. Det ska inte komma an på i vilken kommun man bor
              för att få stöd och hjälp om man blir slagen eller hotad.
            </seg>
            <seg n="b11d8ed8">
              Rapporter från Socialstyrelsen och länsstyrelserna visar på att
              det sker en positiv utveckling av kommunernas stöd till kvinnor
              som utsatts för våld. Stödinsatserna varierar dock fortfarande
              mellan olika kommuner i landet. För att stödja den positiva utvecklingen
              har regeringen därför vidtagit följande åtgärder för 2005 och
              2006:
            </seg>
            <seg n="6f2e4def">
              Socialstyrelsen ska tillsammans med länsstyrelserna inventera
              i vilken utsträckning landets kommuner har handlingsplaner för
              arbetet med våldsutsatta kvinnor. Uppdraget ska redovisas senast
              den 30 oktober 2005.
            </seg>
            <seg n="a1290d8a">
              Socialstyrelsen ska dessutom ta fram en kunskapssammanställning
              om verkningsfulla metoder och arbetssätt i socialtjänstens arbete
              med våldsutsatta kvinnor. Uppdraget ska redovisas senast den 30
              november 2006.
            </seg>
            <seg n="6fc4454e">
              De två uppdragen syftar till att stärka kommunernas möjligheter
              att ta det ansvar som åvilar dem för våldsutsatta kvinnor och
              barn. Regeringen vill på det här sättet stödja en enhetlig utveckling
              i landet inom detta område. En handlingsplan utgör enligt regeringens
              bedömning en bra grund för kommunernas arbete på området, medan
              en kunskapssammanställning om verkningsfulla metoder och arbetssätt
              kan fungera som ett effektivt verktyg för att omsätta handlingsplanen
              i praktiskt arbete.
            </seg>
            <seg n="268e376f">
              En särskild utredare har under 2004 haft i uppdrag att finna
              formerna för en ombildning av Rikskvinnocentrum för kvinnor som
              våldtagits och misshandlats till ett nationellt institut. Utredningen
              föreslår att institutets uppgifter ska vara att sprida kunskap
              om och utveckla metoder när det gäller omhändertagande och behandling
              av kvinnor som våldtagits och misshandlats. Enligt utredningens
              förslag kommer institutet att utgöra ett kunskapscentrum och därmed
              ett betydelsefullt resursorgan för kommunerna i deras arbete med
              våldsutsatta kvinnor. Utredaren redovisade sitt uppdrag den 9
              december 2004 och för närvarande remissbehandlas betänkandet.
            </seg>
            <seg n="89ebf677">
              En särskild utredare har också under 2004 haft i uppdrag att
              följa upp och utvärdera de myndighetsuppdrag som gavs i samband
              med Kvinnofridspropositionen. Utredaren har gjort en samlad analys
              av eventuella hinder och strukturer som motverkar ett könsmedvetet
              arbete på de områden som dessa uppdrag gällde. Utredaren redovisade
              sitt uppdrag den 13 december 2004. Utredarens analys och förslag
              kommer att ligga till grund för regeringens överväganden om insatser
              för att stärka arbetet med våldsutsatta kvinnor.
            </seg>
          </u>
          <note type="speaker" n="61c7b350">
            Anf. 49 CARINA OHLSSON (s):
          </note>
          <u who="carina_ohlsson_31658b" xml:id="i-b95f17284d68c194-0" n="c0a20890">
            <seg n="6689053c">
              Herr talman! Jag får tacka statsrådet Morgan Johansson som beskriver
              vad som är på gång framöver. Det som jag kan se efter att ha diskuterat
              och pratat med många av de här kvinnorna med barn ofta har ju
              kvinnorna barn också som blir utsatta för våld i hemmet är att
              de kanske inte riktigt känner att de vill vänta om de bor i en
              kommun där det ser ut så här, som också beskrivs här. Det ser
              väldigt olika ut i kommunerna.
            </seg>
            <seg n="3cb61c4f">
              Hur kan vardagen se ut för en mamma som kanske får ge sig iväg
              mitt i natten med sina barn? De kanske knappt hinner ta med sig
              mer än att barnen har den pyjamas som de sover i på sig, och så
              kanske de får slänga med sig ytterkläder. Jo, då är skillnaderna
              väldigt stora i kommunerna.
            </seg>
            <seg n="7406839c">
              Det kan vara så att det inte finns något skyddat boende över
              huvud taget. Så kan det se ut i en del kommuner. Eller så kanske
              det finns ett telefonnummer genom vilket den hjälpsökande kvinnan
              kan få tala med någon som ändå hjälper henne och kanske slussar
              vidare till något ställe. Eller så kanske det finns ett skyddat
              boende, men i en lägenhet där det inte finns någon personal, utan
              man blir kvar ensam. Det kan också vara så i kommuner att det
              faktiskt finns personal dygnet runt, och denna verksamhet kan
              bedrivas både ideellt eller av kommunen. En kombination finns
              också, till exempel att det är anställda dagtid i kombination
              med att ideellt arbetande kvinnor ställer upp och sover på kvinnojourerna.
              Det finns också en del kommuner som har kriscentrum med dygnetruntpersonal
              där det finns socionomer och det också finns möjlighet till stödsamtal
              och hjälp, både till mammor och barn. Men inte ens i de kommuner
              där dessa kommunalt drivna kriscentrum finns får alla kvinnor
              och barn hjälp. Jag har hört att det faktiskt till och med är
              så att en del är hänvisade till att bo på vandrarhem, och då kan
              man undra hur tryggt det känns, när man är i den situationen som
              dessa personer är i.
            </seg>
            <seg n="2e227f37">
              Herr talman! Ibland när vi stiftar lagar här i kammaren hoppas
              och tror vi att lagstiftningen kan tillämpas, men när det gäller
              de här frågorna är jag tveksam, och jag undrar om statsrådet har
              tänkt skärpa socialtjänstlagen. I socialtjänstlagen står det nu
              i 5 kap. 11 §: Socialnämnden bör verka för att den som utsatts
              för brott och dennes anhöriga får stöd och hjälp. Socialnämnden
              bör härvid särskilt beakta att kvinnor som är eller har varit
              utsatta för våld eller andra övergrepp i hemmet kan vara i behov
              av stöd och hjälp för att förändra sin situation. Jag vet själv
              att när jag har jobbat med myndighetsutövning i kommuner politiskt
              så jobbade i alla fall jag utifrån den intentionen att stod det
              bör så skulle det betraktas som skall, men när det gäller våldsutsatta
              kvinnor och barn verkar det inte vara så att kommuner och socialtjänster
              tar bör som skall. Därför tror jag inte bara tror, jag är helt
              övertygad om det att socialtjänstlagen behöver skärpas.
            </seg>
            <seg n="c897ea09">
              Jag tror att socialtjänsten ibland får kritik för sådant som
              politikerna i kommunen egentligen borde få kritik för eftersom
              det inte är en prioriterad fråga, vilket ju också kommit fram
              i många rapporter. Bland annat var rubriken i en Amnestyrapport
              Har ej prioriterat frågan. Jag tycker mig märka att det stämmer.
            </seg>
          </u>
          <note type="speaker" n="81baa0de">
            Anf. 50 ULRIK LINDGREN (kd):
          </note>
          <u who="ulrik_lindgren_5f7848" xml:id="i-bea3d72175bc66cd-2" n="76cc5c0c">
            <seg n="2587603b">
              Herr talman! Jag vill tacka Carina Ohlsson för en viktig interpellation
              och statsrådet för svaret. Interpellationen är viktig eftersom,
              precis som interpellanten säger, inte bara antalet anmälda brott
              ökat utan att det, om jag förstår Brottsförebyggande rådet rätt,
              också skett en faktisk ökning. Det utövas alltså mer våld mot
              kvinnor och barn nu än vad fallet var för tio femton år sedan.
            </seg>
            <seg n="c586bd48">
              Interpellanten är lite optimistisk och tror att vi går mot ljusare
              tider. Man ska ju alltid försöka vara optimist, men fortfarande
              blir man både deprimerad och upprörd över en rad saker. Det är
              inte så säkert att utvecklingen är positiv. Det senaste exemplet
              är oerhört upprörande och visar på förunderlig flathet och kränkning
              av allt vad kvinnofrid heter. Vi har alla läst om fallet med den
              13-åriga flickan, som enligt FN:s och allas vår definition är
              ett barn men ändå i vissa kretsar betraktas som ett lovligt byte
              för några mäns sexuella maktutövning, eftersom flickan var berusad.
            </seg>
            <seg n="d0030ce3">
              Mot den bakgrunden tycker jag inte att det, som statsrådet anför,
              duger att säga att frågan prioriterats under de senaste åren.
              Det är sant att det statliga stödet till kvinnojourerna ökat de
              senaste åren, men det stämmer inte riktigt att arbetet prioriterats.
              I stället vill jag påstå att regeringen genom sitt Socialdepartement
              och sina ministrar faktiskt försummat arbetet mot kvinnovåldet.
            </seg>
            <seg n="d6463b6f">
              Socialutskottet har under hösten gjort flera tillkännagivanden
              som fullständigt negligerats. Jag vill särskilt peka på det betänkande
              från socialutskottet som riksdagen beslutade om i december. I
              betänkandet konstaterar utskottet:
            </seg>
            <seg n="d477ee04">
              I februari 2004 beslöt riksdagen, efter initiativ av utskottet,
              att ge regeringen till känna att tilläggsdirektiv skulle ges till
              den särskilde utredare som tillkallats för att följa upp och ur
              ett könsmaktsperspektiv utvärdera de myndighetsgemensamma uppdrag
              och de uppdrag till enskilda myndigheter som gavs i samband med
              propositionen Kvinnofrid . Det gällde en samlad analys av eventuella
              hinder och strukturer som motverkar ett könsmedvetet arbete på
              de områden som dessa uppdrag gällde. Utredaren borde även, enligt
              utskottet, ges i uppdrag att överväga hur önskemålet att varje
              kommun bör ha en handlingsplan för arbetet med våldsutsatta kvinnor
              skall uppnås. Utskottet konstaterar nu med stor förvåning att
              något sådant uppdrag inte lämnats.
            </seg>
            <seg n="c72821cc">
              Det här är ju ingen cykelställsfråga, utan samtliga partier var
              i debatten den 9 december förra året upprörda och påpekade det
              fullständigt orimliga i att det som riksdagen uttrycker som en
              samlad politisk vilja inte får ordentligt avtryck i regeringsarbetet.
            </seg>
            <seg n="2fda6ef6">
              Nu har regeringen, enligt det svar som statsrådet Morgan Johansson
              lämnat, förstått att de har detta uppdrag och kommer att ta det
              på fullt allvar, vilket ju är huvudfrågan i den här debatten.
              I så fall kanske det finns fog för den optimism som interpellanten
              uttrycker, nämligen att vi går mot ljusare tider. Jag tycker inte
              att det med full tydlighet framgår av svaret att ministern och
              regeringen förstått att de har vissa riksdagsbeslut att rätta
              sig efter.
            </seg>
          </u>
          <note type="speaker" n="93323f8e">
            Anf. 51 Statsrådet MORGAN JOHANSSON (s):
          </note>
          <u who="morgan_johansson_b23097" xml:id="i-378062b1400a3720-1" n="5813d972">
            <seg n="f5904522">
              Herr talman! Också jag vill tacka Carina Ohlsson för interpellationen.
              På så sätt får vi ännu en gång en diskussion om detta. Där finns
              ganska mycket att säga.
            </seg>
            <seg n="938b6ffa">
              Jag tycker inte riktigt om tonen i Ulrik Lindgrens inlägg där
              det nästan antyds att vi inte bryr oss om problemet och inte vill
              göra någonting. Jag jobbade i Regeringskansliet när vi 1997/98
              tog fram kvinnofridspropositionen, som ju var ett stort steg för
              att lyfta fram dessa frågor. Jag var ledamot i Sexualbrottskommittén,
              som lade fram ett förslag om att just strama upp sexualbrotten
              för att komma åt den typ av våldtäkter som varit aktuella under
              den senaste tiden. Ulrik Lindgren vet att det ligger ett förslag
              om en ny sexualbrottslagstiftning på riksdagens bord. Man kan
              inte med enkelhet hävda att vi inte gjort något. Tvärtom skulle
              jag vilja säga att kvinnofridspropositionen och arbetet med Sexualbrottskommittén
              inneburit stora steg framåt.
            </seg>
            <seg n="c475c7e5">
              När det gäller skyddet för våldsutsatta kvinnor kan vi från socialdemokratisk
              synpunkt vara väldigt tydliga, nämligen genom att säga att det
              inte ska bero på var man bor för att få stöd och hjälp om man
              blir utsatt för våld. För att få det stödet ska inte heller bero
              på om man har ett funktionshinder eller är missbrukare. Det offentliga
              har ett ansvar för alla människor och alla situationer i de lägena.
              Det gäller också kvinnor som är funktionshindrade eller har ett
              missbruk.
            </seg>
            <seg n="3651d498">
              Enligt min uppfattning ska skyddet vara en självklar del av välfärdsstaten.
              Det är så man måste se det. Vi har tidigare inte sett det på det
              sättet. I stället har vi överlåtit det arbetet åt frivilligorganisationerna
              som gjort ett alldeles fantastiskt arbete, det måste sägas. Men
              även de kräver och vill nu att det offentliga tar ett mycket större
              ansvar än tidigare, eftersom de i längden inte kommer att klara
              detta på egen hand.
            </seg>
            <seg n="43c34582">
              Carina Ohlsson var med och organiserade en namninsamling för
              några månader sedan. Då överlämnades 35 000 namnunderskrifter
              till mig med kravet att se till att detta skydd finns i alla kommuner.
              Det tog jag till mig, och vi var överens om att det måste göras
              en översyn av frågan och även läggas ut nya uppdrag.
            </seg>
            <seg n="4082b8b8">
              Som nämns i interpellationssvaret har vi gett Socialstyrelsen
              i uppdrag att inventera vilka kommuner som har handlingsplaner;
              detta berördes också av Ulrik Lindgren i hans inlägg. Vi har också
              gett Socialstyrelsen i uppdrag att vara bättre på metodutveckling
              i kommunerna.
            </seg>
            <seg n="86b63045">
              Men vi måste göra mer. Carina Ohlsson vill ha en översyn av lagstiftningen
              hon pekar på socialtjänstlagen och jag är inte alls främmande
              för en sådan översyn. Tvärtom har jag tagit initiativ till att
              ta fram utredningsdirektiv till en utredning. Dessa håller nu
              på att tas fram i Regeringskansliet, och jag kommer att kunna
              presentera dem inom kort.
            </seg>
            <seg n="be275b2c">
              Detta är ett mycket viktigt reformområde för oss. Det är dags
              att säga att det är en självklar rättighet att man, om man blir
              slagen och utsatt för våld och hot, får skydd, hjälp och stöd
              oavsett var i landet man bor. Jag tycker att det från regeringens
              och socialdemokratins sida också är en väldigt bra fråga att gå
              till val på.
            </seg>
          </u>
          <note type="speaker" n="a35b0ec7">
            Anf. 52 CARINA OHLSSON (s):
          </note>
          <u who="carina_ohlsson_31658b" xml:id="i-b95f17284d68c194-1" n="c0a20890">
            <seg n="984e7af5">
              Herr talman! Jag tackar för det svaret och kommer att noga följa
              arbetet så att det verkligen blir en förändring i socialtjänstlagstiftningen.
              Egentligen tycker jag att lagstiftningen är ganska bra. Det är
              tillämpningen som inte är bra. Jag hade hoppats att kommunerna
              skulle ta sitt ansvar även med ett bör i socialtjänstlagen, och
              det är med stor besvikelse jag konstaterar att så inte sker.
            </seg>
            <seg n="49cba164">
              Jag är också besviken på många kolleger som arbetar politiskt
              ute i kommunerna. Många kanske kan skylla på att kommunen har
              ett dåligt ekonomiskt läge, men när man går in och tittar närmare
              på detta ser man att det inte rör sig om sådana belopp att de
              kan skylla på ekonomin. Om man tittar på hur stort stödet är till
              kvinnojourer, som ofta tillhandahåller både stödet och skyddet
              för kvinnorna, kan det röra sig om 10 öre och då är det inte räknat
              i skattekronor utan det handlar om 10 öre per invånare upp till
              30 kr i en del kommuner, men det är mycket ovanligt. I de kommuner
              där det inte finns någon kvinnojour är summan förstås 0 kr. Ofta
              rör det sig om ett par kronor per invånare.
            </seg>
            <seg n="cf9f03da">
              Det handlar alltså inte om några stora pengar om man ser till
              kommunernas hela ekonomiska situation. En kommun står och faller
              därför inte med detta. Jag tror faktiskt till och med att det
              för många kommuner kan vara en vinst, eftersom det faktiskt också
              är fråga om ett folkhälsoproblem. Många stannar säkert hemma från
              jobbet för att de förlorat självkänslan, självförtroendet, och
              lever under sådana förhållanden att de kanske inte har möjlighet
              att gå till sitt arbete även om de skulle vilja det.
            </seg>
            <seg n="4ffcd4da">
              Mäns våld mot kvinnor är ett samhällsproblem. Det är inte en
              privatsak. Det är den rådande könsmaktsordningen som är själva
              grundproblemet.
            </seg>
            <seg n="b8407a4b">
              Man talar ofta om mäns våld mot kvinnor. Och när man talar om
              våld kan det vara av många olika slag. Det kan vara fysiskt. Det
              kan vara psykiskt med mycket hot. Det kan vara sexuellt. Och det
              kan även vara ekonomisk misshandel. Kvinnan kan vara ekonomiskt
              misshandlad och leva under mycket minimala ekonomiska förhållanden.
              Hon kanske inte får behålla sin egen inkomst. Man har hört talas
              om kvinnor som inte har fått vara i en affär och handla under
              mycket lång tid och som alltså inte har någon egen ekonomi. De
              kanske också har skulder som mannen har försatt dem i. Exempelvis
              hemförsäkringar står på dem som bor i hemmet. Och om den ena parten
              förstör hela hemmet så får den andra parten inte ut någonting.
              Det finns alltså mycket som är ren ekonomisk misshandel.
            </seg>
            <seg n="26aede6c">
              Förra året gjordes 62 anmälningar varje dag. Dag ut och dag in
              anmälde 62 kvinnor att de har blivit misshandlade. Och många av
              dem har blivit misshandlade i sitt eget hem, i ett hem där de
              i stället ska kunna känna trygghet med sina barn. Om det handlar
              om 62 kvinnor om dagen, så har många av dem också barn hemma som
              ser och hör detta och som faktiskt ofta får utstå våld själva.
              Det är så situationen ser ut. Därför är det angeläget att varje
              kommun kan ge hjälp, alltså oavsett var denna kvinna bor ska hon
              och hennes barn kunna få stöd och hjälp.
            </seg>
            <seg n="0f3dd706">
              Jag ser detta som en mycket angelägen fråga och att det snart
              kommer till stånd en förändring.
            </seg>
          </u>
          <note type="speaker" n="fb55100b">
            Anf. 53 ULRIK LINDGREN (kd):
          </note>
          <u who="ulrik_lindgren_5f7848" xml:id="i-bea3d72175bc66cd-3" n="76cc5c0c">
            <seg n="3a703f1c">
              Herr talman! Statsrådet har naturligtvis rätt i att det kommer
              ett lagförslag jag har också hört talas om det som ska göra det
              mer eller mindre vattentätt, så att det som hände den 13-åriga
              flickan inte ska hända igen.
            </seg>
            <seg n="26466a76">
              Men de lagkloka har också mycket riktigt påpekat att det är fullt
              möjligt även i dag att åtgärda detta på ett mycket aggressivare
              sätt i domstol än vad som skedde, om man verkligen hade beaktat
              att detta faktiskt var fråga om ett barn.
            </seg>
            <seg n="8d9735d7">
              För detta har naturligtvis inte regeringen ett fullt ansvar,
              utan det är en vidare krets som har ett ansvar för att barns och
              kvinnors rätt kommer till fullt uttryck även i domstol. Men regeringen
              kunde säkert ha varit betydligt aggressivare i ett tidigare skede.
            </seg>
            <seg n="a29ab00c">
              Det som definitivt är regeringens ansvar är naturligtvis hur
              man svarar upp mot riksdagens beslut i ärendet. Där kan jag påvisa
              i klartext, vilket samtliga partier som sagt har kritiserat i
              december, att regeringen inte har tagit riksdagens beslut på allvar.
            </seg>
            <seg n="c566b061">
              Jag upprepar frågan igen. Har man nu från regeringssidan förstått
              vad riksdagen egentligen har uppdragit?
            </seg>
            <seg n="89287858">
              Statsrådet redovisar i sitt svar att man nu ska gå vidare med
              en inventering av hur det står till i kommunerna och i vilken
              utsträckning som det finns handlingsplaner framtagna. Dessutom
              ska Socialstyrelsen ta fram en kunskapssammanställning om verkningsfulla
              metoder och arbetssätt i socialtjänstens arbete.
            </seg>
            <seg n="01508fe9">
              Jag påstår alltså att riksdagens beslut var betydligt skarpare
              än så. I klartext står det: Regeringen bör därför på annat lämpligt
              sätt omgående vidta åtgärder för att dels inventera i vilken utsträckning
              det finns handlingsplaner i kommunerna för arbete med våldsutsatta
              kvinnor, dels återkomma till riksdagen med förslag om hur kommunerna
              ska kunna få ett systematiskt ansvar för arbetet med våldsutsatta
              kvinnor.
            </seg>
            <seg n="0b29f9a0">
              När jag läser statsrådets svar är jag inte fullständigt säker
              på att regeringen har uppfattat det.
            </seg>
            <seg n="66736508">
              Frågan kvarstår: Har statsrådet förstått uppdraget?
            </seg>
          </u>
          <note type="speaker" n="874c996e">
            Anf. 54 Statsrådet MORGAN JOHANSSON (s):
          </note>
          <u who="morgan_johansson_b23097" xml:id="i-378062b1400a3720-2" n="5813d972">
            <seg n="e5b7a9ca">
              Herr talman! Jag tror att det ligger väldigt mycket i det som
              Carina Ohlsson säger när hon redovisar hur situationen är i kommunerna
              och att det kan skilja väldigt mycket beroende på var man bor.
              Det kan handla om allt ifrån att man inte har någon verksamhet
              alls till att man har en verksamhet som klarar av att ta hand
              om en del men inte alla, till att man har en verksamhet som är
              ganska väl utbyggd och där man också har ett långsiktigt och brett
              stöd.
            </seg>
            <seg n="be2f6fde">
              Jag tycker att det finns anledning att reflektera över det. Hur
              har det kunnat bli så just på detta område? Hur kan det vara så
              att samhället när det gäller just skyddet för barn och kvinnor
              i väldigt stor utsträckning har lämnat över det till i första
              hand ideella organisationer, att människor så att säga ska hjälpa
              sig själva eller hjälpa varandra, och sedan först i andra hand
              ställa krav på kommuner att detta ska lösas lokalt?
            </seg>
            <seg n="673f1ecf">
              Jag tycker att detta borde vara en fråga där man sätter en grund
              för vad man som medborgare i Sverige ska kunna kräva, nämligen
              att få stöd och hjälp om man blir utsatt för våld och hot.
            </seg>
            <seg n="f5f8b856">
              I det avseendet är jag statssocialist i den meningen att jag
              gärna ser en ökad statlig styrning också på detta område, det
              vill säga att man ska kunna lägga en bas för vad man faktiskt
              ska kunna kräva var man än bor i landet.
            </seg>
            <seg n="f409867c">
              Jag ska också säga något om de fall som kan vara lite svårare,
              till exempel om det gäller missbrukande kvinnor jag har ju också
              hand om frågor som handlar om missbruk. Jag kan berätta att jag
              besökte Stadsmissionshälsan i Malmö för några månader sedan. Där
              jobbar man bland annat med kvinnor som är utslagna, prostituerade
              och narkomaner. Sjuksköterskan där berättade att över 90 % av
              dem som hon tar emot bär spår av färsk misshandel. Och för dem
              är det ofta inget alternativ att gå till polisen eller att söka
              hjälp hos någon annan myndighet. Det är inte ens säkert att de
              kan få någon hjälp av de ideella organisationerna. För dem saknas
              ett grundläggande stöd.
            </seg>
            <seg n="92252fda">
              Jag tror att det gäller att staten tar ett initiativ i fråga
              om detta. Det är också precis det som jag aviserar i dag. Jag
              tror faktiskt också att jag fångar in det som Ulrik Lindgren efterlyser,
              nämligen att göra denna översyn av hur lagstiftningen ska skrivas
              för att man ska kunna strama upp det betydligt mer än vad som
              sker i dag och att också bredda det och ställa kvalitetskrav när
              det gäller vilken verksamhet som ska bedrivas.
            </seg>
            <seg n="8e89c40f">
              När det gäller sexualbrotten vill jag slutligen säga att det
              som regeringen gjorde när man inte var nöjd med hur domstolarna
              dömde i dessa fall det fanns ju flera domslut som var väldigt
              upprörande när det gällde sexuella övergrepp både mot barn och
              mot flickor som var berusade var att se till att tillsätta en
              parlamentarisk kommitté som i sin tur lade fram ett lagförslag
              som kommer åt det och som vi nu kommer att kunna omsätta i en
              lagstiftning som är betydligt stramare. Bland annat lägger vi
              fram förslag om ett särskilt lagrum om våldtäkt på barn. Det fanns
              en bred majoritet i kommittén i fråga om detta. Jag tror inte
              att det finns något partiskiljande. Men det är fel att försöka
              hävda att vi inte försöker komma till rätta med detta. Det kommer
              vi att kunna göra med den nya lagstiftningen.
            </seg>
          </u>
          <note type="speaker" n="d5b48883">
            Anf. 55 CARINA OHLSSON (s):
          </note>
          <u who="carina_ohlsson_31658b" xml:id="i-b95f17284d68c194-2" n="c0a20890">
            <seg n="e1f01cda">
              Herr talman! Jag tackar Morgan Johansson som lovar vilket vi
              kommer att kunna se i protokollet att det kommer att ske en skärpning
              från regeringens sida med en starkare statlig styrning, så att
              kommunerna inte bara har möjlighet att ta ett utökat ansvar utan
              också måste göra det på ett tydligare sätt om lagstiftningen skärps.
            </seg>
            <seg n="07defd8f">
              Jag talade tidigare om att det var 62 kvinnor om dagen som anmäler
              att de har blivit misshandlade. Man kan säga att det sorgligt
              nog bara är toppen på ett isberg. Man brukar säga att det är 2025
              % som anmäler att de har blivit misshandlade. Det är alltså många
              fler än 62 som varje dag blir misshandlade.
            </seg>
            <seg n="979ecbf8">
              Rädda Barnen brukar säga att det är ca 200 000 barn i Sverige
              som i dag lever i familjer där det förekommer våld. Då vet vi
              att över 90 % vet om vad som händer. Jag har hört flera berättelser
              från barn om det som händer. Även om de inte ser det utan kan
              höra det genom väggen beskriver barnen det genom att säga att
              de är rädda, blir arga, är oroliga och helt skräckslagna för vad
              som händer på andra sidan om väggen.
            </seg>
            <seg n="84cda932">
              Jag tycker att det vore bra om fler kommunpolitiker lyssnade
              på barnens berättelser. Då kan man nämligen inte komma undan ansvaret.
            </seg>
            <seg n="29e49e22">
              Det är också viktigt att det när det gäller de handlingsplaner
              som vi talat om och som Ulrik tagit upp är stöd och hjälp som
              man ska ge både kvinnor och barn. Dessutom är det väldigt viktigt
              att jobba med den andra delen, nämligen med att förebygga våldet.
              Våld ska aldrig uppstå. Det ska inte vara så att över hundra tusen
              kvinnor i Sverige misshandlas varje år, utan naturligtvis ska
              man mycket mer jobba förebyggande. I det avseendet blir man glad
              över att många, även män, nu börjar ta på sig ett ansvar för frågan
              och faktiskt engagerar sig. Det finns alltså hopp om livet även
              framöver.
            </seg>
          </u>
          <note type="speaker" n="3de37cf2">
            Anf. 56 Statsrådet MORGAN JOHANSSON (s):
          </note>
          <u who="morgan_johansson_b23097" xml:id="i-378062b1400a3720-3" n="5813d972">
            <seg n="0c19182d">
              Herr talman! Jag tror att det ligger mycket i det som Carina
              Ohlsson säger. För att vi ska kunna komma till rätta med detta
              handlar det inte bara om att polisen och kommunen tar ett ansvar
              utan också om att vi alla är delaktiga i detta, att vi säger ifrån
              och engagerar oss mot .
            </seg>
            <seg n="8975bd45">
              Jag ser också de manliga nätverk som nu startats runtom i landet
              som en reaktion på våldet som just väldigt hoppingivande, för
              det behövs också att många fler män engagerar sig i detta.
            </seg>
            <seg n="8db1bab3">
              Jag har sagt att min ambition är att försöka få till stånd en
              lagstiftning som betydligt stramar upp vad vi förväntar oss att
              kommunerna gör på området. Att vi får ett stöd som är brett och
              professionellt och som dessutom är likvärdigt över hela riket
              tror jag är den ambition som man ska arbeta efter. Det är också
              den ambitionen som de utredningsdirektiv har som nu är på väg
              fram i Regeringskansliet. Sedan får vi se om vi rör i socialtjänstlagen
              eller om vi kanske ska göra en särskild lag eller hur vi nu reglerar
              detta rent tekniskt. Det viktiga är att ambitionen går fram.
            </seg>
            <seg n="2e3bf194">
              Avslutningsvis vill jag tacka Carina Ohlsson för en positiv debatt.
              Jag tror, som sagt, att detta är en fråga som vi kommer att få
              ägna väldigt stor uppmärksamhet under kommande år det förtjänar
              den.
            </seg>
          </u>
          <note n="fa2475fe">
            Överläggningen var härmed avslutad.
          </note>
          <note n="b1ca2522">
            9 § Svar på interpellation 2004/05:286 om förskoleundervisning
            med finskspråkig profil
          </note>
          <note type="speaker" n="c57b7f6a">
            Anf. 57 Statsrådet LENA HALLENGREN (s):
          </note>
          <u who="unknown" xml:id="i-228870007a9363e0-12" n="b208d555">
            <seg n="fe9ece8c">
              Herr talman! Martin Andreasson har frågat mig vilka åtgärder
              jag avser att vidta för att stärka rätten för den enskilde att
              välja förskoleundervisning med finskspråkig profil åt sina barn.
            </seg>
            <seg n="33a378e3">
              Låt mig först säga att jag delar Martin Andreassons uppfattning
              att det är viktigt att barn med annat modersmål än svenska ges
              möjlighet att utveckla både sitt modersmål och det svenska språket.
              Språkutvecklingsstöd för barn med annat modersmål än svenska är
              mycket viktigt i förskolan, särskilt för de yngsta barnen som
              håller på att utveckla sin identitet och sitt språk. Forskning
              visar tydligt att barn med utländsk bakgrund som har goda kunskaper
              i sitt modersmål och som vistas i flerspråkiga miljöer har bättre
              möjligheter att lära sig det svenska språket och även att inhämta
              färdigheter inom andra områden. Det är även väl känt att tidiga
              insatser är centrala för ett barns språkinlärning. Förskolan måste
              bidra till att barnen får möjlighet att utveckla sitt modersmål
              så att de aktivt kan kommunicera såväl på sitt modersmål som på
              svenska.
            </seg>
            <seg n="bcd0c9c6">
              I läroplanen för förskolan (Lpfö 98) finns i dag inskrivet att
              det i förskolans uppdrag ingår att bidra till att barn som hör
              till de nationella minoriteterna och barn med utländsk bakgrund
              får stöd i att utveckla en dubbel kulturtillhörighet.
            </seg>
            <seg n="f6b7a88a">
              Statistik från Statens skolverk visar emellertid att modersmålsstödet
              i förskolan generellt minskat kraftigt under den senaste tioårsperioden,
              delvis beroende på de besparingar inom den offentliga sektorn
              som skett under denna period och delvis på grund av ett förändrat
              statsbidragssystem. Regeringen ser allvarligt på den utvecklingen,
              och det är mot denna bakgrund som regeringen anser att förskolans
              uppdrag beträffande språkutveckling för barn med annat modersmål
              än svenska bör skärpas. I propositionen 2004/05:11, Kvalitet i
              förskolan , regeringens förskoleproposition, aviserade regeringen
              att läroplanen för förskolan bör förstärkas på detta område. Det
              ska ske genom att förskolans mångkulturella uppdrag förtydligas
              och genom att ett nytt mål om att förskolan ska sträva mot att
              varje barn med annat modersmål än svenska får stöd att utveckla
              sin förmåga att kommunicera såväl på svenska som på sitt modersmål
              införs i läroplanen. Ändringarna i läroplanen bereds nu inom Utbildningsdepartementet,
              och regeringen avser att inom kort ta beslut i frågan.
            </seg>
            <seg n="0d811bdc">
              Det finska språket är ett av de officiella minoritetsspråken
              i Sverige och tillika det största av dem. Genom lagstiftning har
              personer som bor i någon av de kommuner i norra Sverige som hör
              till det särskilda förvaltningsområdet rätt till bland annat finskspråkig
              barnomsorg.
            </seg>
            <seg n="0ea8ac47">
              Regeringen har i januari 2004 uppdragit åt en särskild utredare
              att se över om det finns förutsättningar att utvidga denna lagstiftning
              till att även gälla i ett område inom Helsingforss- och Mälardalsregionen
              (dir. 2004:6). Bakgrunden till detta uppdrag är bland annat de
              rekommendationer som Sverige fått från Europarådet beträffande
              genomförandet av de internationella konventioner om skydd för
              nationella minoriteter som Sverige anslutit sig till.
            </seg>
            <seg n="4126270e">
              I utredarens uppdrag ingår att bedöma dels intresset hos sverigefinnarna
              för en sådan utvidgad lagstiftning eller andra åtgärder, dels
              myndigheters och domstolars möjligheter och beredskap att hantera
              en utvidgad lagstiftning, dels hur ett eventuellt utökat förvaltningsområde
              bör avgränsas. Utredaren ska även lämna förslag till finansiering
              av de åtgärder som föreslås.
            </seg>
            <seg n="5b6be5e2">
              Utredningen har ett brett uppdrag att se över dagens lagstiftning,
              och här ingår bland annat frågan om tillgång till finskspråkig
              barnomsorg. Enligt direktiven ska utredningen redovisas senast
              den 1 mars 2005, och jag vill därför i nuläget avvakta de ställningstaganden
              som utredaren kommer att göra i denna fråga.
            </seg>
          </u>
          <note type="speaker" n="21f3f789">
            Anf. 58 MARTIN ANDREASSON (fp):
          </note>
          <u who="martin_andreasson_f03825" xml:id="i-9e2005210a4ab8b0-0" n="5512e1c3" next="i-5f0803eb5d19deff-0">
            <seg n="5a552535">
              Herr talman! Jag vill tacka statsrådet för svaret, men jag beklagar
              att statsrådet i sitt svar bara tar upp halva det resonemang och
              den problematik som jag belyser i min interpellation. Det handlar
              ju inte bara om hur minoritetslagstiftningen den lagstiftning
              som specifikt tar sikte på de nationella minoriteternas situation
              ser ut utan också om synen på valfrihet och alternativ inom barnomsorgen
              och förskolan.
            </seg>
            <seg n="2bdec0b9">
              Låt mig först och främst slå fast några grundutgångspunkter.
              Ofta när man talar om minoritetsspråksundervisning ställs denna
              i motsats till goda kunskaper i svenska. Statsrådet belyser i
              sitt svar att någon sådan motsättning inte finns.
            </seg>
            <seg n="e72720df">
              Folkpartiet är, törs jag säga, det parti som tydligast har tagit
              ställning för hur viktigt det är att alla som bor i Sverige har
              goda kunskaper i svenska. Detta står inte på något sätt i konflikt
              med att vi också har ett ansvar för att för dem som talar ett
              annat språk än svenska skapa goda möjligheter att behålla och
              odla det språket.
            </seg>
            <seg n="54162b90">
              Vi har också ett ansvar för att synliggöra de nationella minoriteter
              som finns i Sverige. Sverige har ett arv av en föreställning om
              enhetsstaten; det syns på olika områden, och det märks också i
              synen på vilka språk som staten ska gynna. Vi har ett tungt historiskt
              arv av att ha missgynnat individer som talar nationella minoritetsspråk
              finska, samiska och övriga minoritetsspråk.
            </seg>
          </u>
          <note n="d0ed5b8f">
            Först år 1994 under den borgerliga fyrpartiregeringen kom den
            första regeringsskrivelsen till stånd där finska språkets ställning
            i Sverige belystes. Sedan dröjde det till år 1999 innan vi fick
            en samlad minoritetspolitisk proposition.
          </note>
          <u who="martin_andreasson_f03825" xml:id="i-5f0803eb5d19deff-0" n="5512e1c3" prev="i-9e2005210a4ab8b0-0">
            <seg n="da0e7d91">
              I dag skriver vi år 2005. Det råder oklarhet om vad regeringen
              kommer att göra för att ta nästa steg efter den minoritetspolitiska
              propositionen. Det går långsamt, och kanske väl långsamt. Det
              finns en frustration bland många minoritetsspråkstalande, inte
              minst bland de finskspråkiga, över de svårigheter man ser när
              det gäller att ge sina barn goda möjligheter att lära sig både
              svenska och finska.
            </seg>
            <seg n="966887e9">
              Inte minst gäller detta på förskolans område. Ett av grundproblemen
              är att man inte har samma etableringsfrihet på förskoleområdet
              som den som finns på skolområdet. För att ge minoritetsspråkstalande
              bättre möjligheter att välja den undervisning åt sina barn som
              man föredrar är det viktigt att stärka den enskildes rätt att
              välja enskilda alternativ inom barnomsorgen.
            </seg>
            <seg n="c9389fde">
              När det gäller förskolan och skolbarnsomsorgen har kommunerna
              i dag inte samma skyldigheter att lämna bidrag till enskilda alternativ
              som är fallet på skolans område. Statsrådet har inte belyst något
              av denna problematik som jag tar upp i min interpellation.
            </seg>
            <seg n="55a4bd6c">
              Jag vill i detta mitt första inlägg fråga om statsrådet är beredd
              att något reflektera över hur den bristande möjligheten till etablering
              av fristående alternativ på förskolans område påverkar i synnerhet
              dem som talar nationella minoritetsspråk och andra språk än svenska.
            </seg>
          </u>
          <note type="speaker" n="ed507d93">
            Anf. 59 Statsrådet LENA HALLENGREN (s):
          </note>
          <u who="unknown" xml:id="i-228870007a9363e0-13" n="b208d555">
            <seg n="763c05d3">
              Herr talman! Jag kom hit i tron att det var interpellationen
              som skulle diskuteras, med frågeställningen: Vilka åtgärder avser
              statsrådet att vidta för att stärka rätten för den enskilde att
              välja förskoleundervisning med finskspråkig profil åt sina barn?
            </seg>
            <seg n="88fc866f">
              Det finns ett antal kommuner i vårt land som ska erbjuda finskspråkig
              förskoleverksamhet. Det är Gällivare, Haparanda, Kiruna, Pajala
              och Övertorneå. Men det betyder inte att det enbart är de kommunerna.
              Jag besökte själv Hoppets förskola i Umeå strax före jul som har
              en finskspråkig avdelning därför att behovet fanns. Det avgörande
              var inte enbart en kontroll av hur många barn som talar finska
              utan också en efterfrågan från föräldrarna. Det gjorde att det
              inrättades en finskspråkig avdelning på Hoppets förskola.
            </seg>
            <seg n="cf82a477">
              Martin Andreasson talar om att välja mellan olika alternativ.
              Jag skulle vilja säga att den förändring som kommer att genomföras
              i läroplanen för förskolan ska betona rätten för alla barn till
              modersmålsstöd, oavsett var i Sverige de bor och oavsett vilket
              språk de talar, om det är ett nationellt minoritetsspråk eller
              något annat språk. I dag är det ungefär 13 % av alla barn som
              har behov av modersmålsstöd som får det. Att förstärka rätten
              till modersmålsstöd blir väldigt betydelsefullt. Det är naturligtvis
              viktigt såväl för dem som talar ett nationellt minoritetsspråk,
              till exempel finska, som för alla andra barn som talar annat språk
              än svenska.
            </seg>
            <seg n="03f12079">
              Jag kan gärna understryka ytterligare det som Martin Andreasson
              sade, nämligen att det inte råder någon motsättning mellan att
              lära sig svenska och att lära sig sitt modersmål. Det är snarast
              så att den som inte har ett helt språk i form av sitt modersmål
              har svårt att lära sig ännu ett.
            </seg>
            <seg n="e25e4515">
              Jag tycker att Martin Andreasson har fått ett ganska fullödigt
              svar. Det blir intressant att diskutera vidare när utredaren kommer
              med sitt förslag till huruvida rätten till finskspråkig undervisning
              ska finnas även i andra delar av landet. Möjligheten att välja
              är naturligtvis densamma för finskspråkiga föräldrar som för alla
              andra föräldrar att välja mellan de förskolor som står till buds
              i kommunen.
            </seg>
            <seg n="5be10d68">
              För information kan jag nämna att 17 % av alla våra förskolor
              är i enskild regi, det vill säga att de har en annan huvudman
              eller bedrivs i en särskild pedagogisk inriktning. Syftet är att
              alternativen ska vara desamma. Det är inte meningen att den som
              talar ett nationellt minoritetsspråk ska ha en enda förskola att
              bli hänvisad till. Men om hela verksamheten ska bedrivas på ett
              annat språk kommer valfriheten att se annorlunda ut. Det har Martin
              Andreasson helt rätt i.
            </seg>
          </u>
          <note type="speaker" n="379dc3a4">
            Anf. 60 MARTIN ANDREASSON (fp):
          </note>
          <u who="martin_andreasson_f03825" xml:id="i-aa1935953db6303d-0" n="5512e1c3">
            <seg n="a9286cde">
              Herr talman! Jag beklagar att statsrådet och departementet i
              beredningen av svaret på denna interpellation tydligen inte har
              läst interpellationen i sin helhet. Den aspekt som jag tar upp
              om behovet av att kombinera en ökad ambition på minoritetspolitikens
              område med en tydlig valfrihetsinriktning generellt sett på förskolans
              område finns med i interpellationen. Jag beklagar om detta har
              gått departementet förbi, men då är det bra att vi får en diskussion
              här i kammaren i stället.
            </seg>
            <seg n="736c0bb2">
              Jag vet att statsrådet reser mycket i landet, och hon nämnde
              just ett besök i Umeå. Jag vet att statsrådet ofta är ute och
              besöker förskolor. Det tycker jag är alldeles utmärkt. Jag är
              också ute och reser mycket i landet och besöker platser där föräldrar
              inte har möjlighet att starta de förskolor som man eftersträvar
              därför att det inte finns en tillräcklig övertygelse hos kommunpolitikerna
              i den berörda kommunen om att just den förskolan med den inriktningen
              är önskvärd. Inte minst gäller detta på minoritetsspråksområden,
              eller för den delen förskolor med annan språkprofil. Men det vi
              diskuterar här och nu är minoritetspolitiken.
            </seg>
            <seg n="7d18b4ae">
              Enligt Folkpartiets förslag om en barnomsorgspeng kan föräldrarna
              använda denna till att välja just den förskola eller den skolbarnsomsorg
              som passar bäst, oavsett om den är offentlig eller enskild. Det
              jag vill lyfta fram är kopplingen mellan en stark valfrihet på
              förskolans område och ökade ambitioner på minoritetspolitikens
              område. Den kopplingen hävdar jag är central. Att nöja sig med
              att enbart skapa generösare villkor för förskoleverksamheten med
              en viss språkprofil, men hindra de enskilda alternativen, skulle
              inte vara till så stor hjälp för dem som har oturen att bo i en
              kommun där grundproblemet är att de lokala politikerna inte är
              intresserade av att inrätta förskolegrupper med språkprofil.
            </seg>
            <seg n="4171afcc">
              Sedan hänvisar statsrådet till den pågående utredningen, som
              ska se över omfattningen av det särskilda förvaltningsområdet
              för finska språket. Statsrådet nämnde de fem kommuner i Norrbottens
              län som i dag ingår i detta förvaltningsområde. Men statsrådet
              är också väl medveten om att i direktiven till den utredning som
              nu pågår ingår att pröva ifall förvaltningsområdet ska utvidgas
              till att omfatta Helsingforssregionen eller Mälardalen, det vill
              säga att man inte kommer förbi den grundläggande problematik som
              ligger i att finska språket är ett språk som inte bara talas i
              vissa geografiskt avgränsade delar av landet. Finska språket är
              vårt största minoritetsspråk. Ungefär 280 000 personer i Sverige
              beräknas tala finska. Dessa personer bor naturligtvis i hela landet.
            </seg>
            <seg n="d87b7d9f">
              Det skulle vara välkommet ifall statsrådet på något sätt ville
              ta tillfället i akt att belysa på vilket sätt vi kan stärka möjligheten
              för personer i hela landet att välja den förskoleverksamhet åt
              sina barn som man önskar.
            </seg>
          </u>
          <note type="speaker" n="39f6be61">
            Anf. 61 Statsrådet LENA HALLENGREN (s):
          </note>
          <u who="unknown" xml:id="i-228870007a9363e0-14" n="b208d555">
            <seg n="70cfe83f">
              Herr talman! Att välja förskola står alla föräldrar fritt. Det
              finns en stor mångfald, något som både Martin Andreasson och jag
              är väl medvetna om då vi, mycket riktigt, reser runt i landet.
              Det finns olika pedagogik, olika huvudmän och olika inriktningar.
              Men det är inte entydigt så att alla svensk-finska föräldrar önskar
              en finskspråkig undervisning för sina barn. Det är inte givet
              att det är så. Det är också någonting som utredaren ska ha med
              i sitt arbete. Jag kan också säga att utredaren har ett vidare
              perspektiv än vad som anges i direktiven. Om vi är nöjda med utredarens
              resultat eller ej återstår att se, men vi kommer att ha ett gott
              underlag för fortsatta diskussioner.
            </seg>
            <seg n="6b73b9ca">
              Rätten till modersmål tror jag är någonting som också kommer
              de nationella minoriteterna till del, även om jag är medveten
              om att det till viss del är två olika saker. Om vi kan stärka
              rätten till modersmålsstöd, se till att de som har rätt till modersmålsstöd
              får det, är det klart att valfriheten och möjligheten att söka
              sig till den förskola och den pedagogik som man själv vill blir
              mycket större. Man vet att man har rätt till sitt modersmål som
              finsktalande, somalisk, arabisk, dansk, norsk. Om man kan gå i
              samma barngrupp med andra men få ett pedagogiskt stöd för att
              utveckla sitt språk och sin kultur, i stället för att sverigefinnen
              till exempel ska söka finskspråkiga avdelningar för sina barn,
              blir valfriheten som allra störst för alla. Hur vi än vrider och
              vänder och vilka resurstilldelningssystem vi än använder oss av
              blir valfriheten relativt begränsad om man som svensk-finsk förälder
              söker en finskspråkig undervisning.
            </seg>
            <seg n="dfb0655f">
              Jag vill fortfarande hävda att möjligheten att välja finns för
              alla. Det finns ganska mycket att välja bland. Kan vi se till
              att skärpa rätten till modersmålsstöd kommer det att vara till
              gagn för alla.
            </seg>
            <seg n="f19d7597">
              Den 1 november 2005 kommer utredaren tillbaka med sina resultat
              när det gäller det nationella minoritetsspråket finska och huruvida
              vi ska utöka omfattningen av det språkområdet från de fem Norrbottenskommunerna
              och kanske föreslå någonting ytterligare utöver Mälardalsregionen.
              Det kan jag inte svara på i dag, men vi kommer att ha någonting
              att ta ställning till och diskutera vidare i alla fall efter november.
            </seg>
            <seg n="954840cd">
              Jag kan som ett litet tillägg säga att svensk kvalitetsindex
              har klassat förskolan som den välfärdsinrättning som brukarna
              är mest nöjda med. Det tycker jag är någonting som man också kan
              ha med i debatten.
            </seg>
            <seg n="a4d6ca25">
              Det låter ibland i debatten som att om man bara fick välja någonting
              annat, någonting bättre skulle många fler vara nöjda. Det är klart
              att det finns några ytterligare som kan vara nöjda. Men det är
              ändå en verksamhet som många värderar väldigt högt.
            </seg>
          </u>
          <note type="speaker" n="040f223f">
            Anf. 62 MARTIN ANDREASSON (fp):
          </note>
          <u who="martin_andreasson_f03825" xml:id="i-aa1935953db6303d-1" n="5512e1c3">
            <seg n="1bc02b99">
              Herr talman! Till att börja med är det möjligt att det inte behöver
              sägas i klartext, men statsrådet låter ungefär som att det skulle
              finnas en föreställning i debatten om att finsktalande föräldrar
              skulle ha enhetliga önskemål, men så är det naturligtvis inte.
              Hela förskolepolitiken måste bygga på att ge de enskilda föräldrarna
              så stor valfrihet som möjligt utifrån deras egna önskemål.
            </seg>
            <seg n="38405c7e">
              Här vill jag också parentetiskt inskjuta att vi ju ser att det
              inte bara är de som har språket som aktivt modersmål i hemmet
              som söker sig till de skolor som har språkprofil och även minoritetsspråksprofil.
              Det kan finnas andra barn och andra föräldrar som av olika skäl
              finner dessa skolor intressanta. Jag välkomnar att de har den
              möjligheten.
            </seg>
            <seg n="03632b3c">
              När det sedan gäller valfrihet vill jag fortfarande peka på att
              den etableringsfrihet som finns för fristående skolor inte finns
              på motsvarande sätt för alternativ inom förskolesektorn. Där glider
              statsrådet runt hela frågeställningen.
            </seg>
            <seg n="fe55ace0">
              När den borgerliga regeringen genomförde valfrihetsreformerna
              och etableringsfrihetsreformerna på skolans område i början av
              1990-talet såg man mycket snabbt hur nationella minoriteter och
              invandrare var tidigt ute med att dra nytta av den liberala idén
              om egenmakt på detta område. Därför har vi i dag ett antal sverige-finska
              friskolor som på ett förtjänstfullt sätt bidrar till att skapa
              mångfald. Men etableringsfriheten är mer kringskuren på förskoleområdet.
            </seg>
            <seg n="2d425c95">
              Jag beklagar att vi inte har fått tydligare besked från statsrådet,
              men vi får väl anledning att återkomma till frågan efter det att
              utredningen har lagt fram sitt betänkande.
            </seg>
          </u>
          <note type="speaker" n="ebb9f297">
            Anf. 63 Statsrådet LENA HALLENGREN (s):
          </note>
          <u who="unknown" xml:id="i-228870007a9363e0-15" n="b208d555">
            <seg n="775af191">
              Herr talman! Utan etableringsfrihet är det 17 % av förskolorna
              som bedrivs i enskild regi. Det är en helt annan bild än den som
              fanns i början av 90-talet när etableringsfriheten för friskolor
              infördes. Den infördes därför att man ville få till stånd en utveckling
              med fler skolor som drevs i annan regi, med annan pedagogik och
              med andra huvudmän. Så här långt har man kommit, trots att det
              inte har funnits någon etableringsfrihet.
            </seg>
            <seg n="3736d422">
              Kommunerna har verkligen ansträngt sig. De allra flesta har inte
              gjort det av tvång, utan därför att man har haft en vilja att
              möta föräldrarnas behov. Det finns ett behov av många olika pedagogiker
              för att man ska kunna tillgodose de önskemål som barn och föräldrar
              har.
            </seg>
            <seg n="48caab02">
              Jag tror inte att vi har några delade meningar om valfrihet på
              förskolans område. Det är viktigt att kunna välja bland olika
              förskolor. Det är också viktigt att de förskolor som finns har
              en god kvalitet, har en stor personaltäthet, har bra gruppstorlekar
              och att kommunen har möjlighet att planera för detta.
            </seg>
            <seg n="4001c260">
              För att nationella minoriteter eller andra grupper som har behov
              av modersmålsstöd ska få största möjliga valfrihet bland de förskolor
              som står till buds i kommunen tror jag att reformen om ett starkt
              modersmålsstöd i läroplanen mer är en pedagogisk fråga, vilket
              innebär att man kan söka sig till vilken förskola som helst för
              att få det stöd man behöver för att utveckla sitt eget språk och
              svenska.
            </seg>
          </u>
          <note n="fa2475fe">
            Överläggningen var härmed avslutad.
          </note>
          <note n="ca4fb997">
            10 § Svar på interpellation 2004/05:306 om ökad valfrihet i barnomsorgen
          </note>
          <note type="speaker" n="16ad29d4">
            Anf. 64 Statsrådet LENA HALLENGREN (s):
          </note>
          <u who="unknown" xml:id="i-228870007a9363e0-16" n="b208d555">
            <seg n="49ddcf96">
              Herr talman! Torsten Lindström har frågat socialministern vilka
              åtgärder hon avser att vidta för att småbarnsföräldrar ska kunna
              välja mellan olika barnomsorgsformer, även omsorg i hemmet. Interpellationen
              har överlämnats till mig.
            </seg>
            <seg n="946fa284">
              Jag vill inleda med att påminna om att det återigen har visat
              sig att förskolan är den del av välfärden som flest brukare är
              nöjda med, enligt svenskt kvalitetsindex. Förskolan lever upp
              till högt ställda förväntningar och ger, enligt föräldrarna, mycket
              värde för pengarna.
            </seg>
            <seg n="f8f62424">
              Regeringen gör nu stora satsningar på att ytterligare höja förskolans
              kvalitet genom införandet av det särskilda statsbidraget till
              personalförstärkningar, krav på kvalitetsredovisningar med mera.
              Dessutom kommer skollagen att skärpas när det gäller föräldrars
              rätt att välja den verksamhetsform man önskar för sina barn.
            </seg>
            <seg n="0e366620">
              Att förskoleverksamhet bedrivs i olika verksamhetsformer är en
              grundläggande kvalitetsfråga. Såväl kommunala som enskilda förskolor
              kan erbjuda ett varierat pedagogiskt innehåll, vilket också läroplanen
              ger utrymme för. Föräldrakooperativ, personalkooperativ och förskolor
              som bedrivs av ideella organisationer är inte ovanliga. Andra
              verksamhetsformer som familjedaghem, öppen förskola och nattöppna
              förskolor möter föräldrars olika behov och ger möjlighet att välja
              den verksamhetsform som passar familjen bäst. Och inte minst:
              Förskoleverksamheten är numera utbyggd till i det närmaste full
              behovstäckning, kanske den allra viktigaste förutsättningen för
              att skapa verklig valfrihet i barnomsorgen.
            </seg>
            <seg n="86274776">
              Mellan 86 och 96 % av barn i åldersgrupperna från två till fem
              års ålder finns i dag i förskoleverksamheten. Bland ettåringarna
              är en större andel hemma med föräldraledig förälder.
            </seg>
            <seg n="865b2246">
              Av de nya grupper barn som nu får del av förskoleverksamhet är
              barn vars föräldrar är arbetslösa eller föräldralediga de som
              ökat mest. Det rör sig alltså om barn vars föräldrar för tillfället
              inte förvärvsarbetar, men som ändå önskar att deras barn får del
              av förskolans pedagogiska verksamhet. Statistiken visar vidare
              att barns dagliga vistelsetider i förskoleverksamheten inte har
              ökat. Dagens småbarnsföräldrar vill uppenbarligen kunna kombinera
              förvärvsarbete med egen tid för barnen, men ser också att förskolan
              är till för barnens egen skull.
            </seg>
            <seg n="980ba137">
              Föräldraförsäkringen har stegvis byggts ut och omfattar i dag
              480 dagar, som kan användas flexibelt som hela eller delar av
              dagen, för att såväl mammor som pappor ska kunna vara hemma med
              barnen när de är små. Regeringen har aviserat ytterligare förbättringar
              av föräldraförsäkringen och avser föreslå att såväl taket som
              grundnivån i föräldraförsäkringen höjs från den 1 juli 2006. Regeringen
              har även för avsikt att föreslå att barnbidraget och flerbarnstillägget
              höjs från och med 2006.
            </seg>
            <seg n="06e8b895">
              Enligt min och regeringens uppfattning är en fullt utbyggd barnomsorg
              av hög kvalitet präglad av valfrihet och pedagogisk mångfald i
              kombination med ett ekonomiskt familjestöd, med barnbidrag, med
              flerbarnstillägg och med en generös och flexibel föräldraförsäkring
              det bästa sättet att möta barns och föräldrars behov i det moderna
              välfärdssamhället.
            </seg>
          </u>
          <note type="speaker" n="e3611aca">
            Anf. 65 TORSTEN LINDSTRÖM (kd):
          </note>
          <u who="torsten_lindstrom_120c0b" xml:id="i-152383208ee9b086-0" n="62d98c48">
            <seg n="5428c4f6">
              Herr talman! Jag vill inledningsvis tacka statsrådet för svaret
              på min interpellation. Men jag måste tillstå att jag är lite besviken
              och förvånad över att det är förskoleminister Lena Hallengren
              som står i riksdagens talarstol och svarar detta trots att interpellationen
              var riktad till den minister som har ansvaret för barnfrågor.
            </seg>
            <seg n="d6098101">
              Lena Hallengrens svar handlar också föga förvånande om förskola,
              förskola, förskola, fast det inte var det som interpellationen
              handlade om. Det visar hur Socialdemokraterna ser på barn och
              familj uteslutande som en fråga om utbildning.
            </seg>
            <seg n="6b105860">
              I sitt svar påstår minister Hallengren att dagens system möter
              barns och föräldrars behov. Hon har fel. Jag påminns förstås om
              Henry Fords klassiker: Det går utmärkt att välja färg på bilen
              så länge ni väljer svart. Det hjälper föga för dagens barn och
              småbarnsföräldrar med den typen av retorik från Alva Myrdals 1930-tal.
            </seg>
            <seg n="c5af814a">
              Vi kristdemokrater vill i stället se en med 2000-talets snitt
              modern familjepolitik med mångfald och valfrihet som utgår från
              varje barns bästa och varje familjs unika situation, som stöder
              alla barn, som stöder alla familjer, som låter alla få känna sig
              trygga, som låter alla få möjlighet att välja, som erbjuder familjerna
              en mängd olika alternativa barnomsorgsformer, som bygger på höjd
              lägstanivå i föräldraförsäkringen så att fler kan försörja sig,
              som ger höjd maxnivå så att fler tar del av föräldraförsäkringen,
              som gör det lättare att kombinera förvärvsliv och familjeliv för
              småbarnsföräldrar, som avvisar överförmynderi såsom tvångskvotering
              av föräldraförsäkringen.
            </seg>
            <seg n="5bedf971">
              Vi vill se en högkvalitativ, trygg och pedagogisk förskola med
              kompetenta förskollärare och barnskötare. Vi vill se förskolor
              drivna i olika regi och med olika profiler. Vi vill se familjedaghem.
              Vi vill göra det möjligt för föräldrar att arbeta mindre eller
              hitta andra helt egna lösningar för att trygga barnens omsorg.
              Skillnaden mellan Socialdemokraterna och Kristdemokraterna är
              glasklar. Socialdemokraterna ser bara en enda form för alla. Kristdemokraterna
              ger alla mångfald och valfrihet oavsett hur familjen ser ut.
            </seg>
            <seg n="dcf8a478">
              Herr talman! För de flesta barnfamiljer är det tiden tillsammans
              som är den största bristvaran. Enligt Sifo är småbarnsföräldrar
              de mest stressade inte undra på att det är svårt att få ihop livspusslet!
              Över 40 % av föräldrar med barn under två år skulle vilja tillbringa
              mycket mer tid med barnen. Fyra av tio föräldrar anser att det
              är mycket eller ganska svårt att kombinera arbetsliv och föräldraskap.
            </seg>
            <seg n="dd139ac7">
              En undersökning bland lärare, fritidspedagoger och förskolepersonal
              visade att 90 % menar att det inte alls är ovanligt att förskolebarn
              lider av stress. Enligt Barnombudsmannen beror det främst på förhållanden
              i barnomsorg och skola.
            </seg>
            <seg n="b9c8d2fd">
              Bristen på tid påverkar barnen. Av Barnombudsmannens rapport
              2004 framgår att många barn tycker att de har för lite tid med
              sina föräldrar. De vill ha mer.
            </seg>
            <seg n="183933c8">
              I dag finns det ett starkt tryck från föräldrar runtom i landet
              när det gäller valfrihet. I ett 50-tal kommuner har det bildats
              föräldragrupper för valfrihet. I tre kommuner har folkomröstningar
              genomförts. I samtliga har det blivit en överväldigande majoritet
              för valfrihet.
            </seg>
            <seg n="5c1b9934">
              Herr talman! En majoritet i riksdagen, utom Socialdemokraterna
              och Vänstern, beslutade också våren 2003 om en inriktning för
              att föräldrar fritt ska kunna få välja barnomsorgsform med olika
              inriktning, även att i större utsträckning vara hemma med sina
              barn. Det har den socialdemokratiska regeringen hittills inte
              effektuerat utifrån riksdagens beslut. Min fråga är: Kommer Lena
              Hallengren att göra någonting åt detta och följa folkviljan?
            </seg>
          </u>
          <note type="speaker" n="b13f31ee">
            Anf. 66 Statsrådet LENA HALLENGREN (s):
          </note>
          <u who="unknown" xml:id="i-228870007a9363e0-17" n="b208d555">
            <seg n="30ab26fc">
              Herr talman! Jag får alltid i debatt med Torsten Lindström känslan
              att inläggen och replikerna är skrivna innan svaren har kommit.
              Det är ingen skillnad den här gången.
            </seg>
            <seg n="574d75c0">
              Jag kan inte låta bli att ställa mig frågande till att Kristdemokraterna
              är ett parti som ligger under 4 % trots att ni erbjuder alla föräldrar
              precis allt det som de önskar sig, nämligen möjligheten att vara
              hemma med sina barn med 4 000 kr i månaden. Jag tycker att det
              är en unik reform, alldeles fantastisk. Torsten Lindström skakar
              på huvudet men får naturligtvis gärna utveckla vilken ersättning
              det handlar om för att vara hemma, för det är just det som är
              mångfalden, Torsten Lindström.
            </seg>
            <seg n="8463325b">
              Du står här och talar så väldigt varmt om förskolor med hög kvalitet.
              Förskolor har Kristdemokraterna ingenting emot, tvärtom. När man
              lyssnar på Torsten Lindström låter det nästan som att det är Kristdemokraterna
              som har drivit fram denna fantastiska förskola med olika pedagogiker
              och olika anordnare, barnomsorg på nattetid, att vi har familjedaghem.
            </seg>
            <seg n="1ec5eeb0">
              Sanningen är den, Torsten Lindström, att Kristdemokraterna har
              röstat emot precis varenda reform på förskolans område. Jag kan
              uppdatera dig, om du känner tveksamhet inför detta. Ni röstade
              nej till läroplan för förskolan. Ni röstade nej till rätten till
              allmän förskola för fyra- och femåringar. Ni röstade nej till
              rätten till barnomsorg för arbetslösa och föräldralediga.
            </seg>
            <seg n="e497a542">
              Jag tror inte att det är någon som tvivlar på att föräldrar vill
              ha denna valfrihet och möjlighet att vara hemma med sina barn.
              Om man frågar föräldrar till en ettåring om de vill vara hemma
              med sitt barn, så naturligtvis vill de det. Det är också därför
              som vi har världens mest generösa föräldraförsäkring. Men vill
              man ta ut ca 3 500 kr i månaden, då räcker den i 3 ½ år. Det är
              klart att alla de som skulle vilja vara hemma så mycket längre
              med sina barn skulle vara det om de kände att de kunde leva på
              de nivåer som Kristdemokraterna ständigt och jämt landar i. Om
              det inte har blivit en tiodubbling av detta belopp, räcker alltså
              pengarna i många fler år än om man väljer att vara hemma.
            </seg>
            <seg n="8a2f529a">
              Vi kan också se, precis som jag sade i mitt svar, att trots att
              föräldrarna är föräldralediga eller arbetslösa, det vill säga
              är hemma och skulle kunna vara med sina barn dygnet runt, ser
              de också att barnen har ett behov av att finnas i förskolans verksamhet.
            </seg>
            <seg n="7197b7ac">
              Jag tycker att det vore intressant om Torsten Lindström inte
              bara stod här och talade om hur mycket han tycker om förskolan.
              Hur man röstar i riksdagen och hur man förhöll sig även för några
              år sedan spelar naturligtvis fortfarande roll. Men det kunde vara
              intressant att höra hur Torsten Lindström med trovärdighet kan
              tro att människor kan leva på 4 000 kr i månaden. För vilken grupp
              är detta ett reellt alternativ?
            </seg>
            <seg n="650f06d3">
              Den andra frågan är: Vilken är då målgruppen som skulle komma
              i fråga för detta vårdnadsbidrag? Det vore också intressant om
              Torsten Lindström reflekterade lite grann över det tillkännagivande
              som det också hänvisas till i interpellationen.
            </seg>
            <seg n="13c4520a">
              Vad är det som alla fyra borgerliga partier är överens om? Är
              det barnskolan? Är det vårdnadsbidraget på 4 000 kr i månaden?
              Är det en barnomsorgspeng, som Folkpartiet tidigare talade om?
              Eller handlar det kanske om någonting helt nytt som jag inte tidigare
              är informerad om? Det blir intressant att lyssna på svaret.
            </seg>
          </u>
          <note type="speaker" n="bcefa48d">
            Anf. 67 TORSTEN LINDSTRÖM (kd):
          </note>
          <u who="torsten_lindstrom_120c0b" xml:id="i-152383208ee9b086-1" n="62d98c48">
            <seg n="f0138c29">
              Herr talman! Det var inte tillstymmelse till svar. I stället
              kom statsrådet med en radda spydigheter och felaktiga upplysningar.
              Det är nog bäst att statsrådet läser på nästa gång, i synnerhet
              när det gäller Kristdemokraternas familjepolitik. Det verkar som
              om statsrådet har fastnat i någon gammal SSU-retorik från början
              av 90-talet. Kom igen nu, Lena Hallengren, visa att du kan bättre
              än så här!
            </seg>
            <seg n="493ea178">
              Herr talman! En majoritet i riksdagen har sagt att det behövs
              mer valfrihet, bättre möjligheter för alla att få välja den barnomsorgsform
              som de själva vill ha. Det är riksdagens vilja. Lena Hallengren
              sade länge och väl att det skulle komma i förskolepropositionen.
              Det gjorde det inte.
            </seg>
            <seg n="325cb352">
              I stället valde riksdagen när förskolepropositionen behandlades
              före jul att förnya sitt tillkännagivande. Min fråga är, Lena
              Hallengren: Vad tänker regeringen göra för att följa detta tillkännagivande?
              Ge ett svar till Sveriges riksdag, som nu har upprepat detta tillkännagivande
              för andra gången. Hur många gånger behöver vi upprepa det för
              att få se en förändring? Vi är många som undrar.
            </seg>
            <seg n="e4fa04c0">
              Det är tydligt att i Socialdemokraternas Sverige fortsätter Lena
              Hallengren att prata om förskolan, och vi Kristdemokrater gillar
              förskolan. Det är därför som vi har en massa bra förslag när det
              gäller förskolan som vi kan utveckla i en interpellation som handlar
              om förskolan. Nu pratar vi om familjepolitik.
            </seg>
            <seg n="20a66822">
              Det är tydligt att i Socialdemokraternas Sverige är det okej
              att välja var jag köper min bensin, var jag köper min mjölk och
              vad jag äter till frukost, men inte den barnomsorgsform som jag
              vill ha. Den reella makten är ett exklusivt privilegium för några
              få, de med stark privatekonomi, den grupp i samhället som Socialdemokraterna
              inte säger sig vilja värna men i verkligheten värnar.
            </seg>
            <seg n="b359f954">
              Herr talman! Det finns otroligt mycket kvar att göra för att
              skapa en verklig valfrihet för alla. Det är därför som vi kristdemokrater
              har en utbyggd föräldraförsäkring, har barndagar, har en vårdlön.
              Och vi har fått stöd hos svenska folket. Även om Lena Hallengren
              nu blandar ihop korten och pratar om saker som hon har läst i
              tidningen, är det faktiskt så att när man frågar svenska folket
              resultatet av undersökningen kom i september 2002, kan jag berätta
              för ministern så svarar tre av fyra att de tycker att det är bra
              att stödja de föräldrar som vill ha en annan barnomsorg än den
              som är huvudalternativet och som kommer att förbli huvudalternativet
              för de allra flesta.
            </seg>
            <seg n="6aadd4dc">
              Herr talman! När Lena Hallengren har slutat med sin retorik och
              börjar svara kan hon också svara på nästa fråga. Det är nämligen
              så att Sverige har skrivit under FN:s barnkonvention. I femte
              stycket i inledningen förbinder sig konventionsstaterna att familjen,
              såsom den grundläggande enheten i samhället och den naturliga
              miljön för alla dess medlemmars och särskilt för barnens utveckling
              och välfärd, bör ges nödvändigt skydd, och barnen ska ha rätt
              att växa upp i en familjemiljö omgiven av lycka, kärlek och förståelse.
            </seg>
            <seg n="5f741568">
              I fjärde artikeln skriver staterna att de ska respektera föräldrarnas
              ansvar så att de kan ge barnen lämplig ledning. I 14:e artikelns
              andra punkt står det att staterna ska respektera föräldrarna så
              att de kan vägleda och fostra barnen.
            </seg>
            <seg n="cb160d5c">
              Även om nu Lena Hallengren inte vill att någon ska få valfrihet
              och möjlighet att själv styra över sitt liv, inte heller som småbarnsföräldrar,
              kan väl inte Lena Hallengren på fullt allvar mena att Sverige
              ska strunta i FN:s barnkonvention bara för att det står om familjen,
              för att det står om stöd, för att det står om hjälp ord som socialdemokrater,
              som tror att de vet bäst, inte tycker om. Följ FN:s barnkonvention,
              Lena Hallengren!
            </seg>
          </u>
          <note type="speaker" n="97af3974">
            Anf. 68 Statsrådet LENA HALLENGREN (s):
          </note>
          <u who="unknown" xml:id="i-228870007a9363e0-18" n="b208d555">
            <seg n="b6be30c3">
              Herr talman! Det är många som står i kammarens talarstol och
              vet bäst, Torsten Lindström.
            </seg>
            <seg n="9778e7a6">
              Rubriken på Torsten Lindströms interpellation är ju Ökad valfrihet
              i barnomsorgen , inte ökad valfrihet inom familjepolitiken. Det
              låter som om min diskussion och mina inlägg om barnomsorgen skulle
              vara tagna helt ur luften. Det är ju rubriken på Torsten Lindströms
              egen interpellation som vi väl fortfarande ska diskutera här i
              kammaren.
            </seg>
            <seg n="bb0411c9">
              Det är lätt absurt, måste jag säga, att stå i kammaren i Sveriges
              riksdag och tala om att föräldrar i Sverige inte kan vara hemma
              med sina barn, att man inte har något val.
            </seg>
            <seg n="bd4a34e9">
              Det handlar ju om att vi har en föräldraförsäkring, Torsten Lindström,
              som är 13 månader. Det är inte med 4 000 kr i månaden utan med
              80 % av lönen. Det innebär att alla oavsett vad man arbetar med,
              oavsett om man har en inkomst på 15 000 eller mer än så, har en
              verklig möjlighet att stanna hemma med sina barn. Det är ingen
              fråga om ekonomi som avgör detta. Jag tycker att det är glädjande
              att vi kommer att kunna höja såväl golv som tak i föräldraförsäkringen
              för att möjliggöra att ha ytterligare en grundtrygghet inbyggd
              i föräldraförsäkringen.
            </seg>
            <seg n="1912b5c7">
              Jag kan väl upplysningsvis säga att barnkonventionen också talar
              om alla barns rätt till barnomsorg när föräldrarna arbetar. Jag
              kan också innehållet i barnkonventionen, men jag utläser inte
              den som rätten till vårdnadsbidrag, som Torsten Lindström gör.
              Jag tycker att det kanske går att dra lite större penseldrag än
              så.
            </seg>
            <seg n="1295ddd3">
              Jag tycker ändå att det vore intressant om Torsten Lindström
              kunde ta tillfället i akt i sin sista replik att utveckla vad
              enigheten i tillkännagivandet består i. Handlar det om barnskola,
              som Moderaterna vill? Eller handlar det om barnomsorgspeng, som
              Folkpartiet vill? Eller är det vårdnadsbidrag? Eller är det kanske
              till och med ganska bra med förskolor och föräldraförsäkring i
              den kombination som vi i dag har och inga större, revolutionerande
              förändringar?
            </seg>
            <seg n="44992239">
              Valfrihet för privilegierade var också ord som Torsten Lindström
              använde förut. Jag vet inte vilka grupper det är som i så fall
              inte är privilegierade. Jag skulle vilja säga att svenska barnfamiljer
              är privilegierade. De kan vara hemma med sina barn i 13 månader
              mer än så om de sprider ut dagarna. Sedan behöver man inte göra
              valet arbete eller familj, utan man har möjlighet att välja bådeoch.
              Det tycker jag är ett väldigt fint privilegium.
            </seg>
          </u>
          <note type="speaker" n="08c44312">
            Anf. 69 TORSTEN LINDSTRÖM (kd):
          </note>
          <u who="torsten_lindstrom_120c0b" xml:id="i-152383208ee9b086-2" n="62d98c48">
            <seg n="f9a5f521">
              Herr talman! Statsrådet kommer till kammaren utan att ha läst
              interpellationen. Hon har läst rubriken. Statsrådet svarar inte
              på frågan om regeringen över huvud taget bryr sig om vad en majoritet
              av svenska folket vill och vad de här folkomröstningarna tydligt
              har visat. Dem kan ni faktiskt inte förklara bort. Statsrådet
              svarar inte på frågan om FN:s barnkonvention. Hon börjar prata
              vårdnadsbidrag. Det pratar inte jag om. Jag läste upp FN:s barnkonvention,
              en del av den.
            </seg>
            <seg n="c67e44ed">
              Sedan sade statsrådet ingenting, hon gjorde över huvud taget
              inte ens en kommentar, om hur Sverige ska kunna stödja familjerna.
              Ingenting, inte ett svar, från statsrådet om hur regeringen tänker
              följa riksdagens beslut inga svar, bara retorik!
            </seg>
            <seg n="9fd934d2">
              Än en gång, herr talman, är det tydligt att Socialdemokraterna
              vet bäst. De vill tala om för alla hur de ska göra. Lena Hallengren
              vill inte ge någon annan småbarnsförälder någon större frihet
              än de har i dag i Socialdemokraternas Sverige. Vi kristdemokrater
              vill ge alla småbarnsföräldrar, även Lena Hallengren, en reell,
              verklig valfrihet som inte bara är exklusiv för dem som i dag
              har en valfrihet den dag föräldraförsäkringen tar slut. Vi kristdemokrater
              vill gå vidare. Vi har högre ambitioner än vad Lena Hallengren
              uppenbarligen har.
            </seg>
            <seg n="b54969c3">
              I sitt sista inlägg kan statsrådet gärna ta chansen att svara
              på några av frågorna, för hittills har hon inte givit ett enda
              svar bara ord. Det är statsrådet som är svarande här. Hon kan
              gärna avhålla sig från ytterligare bitska kommentarer eftersom
              jag har slut på min taletid. Men hon kan gärna svara på en fråga
              till. Jag råkade nämligen höra statsrådet säga i sin förra debatt:
              Det är några till som kan vara nöjda detta apropå förskolan. Min
              fråga är mycket enkel, herr talman: Tycker Lena Hallengren, är
              det hennes besked till alla som följer debatten och läser protokollet,
              att inte alla ska få vara nöjda? Vilka barn är det då som Lena
              Hallengren offrar? Vilka barn, föräldrar, familjer är det som
              inte ska få vara nöjda i det Sverige som både hon och jag ska
              leva i framöver?
            </seg>
          </u>
          <note type="speaker" n="d9f62547">
            Anf. 70 Statsrådet LENA HALLENGREN (s):
          </note>
          <u who="unknown" xml:id="i-228870007a9363e0-19" n="b208d555">
            <seg n="e3f09342">
              Herr talman! Torsten Lindström kan ta med sig interpellationssvaret
              till sin egen lilla kammare efteråt och läsa det ifall det är
              så att han fortfarande inte riktigt har uppfattat mina svar.
            </seg>
            <seg n="404102a3">
              Jag ska bara väldigt kort nämna på vilket sätt Sverige ger ett
              stöd till barnfamiljer, för valfrihet, för möjligheten att välja
              hur man ska tillbringa tid med sina barn och hur man kan arbeta.
              Vi har en föräldraförsäkring. Vi har barnbidrag. Vi har förskolor.
              Vi har rätt att gå ned till deltid under småbarnsåren. Jag skulle
              kunna fortsätta länge. Det är naturligtvis ett batteri av åtgärder
              som gör att vi är ett land där man har goda möjligheter att arbeta
              och ha familj samtidigt.
            </seg>
            <seg n="9eca7acb">
              Majoriteten av svenska folket finns i svenska riksdagen. Jag
              kan konstatera att majoriteten där inte är kristdemokrater, och
              det är jag glad över.
            </seg>
          </u>
          <note n="b96c40a8">
            Överläggningen var härmed avslutad
          </note>
          <note n="9d579f80">
            11 § Svar på interpellation 2004/05:314 om transport av farligt
            gods
          </note>
          <note type="speaker" n="b39ddd47">
            Anf. 71 Försvarsminister LENI BJÖRKLUND (s):
          </note>
          <u who="unknown" xml:id="i-228870007a9363e0-20" n="b208d555">
            <seg n="eb7c2bbb">
              Herr talman! Harald Nordlund har frågat statsrådet Ulrica Messing
              huruvida det anses föreligga oklarheter i fråga om Vägverkets,
              Banverkets och Luftfartsverkets ansvar vid eventuella olyckor
              i samband med transport av farligt gods och vilka åtgärder som
              i så fall kommer att vidtas.
            </seg>
            <seg n="04221bf4">
              Arbetet i regeringen är så fördelat att det är jag som ska svara
              på frågor om transport av farligt gods.
            </seg>
            <seg n="c0339378">
              Först vill jag betona att bestämmelserna om transport av farligt
              gods i hög grad är internationella. Reglerna är i huvudsak inriktade
              på hur det farliga godset ska klassificeras, dokumenteras, inneslutas,
              lastas och märkas.
            </seg>
            <seg n="2d5ffdbd">
              Regeringen har nyligen låtit genomföra en översyn av regelverket
              i Sverige om transport av farligt gods. Ambitionen är att reglerna
              ska moderniseras och förenklas. Därmed ska författningsområdet
              bli mer överskådligt, inte minst för de företag som omfattas av
              reglerna.
            </seg>
            <seg n="04428fcf">
              I utredningen om transport av farligt gods ingick bred representation
              av experter från berörda myndigheter och branscher. Utredningen
              redovisade sitt betänkande Ny reglering för transporter av farligt
              gods , SOU 2004:87, i september 2004.
            </seg>
            <seg n="49521939">
              Utredningen föreslår bland annat att den materiella transportsäkerhetsregleringen
              i allt väsentligt ska ske genom transportmyndigheternas föreskrifter.
              Lagen och förordningen om transport av farligt gods föreslås innehålla
              endast de viktigaste bestämmelserna. Antalet inblandade myndigheter
              föreslås begränsas. Tillsynsmyndigheternas uppgifter renodlas
              och deras befogenheter utvidgas något. Räddningsverket ges en
              samordnande och rådgivande funktion.
            </seg>
            <seg n="0d70fffb">
              Förslagen har remissbehandlats, och nu pågår ett arbete i Regeringskansliet
              för att förbereda lagrådsremiss och kommande proposition till
              riksdagen senare i vår.
            </seg>
            <seg n="0e6176cb">
              Antalet myndigheter som på ett eller annat sätt är involverade
              i säkerhetsarbetet blir naturligen ganska stort eftersom det dels
              handlar om flera olika transportslag, dels handlar om att myndigheterna
              har olika roller beroende på om de ansvarar för infrastrukturfrågor,
              olycksförebyggande tillsyn eller frågor till följd av inträffade
              olyckor.
            </seg>
            <seg n="c3ec86d5">
              Jag försöker avgränsa svaret till de transporter som sker på
              land först och främst, men i viss mån även lufttransporter.
            </seg>
            <seg n="cb9af6bb">
              Om en olycka med transport av farligt gods skulle inträffa ansvarar
              kommunerna för räddningstjänsten i enlighet med lagen (2003:778)
              om skydd mot olyckor.
            </seg>
            <seg n="8ee5973a">
              Vägverket, Banverket och Luftfartsverket har inget operativt
              ansvar vid en olycka med transport av farligt gods. Vägverket
              och Banverket har däremot ansvar för vägar respektive järnvägar
              när det gäller krav på säkerhetshänsyn, till exempel i fråga om
              standard och underhåll. Luftfartsverket ansvarar på motsvarande
              sätt för luftfartens infrastruktur genom de flygplatser och den
              flygtrafiktjänst som staten driver.
            </seg>
            <seg n="88dc8684">
              Järnvägsstyrelsen och Luftfartsstyrelsen är tillsynsmyndigheter
              vad gäller efterlevnaden av reglerna om transport av farligt gods
              inom respektive transportslag. För vägtransporter är tillsynsmyndigheterna
              flera, med polismyndigheterna som viktigaste aktörer.
            </seg>
            <seg n="96978c80">
              Statens räddningsverk ansvarar för samordningen av frågor om
              transporter av farligt gods. För samordningen av det olycksförebyggande
              arbetet med transporter av farligt gods finns det under ledning
              av Räddningsverket ett råd för transport av farligt gods samt
              en delegation för transport av farligt gods. Rådet består av representanter
              från berörda myndigheter för de olika transportslagen. Delegationen
              är bredare sammansatt med representanter också från transportnäringen
              och kemikalieindustrin.
            </seg>
            <seg n="f402d6d2">
              Det finns alltså ett flertal olika aktörer när det gäller transport
              av farligt gods. Utredningen som jag tidigare nämnde har lämnat
              förslag till förenklingar även i detta avseende.
            </seg>
            <seg n="ed2ca7b5">
              Det är i sammanhanget viktigt att framhålla att en grundläggande
              huvudregel är att ansvaret för att förebygga olyckor vid transport
              av farligt gods ligger på den enskilde verksamhetsutövaren, det
              vill säga på transportörerna.
            </seg>
            <seg n="fefdd6d1">
              Erfarenheterna från olyckor som inträffat under senare tid i
              Sverige med transport av farligt gods på järnväg har visat dels
              att säkerhetsnivån kan bedömas vara god eftersom olyckorna inte
              lett till utsläpp, dels att samhällets förmåga att hantera olyckorna,
              till exempel genom utrymning och information, har varit god. Det
              har heller inte varit några svårigheter med att utreda ansvar
              eller olycksorsaker.
            </seg>
            <seg n="dc97c27d">
              Jag anser mot bakgrund av vad som beskrivits att det inte finns
              någon oklarhet i fråga om ansvaret vid en olycka med transport
              av farligt gods.
            </seg>
          </u>
          <note type="speaker" n="bc6ffb97">
            Anf. 72 HARALD NORDLUND (fp):
          </note>
          <u who="barbro_hietala_nordlund_c785b9" xml:id="i-a03a029d1aacc2c6-0" n="17a97c2a">
            <seg n="58e3ad86">
              Herr talman! När jag i interpellationen har frågat om oklarheter
              vad gäller ansvar vid transport av farligt gods har jag avsett
              både ansvar vid inträffad olycka och ansvar för förebyggande insatser.
              En del av bakgrunden till frågan är flygbränsletransporterna till
              Arlanda. Numera är avståndet GävleHelsingfors inte någon lång
              väg med de kommunikationsmedel vi har. Men vid transport av till
              exempel flygbränsle är det fråga om en lång väg.
            </seg>
            <seg n="2c25149f">
              Herr talman! Jag vill tacka försvarsministern för ett utförligt
              och bra svar. Jag har exemplifierat med de risker och konsekvenser
              en olycka med tankvagnar med flygbränsle i HelsingforsUppsala-regionen
              skulle få. Den översyn av regelverket i Sverige om transport av
              farligt gods som har gjorts förra året och redovisats i SOU innebär
              om den resulterar i en proposition, vilket det i svaret sägs att
              den kommer att göra klara förbättringar.
            </seg>
            <seg n="94f3e65e">
              Antalet inblandade myndigheter begränsas. Tillsynsmyndigheternas
              uppgifter renodlas. Även befogenheterna blir tydliga om propositionen
              kommer att innehålla det som sägs i utredningen. Bra är också
              att Räddningsverket ges en samordnande roll. På de punkterna är
              det klara besked.
            </seg>
            <seg n="11a8c280">
              För mig finns dock kvar en del oklarheter. Banverket ansvarar
              för järnvägen. Transporterna på järnvägen ansvarar inte enbart
              men i första hand och till större delen SJ för. Det jag menar
              fortfarande är oklart är: Vem har ansvar för förebyggande insatser
              vid transport på järnväg?
            </seg>
            <seg n="a7f907c5">
              Många slag av olyckor kan vi förutse eller bedöma riskerna för.
              Men när det gäller olyckor som rör vår existens, och då menar
              jag olyckor som förorenar vatten, är frågan: Vem tar i de sammanhangen
              ansvar för de förebyggande insatserna? Här tycker jag också att
              det föreligger en oklarhet.
            </seg>
            <seg n="a08eb2ab">
              Kommunernas ansvar vid en inträffad olycka är stort. Det understryks
              också tydligt i svaret och även i utredningen. Men hur transporterna
              sker är av säkerhetsskäl ingenting som basuneras ut. Här tycker
              jag att det föreligger en oklarhet. Hur ska kommunerna kunna ta
              sitt fulla ansvar utan att veta exakt hur transporterna sker?
              Behövs det inte ett klarläggande här? Hur informeras kommunerna
              om formen för transporterna?
            </seg>
            <seg n="a63739a8">
              Herr talman! Detta är några av de oklarheter som jag tycker fortfarande
              föreligger.
            </seg>
          </u>
          <note type="speaker" n="bc0b3e8d">
            Anf. 73 Försvarsminister LENI BJÖRKLUND (s):
          </note>
          <u who="unknown" xml:id="i-228870007a9363e0-21" n="b208d555">
            <seg n="68d4b757">
              Herr talman! Vi kan använda järnväg som exempel när det gäller
              att transportera farligt gods. Det är i huvudsak tre inblandade
              myndigheter.
            </seg>
            <seg n="815258f6">
              Det är först Statens räddningsverk, som är föreskrivande och
              samordnade myndighet. Sedan är det Järnvägsinspektionen, som bedriver
              tillsyn över järnvägstrafik över huvud taget. Därefter är det
              Banverket, som svarar för själva infrastrukturen och att spåren
              och annat är utformade på ett sätt som gör att transporter kan
              ske på ett säkert sätt. Själva systemet är utformat på det sättet.
            </seg>
            <seg n="397c248c">
              På det viset skapar man ett regelverk som gör att den enskilde
              transportören, företaget, kan bedriva sin verksamhet och få tillstånd
              för det på ett rimligt sätt. Det är ofta ett lastföretag, SJ eller
              något annat tågtransportörsföretag. Vid transport av farligt gods
              har man ett tillstånd att bedriva verksamheten på järnväg. Men
              då ska man följa de föreskrifter som finns om vilka typer av kärl
              som ska användas, hur de ska tillslutas och annat som ska ske.
              Att utöva tillsyn och se till att man följer reglerna är Järnvägsinspektionens
              uppgift. Men transportören har också ett stort ansvar för att
              regelverket följs.
            </seg>
            <seg n="7192158a">
              Jag delar Harald Nordlunds syn att det är ett problem att vi
              i vårt samhälle måste transportera farligt gods. Men nu är det
              så. Det är därför det är viktigt att vi får ett bra regelverk
              som är tydligt och där man också tar till vara all kunskap man
              har om hur man kan förebygga och eliminera olyckor.
            </seg>
            <seg n="6cd8042b">
              Jag menar att de erfarenheter vi har i vårt land av tillbud och
              olyckor ändå tyder på att det varit ordentligt tillslutet och
              transporterat. Man kunde spärra av. Man har också kunnat utrymma
              för att inte få risker för människor. Det har också gjort att
              vi inte har haft några allvarliga följder av de tillbud som har
              funnits.
            </seg>
          </u>
          <note type="speaker" n="69058e1a">
            Anf. 74 HARALD NORDLUND (fp):
          </note>
          <u who="barbro_hietala_nordlund_c785b9" xml:id="i-a03a029d1aacc2c6-1" n="17a97c2a">
            <seg n="0a244f86">
              Herr talman! Om jag tolkar försvarsministern rätt är ändå ansvaret
              delat för de förebyggande insatserna när det gäller järnvägen.
              Om det är rätt uppfattat menar jag att det kanske inte är en bra
              ordning. Eller ska svaret tolkas så att ansvaret för de förebyggande
              insatserna vilar helt och hållet på Järnvägsinspektionen?
            </seg>
            <seg n="94ca37f5">
              Jag vill också ta upp en annan aspekt. Flygbränsletransporter
              är inte en företeelse enbart i HelsingforsUppsala-regionen. Det
              sker till exempel transporter till Sturup och Landvetter. Även
              om vi har en hög grad av säkerhet menar jag att åtgärder måste
              vidtas för att undanröja riskerna så länge det finns risker.
            </seg>
            <seg n="89eae8d3">
              I svaret talar försvarsministern om statistik och säkerhetsnivåer.
              Risker är statistik. Men vi vet ju att det som egentligen inte
              kan hända händer. Om det händer i Iran kan det hända även här.
              Jag menar därför att vi inte kan slå oss till ro med att konstatera
              att säkerhetsnivån är hög så länge det finns den här typen av
              risker som är ett hot mot allt levande.
            </seg>
            <seg n="9e3e590a">
              Herr talman! Målsättningen att minimera fordonstransporter för
              en sådan målsättning finns dock leder till slutsatsen att transporter
              i ökad utsträckning måste ske i pipeline.
            </seg>
            <seg n="9b48cb20">
              Hur ser det ansvaret ut? Det tycker jag också är lite oklart.
              Hur ser ansvaret ut när det gäller den typen av transporter både
              vad avser en inträffad olycka och förebyggande insatser? Borde
              det tydligare regleras i lagen och tas upp i propositionen?
            </seg>
            <seg n="69ec7d7e">
              Ytterligare en oklarhet som jag för min del tycker föreligger
              är en annan lagstiftning och avgränsningen mot och samordningen
              med den, nämligen lagen om explosiva varor. Kommer den lagen att
              samordnas med den här lagstiftningen? Eller är avgränsningen redan
              gjord i utredningen? Jag tycker att det föreligger en oklarhet
              där också.
            </seg>
          </u>
          <note type="speaker" n="fb11a0c5">
            Anf. 75 Försvarsminister LENI BJÖRKLUND (s):
          </note>
          <u who="unknown" xml:id="i-228870007a9363e0-22" n="b208d555">
            <seg n="4fabec52">
              Herr talman! Jag tar den sista frågan först. Översynen av brandfarligt
              gods och explosiva varor är inte samordnad. Däremot är det samma
              utredare, vilket möjligtvis kan göra att det blir någon form av
              harmonisering i tänkandet om lagstiftningen. Men det får vi naturligtvis
              titta på när förslagen kommer.
            </seg>
            <seg n="3888952c">
              Huvudsaken har varit att se till att regelverk och annat är tydligt
              och begripligt för berörda myndigheter och för dem som är ytterst
              ansvariga för verksamheten, det vill säga transportören som tar
              på sig ansvaret att utföra transporten. Det är viktigt för att
              ansvarsförhållandena också ska kännas naturliga för transportören.
            </seg>
            <seg n="a87845ca">
              Jag tycker inte att det är så konstigt att samma regelverk som
              vi har för järnvägsdrift över huvud taget används när vi transporterar
              farligt gods. Det är ju helt enkelt för att förenkla och inte
              krångla till det. Samma ansvar som gäller i all järnvägstransport
              gäller också när vi transporterar farligt gods. Det gör att jag
              på den punkten tycker att det ska vara en enkelhet och inte en
              komplexitet.
            </seg>
            <seg n="77e9a387">
              Det här med pipeline är en annan fråga. Man måste ha koncession
              för att få frakta flygbränsle till Arlanda i pipeline, som i det
              fall som har diskuterats här. Det finns också en koncession medgiven.
              Däremot har ingen utnyttjat den, därför att man har diskuterat
              andra åtgärder
            </seg>
            <seg n="175916c5">
              Det är utan tvekan så att om vi nu får en järnvägstransport så
              blir det säkrare än en landsvägstransport; det talar all erfarenhet
              för. Det har också fördelen att om man skeppar in bränslet via
              Gävle hamn så slipper man ett känsligt transportavsnitt i Helsingforss
              skärgård. Det är enklare att angöra hamnen i Gävle. Den lösningen,
              som är säkrare och tryggare för många än den som tillämpas i dag,
              kan också göra att man tittar på om det finns ytterligare alternativ.
            </seg>
            <seg n="61e7d10b">
              Fördelen med att använda järnväg i stället för pipeline är att
              man inte är bunden till en och samma hamn hela tiden för att ta
              in oljan eller bensinen. Vi måste se till att transporterna blir
              säkra. Det är inte bara flygbensin som är problem. Vi kommer att
              frakta, och vi fraktar i dag, på järnväg andra farliga ämnen.
              Den transport som skedde i Iran och som var så förödande innehöll
              en kombination av ett bränsle och ytterligare en mycket explosiv
              produkt. Det är den typen av samtransport som vi ska se till att
              det finns tydliga regelverk för så att den kan undvikas. Det är
              också ett sätt att lära sig av incidenter och olyckor som händer
              så att vi kan få en säkrare hantering i de olika leden.
            </seg>
          </u>
          <note type="speaker" n="f3c24719">
            Anf. 76 HARALD NORDLUND (fp):
          </note>
          <u who="barbro_hietala_nordlund_c785b9" xml:id="i-a03a029d1aacc2c6-2" n="17a97c2a">
            <seg n="7eb1d3c5">
              Herr talman! Vem har ansvaret för exempelvis pipelines? Man måste
              ha tillstånd, och det finns ett medgivande men ingen har utnyttjat
              det. Det är riktigt. Men om en olycka inträffar vem har då ansvaret?
              Eftersom lagstiftningen handlar om transport av farligt gods borde
              väl också det här regleras i den? Det är min fundering.
            </seg>
            <seg n="b3b7f0e6">
              Visst är det säkrare att transportera på järnväg. Men vi rör
              oss fortfarande med risker. Det som jag tycker möjligen kvarstår
              efter detta viktiga tankeutbyte är att vi fäster olika stor vikt
              vid att risker föreligger. Jag menar att vi inte ska vara nöjda
              så länge det finns risker eftersom konsekvenserna av en olycka
              blir så kolossala. Även om det rör sig om en gång på miljonen
              så finns risken där, och så länge den finns så kan vi inte acceptera
              det.
            </seg>
            <seg n="b6584fe3">
              Herr talman! Jag tackar för ett bra tankeutbyte.
            </seg>
          </u>
          <note type="speaker" n="6a7701a5">
            Anf. 77 Försvarsminister LENI BJÖRKLUND (s):
          </note>
          <u who="unknown" xml:id="i-c4e1bbcc50439e11-2" n="b208d555">
            <seg n="e2e2ae19">
              Herr talman! Harald Nordlund och jag är överens om att ett fel
              här kan få förödande och allvarliga konsekvenser. Det är därför
              allt arbete ska handla om hur vi kan öka säkerheten. Däremot löser
              kanske inte en teknisk lösning alla problem. Den kan lösa något,
              men om man inte arbetar med säkerheten över hela fältet återstår
              det ändå risker som kan få nog så allvarliga konsekvenser.
            </seg>
            <seg n="b0f0d4d0">
              Jag är inte beredd att nu precis svara på hur ansvaret är om
              man transporterar i pipeline. Jag är inte säker på det. Man måste
              få en koncession för att ha rätt att göra det över huvud taget,
              och jag föreställer mig att den som sedan använder koncessionen
              för att transportera har ett stort ansvar att följa de regler
              som gäller.
            </seg>
            <seg n="248d9d64">
              Men när vi ändå tittar i propositionsarbetet så lovar jag att
              vi ska titta en extra gång om det gäller något särskilt som vi
              ska komma ihåg för pipelines, utan att för den skull nu precis
              tala om hur det i så fall skulle ske.
            </seg>
            <seg n="89a161f8">
              Jag har också haft vissa positiva tankar om flygbensin i pipelines
              till Arlanda. Men jag är nu glad för att vi åtminstone får det
              på järnväg och slipper ett stort antal landsvägstransporter i
              kombination med att vi får en enklare angöring när båtarna ska
              angöra land. Det tycker jag är viktiga steg på vägen. Jag tror
              att vi har mycket att lära oss innan vi slutligen vet hur vi ska
              transportera allt farligt gods som vi i vårt komplexa, moderna
              samhälle måste kunna ha gående i olika typer av transportslag.
            </seg>
          </u>
          <note n="fa2475fe">
            Överläggningen var härmed avslutad.
          </note>
          <note n="3bc23af0">
            12 § Anmälan om inkomna uppteckningar från EU-nämndssammanträden
          </note>
          <note n="d35c5e3d">
            Förste vice talmannen anmälde att uppteckningar från EU-nämndens
            sammanträden fredagen den 17 december 2004 och fredagen den 14
            januari 2005 inkommit.
          </note>
          <note n="1d1f5276">
            13 § Förnyad bordläggning
          </note>
          <note n="1ef0ae46">
            Föredrogs och bordlades åter
          </note>
          <note n="2c7a27b6">
            14 § Bordläggning
          </note>
          <note n="c9d4bb99">
            Anmäldes och bordlades
          </note>
          <note n="a846eca3">
            15 § Anmälan om interpellationer
          </note>
          <note n="8b87eb27">
            Anmäldes att följande interpellationer framställts
          </note>
          <note n="f1a55656">
            den 1 februari
          </note>
          <note n="4b98dc53">
            Lena Adelsohn Liljeroth
          </note>
          <note n="1de364b5">
            Jan Ertsborn
          </note>
          <note n="52f82a2a">
            Gunnar Andrén
          </note>
          <note n="ebcfcec7">
            Marietta de Pourbaix-Lundin
          </note>
          <note n="e4e715c9">
            Martin Andreasson
          </note>
          <note n="1fa4bbbc">
            Interpellationerna redovisas i bilaga som fogats till riksdagens
            snabbprotokoll tisdagen den 8 februari.
          </note>
          <note n="a9bb109a">
            16 § Anmälan om frågor för skriftliga svar
          </note>
          <note n="09a440e1">
            Anmäldes att följande frågor för skriftliga svar framställts
          </note>
          <note n="a03728ff">
            den 31 januari
          </note>
          <note n="5e183aa4">
            Ann-Kristine Johansson
          </note>
          <note n="f777507a">
            Elina Linna
          </note>
          <note n="908b9fca">
            Henrik von Sydow
          </note>
          <note n="908b9fca">
            Henrik von Sydow
          </note>
          <note n="908b9fca">
            Henrik von Sydow
          </note>
          <note n="0ed89810">
            Johan Löfstrand
          </note>
          <note n="f7516bfe">
            Ulla Löfgren
          </note>
          <note n="f1a55656">
            den 1 februari
          </note>
          <note n="79948894">
            Cecilia Widegren
          </note>
          <note n="176e5c0f">
            Liselott Hagberg
          </note>
          <note n="bebe64c0">
            Tobias Krantz
          </note>
          <note n="866e5aef">
            Frågorna redovisas i bilaga som fogats till riksdagens snabbprotokoll
            tisdagen den 8 februari.
          </note>
          <note n="0896651e">
            17 § Anmälan om skriftliga svar på frågor
          </note>
          <note n="c73786e9">
            Anmäldes att skriftliga svar på följande frågor inkommit
          </note>
          <note n="4740ecad">
            den 20 december
          </note>
          <note n="721fa226">
            Henrik S Järrel
          </note>
          <note n="e360d275">
            den 26 januari
          </note>
          <note n="1b28e76b">
            Sten Tolgfors
          </note>
          <note n="2537de82">
            den 27 januari
          </note>
          <note n="e6e3a62b">
            Inger Lundberg
          </note>
          <note n="e5b312e5">
            den 28 januari
          </note>
          <note n="0b014e37">
            Ulla Hoffmann
          </note>
          <note n="cf511192">
            Yilmaz Kerimo
          </note>
          <note n="444f99e2">
            Birgitta Ohlsson
          </note>
          <note n="0b014e37">
            Ulla Hoffmann
          </note>
          <u who="unknown" xml:id="i-ea437df7604750de-2" n="b208d555">
            <seg n="9929c921">
              Torsten Lindström
            </seg>
          </u>
          <note n="db5750df">
            Gustav Fridolin
          </note>
          <note n="97e2865b">
            Hillevi Engström
          </note>
          <note n="55758bc5">
            Cecilia Wikström
          </note>
          <note n="0091c594">
            Svar 2004/05:555 redovisas i bilaga som fogats till riksdagens
            snabbprotokoll tisdagen den 18 januari.
          </note>
          <note n="4262e354">
            Övriga svar redovisas i bilaga som fogats till riksdagens snabbprotokoll
            tisdagen den 8 februari.
          </note>
          <note n="b0b7291a">
            18 § Kammaren åtskildes kl. 19.39.
          </note>
          <note n="30d7d3e1">
            Förhandlingarna leddes
          </note>
          <note n="a4f71959">
            /Monica Gustafson
          </note>
        </div>
      </body>
    </text>
  </TEI>
</teiCorpus>
