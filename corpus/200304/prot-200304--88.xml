<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2003</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2003</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200304--88</head>
          <docDate when="2003-03-25">2003-03-25</docDate>
        </div>
      </front>
      <body>
        <div>
          <note n="7c2e9263">
            ﻿
          </note>
          <note n="5ce1ee0e">
            Riksdagens protokoll
          </note>
          <note n="53ee0e8b">
            2003/04:88
          </note>
          <note type="date" n="4b985415">
            Torsdagen den 25 mars
          </note>
          <note n="c897405c">
            Kl. 12:00 - 21:28
          </note>
          <note n="51f8be25">
            1 § Aktuell debatt: Lika rättssäkerhet och rättstrygghet för
            kvinnor och män
          </note>
          <note type="speaker" n="0c3f1f13">
            Anf. 1 MARIA LARSSON (kd):
          </note>
          <u who="maria_larsson_49fd18" xml:id="i-7829fb1cf8de49d4-0" n="f8c31fdd">
            <seg n="dbb48999">
              Herr talman! Brottsofferjouren i Karlstad träffar regelbundet
              ungdomar i årskurs 8 och på gymnasiet. De brukar ställa frågan
              till ungdomarna så här: En tjej är ute på fest, är lite utmanande
              klädd, dansar med en kille, följer med honom hem, kelar lite,
              men säger sedan nej och blir då våldtagen tycker ni att den tjejen
              får skylla sig själv? Vad tror ni att ungdomarna svarar? Vad tror
              justitieministern? Så gott som 100 % av ungdomarna svarar: Ja,
              hon får skylla sig själv.
            </seg>
            <seg n="760a9d19">
              Herr talman! Kristdemokraterna ser allvarligt på varje tillfälle
              då människovärdet kränks. Alla människor har samma värde, och
              ingen har rätt att respektlöst kränka någon annan ingen. Människovärdet
              förändras inte om man har kort kjol eller är berusad.
            </seg>
            <seg n="4595b8a8">
              Detta är och måste vara en grundläggande princip i ett rättssamhälle.
              Därför är det oroande när Christian Diesen, professor i straffrätt,
              visar att 95 av 100 kvinnor som har gjort anmälan om våldtäkt
              får beskedet att deras ärende har lagts ned. Handlar den statistiken
              om samma strukturer som ungdomarna i Karlstad ger uttryck för,
              att en man har rätt att sexuellt kränka en kvinna om hon räcker
              honom lillfingret?
            </seg>
            <seg n="bbb35c9f">
              Herr talman! Kristdemokraterna har begärt den här debatten i
              förhoppning att den ska bli konstruktiv, där förslag kan föras
              fram och tas till vara. Hur förändrar vi attityder i ett samhälle
              där en stark sexualisering präglar TV, tidningar och Internet?
              Hur förebygger vi våld? Och hur skapar vi rättssäkerhet när sexuella
              övergrepp ändå sker?
            </seg>
          </u>
          <note type="speaker" n="525c0f33">
            Anf. 2 Justitieminister THOMAS BODSTRÖM (s):
          </note>
          <u who="thomas_bodstrom_3aff3a" xml:id="i-8fc1ab92391ee478-0" n="77b0a533">
            <seg n="3cca52b8">
              Herr talman! Tack, Maria Larsson, som har tagit initiativ till
              den här debatten. Det här är någonting som har diskuterats väldigt
              mycket det senaste året. Det ska vi vara glada för. Det värsta
              som skulle kunna hända är att den här debatten tystnar. Det vore
              också det största sveket mot de unga flickor och kvinnor som råkar
              väldigt illa ut.
            </seg>
            <seg n="0df32b68">
              Det här är en fråga som samtliga partier i riksdagen prioriterar
              högt. Det är också en sak som vi i regeringen gör vad vi kan åt
              för att åstadkomma så bra resultat som möjligt.
            </seg>
            <seg n="a3392add">
              Jag tycker att man kan dela in det arbete vi gör i fyra delar.
              Det första är förstås resurser till myndigheter, det andra är
              styrning av myndigheter, det tredje är lagstiftning och det fjärde
              är internationellt arbete.
            </seg>
            <seg n="e5031b23">
              När det gäller resurser ska jag inte säga så mycket mer än att
              ni vet att det pågår en väldigt stor satsning på rättsväsendet
              i år. Enbart polisen får jämfört med förra året 800 miljoner kronor
              mer. Det har sedan vändningen kom 2001 blivit 1 100 fler poliser,
              ungefär hälften vanliga poliser och hälften civilanställda. Den
              här satsningen kommer vi att fortsätta. Ni känner också väl till
              att pengar ska föras över från försvaret till rättsväsendet. Men
              det räcker förstås inte att bara se till att det blir ökade resurser.
              Det behövs mycket mer än så.
            </seg>
            <seg n="8562de53">
              En sak som är viktig när det gäller kontakten med myndigheter
              och myndigheters utveckling är att myndigheterna fortsätter sitt
              arbete med bemötande av brottsoffer. Här säger många personer
              som jobbar inom kvinnojourer att det har blivit bättre, speciellt
              hos polisen. Det är roligt att höra. Men det råder inget tvivel
              om att man kan bli ännu bättre.
            </seg>
            <seg n="29bbc950">
              Det här har vi tagit fasta på. I regleringsbrev har vi just understrukit
              till polis och domstolsverk hur viktigt det är att man fortsätter
              utbildningen om hur brottsoffer ska bemötas. Det vi kan se, även
              om det inte är så låga tal som nämns här och i den studentuppsats
              som Christian Diesen har refererat till, är att det är väldigt
              stora skillnader regionalt. Det kan skilja mellan 10 % och 30
              % när det gäller ärenden som går till åtal.
            </seg>
            <seg n="0eed987e">
              Bara det faktum att det är stora skillnader visar ju att när
              man har gjort stora ansträngningar kan man också åstadkomma gott
              resultat. Det är inte bara så att det är väldigt svårt att fälla
              någon till ansvar när ord står mot ord utan vi kan se att det
              finns stora skillnader. Detta faktum ger alltså vid handen att
              här är utbildning viktig.
            </seg>
            <seg n="a7b1ec0a">
              Det är också viktigt att i arbetet med attityder börja tidigt.
              Det är därför som vi nu också ser över hur juristutbildningen
              fungerar när det gäller jämställdhet. Jämställdheten ska prägla
              alla dessa myndigheters arbete, men alltså också juristlinjen.
              Många av de attityder som vi inte anser ska finnas i det svenska
              rättsväsendet bygger faktiskt på bristande jämställdhet.
            </seg>
            <seg n="677bbac2">
              När det sedan gäller lagstiftning bygger mycket av det som jag
              nu berättat om på den brottsofferproposition som lades fram 2001.
              Den handlade just om att myndigheterna måste bli bättre på att
              skaffa sig kunskaper om bemötande av brottsoffer, om samverkan
              mellan myndigheterna, om samverkan mellan myndigheter och ideella
              organisationer och om att forskningen om brottsoffer måste bli
              bättre. Vi har mycket forskning kring gärningsmän, men alltför
              lite om brottsoffer. Men nu ökar den, och det är positivt.
            </seg>
            <seg n="1bc96639">
              Vi har också som ett viktigt led infört besöksförbud även i det
              gemensamma hemmet. Det blev ganska starkt ifrågasatt i början,
              men efterhand var det någonting som jag tror att de allra flesta
              till slut ansåg var bra. Det var ingen liten lucka i lagen som
              täpptes till utan övergrepp i det gemensamma hemmet är 60 % av
              de övergrepp som sker. Det var ett viktigt steg. Det trädde i
              kraft den 1 september förra året.
            </seg>
            <seg n="dd4bc731">
              Men det största arbetet och det kanske största lagstiftningsarbetet
              under den här mandatperioden på vårt område är naturligtvis sexualbrottslagstiftningen.
              Det började med den kommitté som arbetade från 1998 till 2001,
              i tre års tid. Det var någonting som alla partier deltog i, och
              den lade sedan fram väldigt intressanta förslag.
            </seg>
            <seg n="17ccd275">
              Ibland sägs det helt felaktigt att ingenting har hänt. Det har
              det visst gjort. Bland annat har brottet människohandel införts.
              De som påstår detta bör nog fundera lite närmare.
            </seg>
            <seg n="6cb8f226">
              Däremot var det så att man tog ett väldigt viktigt steg i den
              här kommittén. Man sade nämligen att man ska kunna bli dömd för
              våldtäkt även i flera situationer än i dag när det är våld och
              hot om våld. Man ansåg att fall med kvinnor som är så kraftigt
              berusade att de inte kan göra motstånd också ska kunna bedömas
              som våldtäkt.
            </seg>
            <seg n="1d1638d7">
              Det här tyckte jag var ett väldigt viktigt steg. Men det visade
              sig när förslaget gick ut på remiss att det blev en väldigt stark
              kritik. I korthet gick den kritiken ut på att detta är alldeles
              för otydliga gränser. Vad händer om den här kvinnan dricker ännu
              mer, så att hon somnar? Är det då inte att anse som våldtäkt?
            </seg>
            <seg n="74fa9e04">
              Då hamnade vi på våren i den situationen att det av demokratiska
              skäl kanske inte skulle gå att föra fram detta, när alla kom med
              sådan kraftig kritik. Dessutom måste man säga att det låg en hel
              del i den. Det är ju inte lättare att värja sig när man sover
              än när man är kraftigt berusad.
            </seg>
            <seg n="17a95775">
              Vi hade då valet att starta en ny sexualbrottskommitté, som då
              skulle jobba ett par år framåt i tiden, eller att försöka göra
              arbetet själva på Justitiedepartementet. Vi valde det senare,
              därför att detta är ett mycket angeläget arbete. Det fanns ändå
              så starkt stöd bland partierna, och vi kunde se kritiken så tydligt.
            </seg>
            <seg n="35b86add">
              I det förslag som nu föreligger utvidgar vi våldtäktsbegreppet
              till att gälla inte bara det som Sexualbrottskommittén föreslog,
              alltså när människor är så kraftigt berusade att de inte kan göra
              motstånd, utan också när de är i sovande tillstånd eller har funktionshinder
              och därigenom inte kan göra motstånd.
            </seg>
            <seg n="2ff2b2bf">
              Det här är en modernisering av lagen. Det är en förändring av
              lagen som jag tror ligger i linje med samhällets utveckling och
              synen på brottsoffer. Jag tror också att det är på det sättet
              att en kvinna som vaknar och får reda på att flera personer har
              förgripit sig sexuellt på henne just känner sig våldtagen, och
              då ska vi kalla det vid dess rätta namn.
            </seg>
            <seg n="39e850a4">
              Det här har också fått en viss kritik. Man har sagt att det inte
              går att införa saker som man inte vet om är straffbart. Det är
              en märklig invändning eftersom sexuellt utnyttjande är straffbart
              redan i dag. Det är precis samma gränser vi talar om. Men samhället
              ser mer allvarligt på det och har möjligheter att döma till högre
              straff. Framför allt är det en anpassning och modernisering som
              är i takt med tiden.
            </seg>
            <seg n="53e7026d">
              Förslaget innehåller flera olika delar. Jag ska återkomma till
              dem, men jag ska i mitt inledningsanförande nämna något om det
              internationella arbetet.
            </seg>
            <seg n="e7091156">
              Vi kan inte bara ägna tid åt ett ökat skydd åt de ungdomar och
              kvinnor som blir utsatta i Sverige. Vi kan inte stillasittande
              titta på på det som sker ute i andra länder. Det har varit en
              stark drivkraft för Sverige och ska fortsätta att vara det. Vi
              drev länge under 1990-talet bland annat Anita Gradin gjorde ett
              fantastiskt arbete, men också en del andra frågan om människohandel.
              Den bemöttes med skepsis. Vad är det för fråga? Det är väl inte
              det som är viktigast. Det finns andra saker att bry sig om. Som
              alla känner till, och som alla stod bakom, lyckades vi under vårt
              ordförandeskap att nå en överenskommelse om gemensamma bestämmelser
              och gemensamma straff för människohandel. På så sätt fick vi en
              lagstiftning som överensstämde med alla länder i EU och som de
              nya kandidatländerna ska anpassa sig till.
            </seg>
            <seg n="8d52a909">
              Det här var ett stort och viktigt steg. Det gjorde vi från svensk
              sida, och det är inget tvivel om att det under vårt ordförandeskap
              var den i särklass viktigaste frågan.
            </seg>
            <seg n="3b4dc4d8">
              Det räcker förstås inte med att ha en gemensam definition om
              straff och lagstiftning. Vi måste gå vidare. Det arbetet driver
              vi på i Europol och Eurojust men också i det nordiska arbetet
              där är det många diskussioner och i Östersjösamarbetet. Vi lyfter
              fram de uppgifter vi får från polisen, sambandet mellan sexköpslagen
              och det faktum att vi är förskonade från människohandel jämfört
              med många andra länder, bland annat våra nordiska länder. Det
              här har väckt ett intresse för vår sexköpslag. Det har väckt ett
              par av våra nordiska länder. Ryssland är intresserat av lagen.
              Irland är intresserat av lagen. Vi försöker sprida detta. Det
              är genom internationellt arbete vi kan nå resultat. Vi får inte
              se frågan som något som bara finns innanför våra nationsgränser.
              Vi måste fortsätta att arbeta hårt för att nå förbättringar, för
              att ge den hjälp och det stöd som dessa unga kvinnor behöver.
              Det kan vi göra bara genom att arbeta på bred front.
            </seg>
          </u>
          <note type="speaker" n="36c0380d">
            Anf. 3 MARIA LARSSON (kd):
          </note>
          <u who="maria_larsson_49fd18" xml:id="i-7829fb1cf8de49d4-1" n="f8c31fdd">
            <seg n="3b6fc71f">
              Herr talman! Tack, justitieministern, för svaret. Vi kristdemokrater
              anser att polisen har för lite resurser. Vi lägger fram förslag
              om mer resurser där eftersom vi ser att poliserna är för få och
              inte räcker till. Där har vi säkert en stor del i förklaringen.
            </seg>
            <seg n="d50f5393">
              Ministern redogjorde här för lagstiftningsarbetet. Det går med
              snigelfart och behöver skyndas på. Men det var intressant att
              ministern bekräftade att attityder också spelar roll. Året är
              2004, och vi hade hoppats att kvinnor och män skulle behandlas
              jämlikt och ha samma möjligheter. Jag blev förvånad över Karlstadsungdomarnas
              attityd, som var så entydig: Tjejen får skylla sig själv. Jag
              menar att något i grundarbetet, i normöverföringen, har gått snett
              när en ung generation inte ser att det faktiskt inte är offret
              som är skyldigt, att ett nej alltid måste respekteras.
            </seg>
            <seg n="9336b22d">
              Vi kristdemokrater talar ofta om attityder och värderingsfrågor
              som viktiga förebyggande åtgärder. Det är ingen tillfällighet.
              Aldrig har det varit viktigare än nu. Ju starkare den kommersialiserade
              värld vi lever i blir, desto större motkrafter behövs i form av
              värderingar som karta och kompass för livet. Det är att arbeta
              förebyggande. Vi måste impregnera ungdomar mot MTV-bilden att
              alla kvinnor är våp och klargöra att sexualitet à la porrfilm
              faktiskt inte är vad alla tjejer och killar vill ha. JämO:s statistik
              visar att så gott som alla pojkar i årskurs 9 har tittat på porrfilm.
              Det behövs motbilder, justitieministern.
            </seg>
            <seg n="385d37d8">
              Herr talman! Könsmönster skapas tidigt. Därför är arbetet med
              attityder och värderingar så centralt. Tidigt i uppväxten läggs
              grunden för hur vi ser på oss själva och på varandra. Föräldrar
              kan ge sina barn trygghet i sig själva och tillit till andra.
              Barnomsorgspersonal och skola ska fortsätta det arbetet. Skolans
              värdegrund, vilande på grunden för ömsesidig respekt för varandra,
              måste finnas närvarande i skolvardagen. Skolan får inte lämna
              walk over. Alla kränkningar måste uppmärksammas inte minst könsord
              som tilltal. Det ska vara nolltolerans. Är justitieministern beredd
              att skriva under på det? Varje gång, om och om igen, måste vi
              vuxna säga ifrån att det är oacceptabelt att en tjej kallas hora.
              Det gör skillnad om vi bryr oss. Det gör skillnad om det finns
              goda förebilder kring unga människor som är i färd med att bilda
              sig en egen könsidentitet.
            </seg>
            <seg n="d253cfb3">
              Samma könsmaktsstrukturer ser vi i våldtäktsmålen. Som motkraft
              behövs också här mer kunskap. Beslut som fattas utan kunskap är
              farliga, vare sig de fattas i riksdagen eller i domstolarna.
            </seg>
            <seg n="5cccec8f">
              Kunskap behövs hos sjukvårdspersonal, som ofta är först ut att
              möta en våldtagen kvinna. Kunskap behövs hos brottsofferjourerna
              och kvinnojourerna om att deras insats är otroligt viktig, trots
              att de får alltför lite samhällsstöd. Kunskap behövs hos polisen,
              som ibland tror att kvinnan samtycker om hon inte skriker trots
              att hon är paralyserad av skräck. Kunskap behövs hos de åklagare
              som inte förmått lyfta fokus från brottsoffer till brottsling.
              Brottsoffret får aldrig göras till brottsling bara för att hon
              är kvinna. Domstolsförhandlingen vid ett våldtäktsmål måste handla
              om huruvida han har tagit reda på om hon ville, inte om hon har
              gjort motstånd eller om hon har uttryckt att hon inte ville. I
              alltför många domar förekommer beskrivningar om hur kvinnan var
              klädd, om hon druckit och så vidare. Mycket sällan beskrivs gärningsmannens
              dryckesvanor eller hans sexuella erfarenheter.
            </seg>
            <seg n="1cfd3df0">
              Herr talman! Christian Diesens forskning visar också att det
              är slumpen som styr om en anmälan om våldtäkt leder till förundersökning.
              Chansen ökar om kvinnan är välutbildad och har blivit överfallen
              på öppen gata av en försupen man. Då är möjligheterna som störst.
              Men om den överfallna kvinnan är hemlös och mannen har hög status
              görs nästan aldrig någon förundersökning. Dessutom verkar det
              bero på om den polis och den åklagare som handhar ärendet är drivande
              och intresserade.
            </seg>
            <seg n="682fb8a3">
              Herr talman! Det är dags att ersätta den slumpmässigheten med
              trygghet, kvalitet, ansvarstagande och kunskap i rättsförfarandet.
              Att justitieministern har skickat regleringsbrev till Rikspolisstyrelsen
              och Riksåklagaren är väl bra, men det kommer inte att räcka. Vad
              vill justitieministern göra för att förstärka arbetet med attityder
              i vårt land? Ser justitieministern värdet av en värdekommission?
              Vilka åtgärder är justitieministern beredd att vidta för att säkerställa
              att alla får en rättssäker behandling, inte minst kvinnor vid
              våldtäktsmål? Är det inte dags att sätta JämO på spåret i domstolarna?
            </seg>
          </u>
          <note type="speaker" n="dbe9a77d">
            Anf. 4 BEATRICE ASK (m):
          </note>
          <u who="beatrice_ask_084111" xml:id="i-c82a3b5e46fc8844-0" n="2592f216">
            <seg n="7369a0c0">
              Herr talman! Många anmälningar som kommer in till polisen avskrivs
              en hel del utan utredning. När det gäller många allvarliga brott
              når man aldrig så långt att åtal väcks och att rätt kan skipas.
              Det gäller olika typer av brott, och konsekvenserna drabbar både
              män och kvinnor. Orsakerna till att det blir så är naturligtvis
              flera, och riksdagen har ett ansvar att försöka komma till rätta
              med bristerna. Det handlar om resurser. Polis och åklagare tvingas
              faktiskt prioritera bland ärenden, och mål som kan bevisas kommer
              alltid först.
            </seg>
            <seg n="ae2029e2">
              Bakgrunden till begäran om dagens debatt är samhällets misslyckande
              när det gäller att minska och förebygga våldtäkter. Antalet anmälningar
              ökar, men uppklaringsprocenten ligger fortfarande på en beklämmande
              låg nivå. Det är allvarligt. Orsakerna måste naturligtvis redas
              ut.
            </seg>
            <seg n="15e1f30a">
              Regeringen hade utlovat en proposition med anledning av Sexualbrottskommitténs
              betänkande, och vi har nu fått en förklaring från ministern om
              orsaken till förseningen. I stället för en proposition med konkreta
              förslag för att göra lagstiftningen bättre tvingas man häromdagen
              läsa i Göteborgs-Posten att regeringens statsorgan BRÅ arbetar
              för att ta fram vad som ligger bakom brotten. Det görs med förhoppningen
              att man ska kunna ringa in för kvinnor farliga och särskilt utsättande
              situationer, så att informationen om rapporten och nu citerar
              jag ordagrant kan få kvinnor av ren självbevarelsedrift att undvika
              sådana situationer. I övrigt kanske i form av att man ändrar lagstiftningsterm
              eller så.
            </seg>
            <seg n="8de3bac3">
              Herr talman! Kvinnor som utsätts för våldtäkt ska inte skylla
              sig själva. Det är pinsamt att behöva läsa att statliga myndighetspersoner
              uttrycker sig så och att detta är tankegångarna i ett arbete som
              bedrivs för att förbättra situationen.
            </seg>
            <seg n="8f468531">
              Fokus måste i stället sättas på förövarna. Det behövs konkreta
              kunskaper, forskning om den som våldtar och resoluta behandlingsprogram
              inom kriminalvården för dem som döms. Dessutom måste lagstiftningen
              förbättras. Domstolarna som ibland också får kritik av ledamöter
              här i kammaren dömer efter lagen. Därför är det viktigt att ställa
              frågan till justitieministern: När tänker regeringen landa i sitt
              beredningsarbete och lägga ett konkret förslag med anledning av
              Sexualbrottskommitténs betänkande?
            </seg>
            <seg n="d83c6d16">
              Det behövs också insatser för att se till att utredningar görs
              och att brott dokumenteras. De som gör den här typen av övergrepp
              återfaller tyvärr då och då. Om en anmälning inte kan leda till
              lagföring kan den kanske i alla fall stärka bevisningen i ett
              senare fall. Det är en anledning till att polisen måste ledas
              av den bestämda viljan att ta itu med frågorna, även när utgångsläget
              verkar svårt. Det är en resursfråga, och vi ska påminna om det
              när vi behandlar budgeten. Men det är naturligtvis också en attitydfråga.
            </seg>
            <seg n="caa9e285">
              Av Rikspolisstyrelsens årsredovisning framgår det påpekade ministern
              att polisen har gjort positiva framsteg när det gäller att arbeta
              mot våldsbrott som drabbar kvinnor.
            </seg>
            <seg n="708c2d5f">
              Skillnaderna mellan olika distrikt är oacceptabla. Det visar
              sig att vissa myndigheter släpar efter när det gäller att organisera
              och genomföra polisarbetet mot bland annat våldtäkter. Vilka direktiv
              kommer regeringen nu att ge Rikspolisstyrelsen med anledning av
              den här redovisningen? Utbildning är en sak, men det räcker inte.
              Familjevåldsenheter har visat sig vara ett bra sätt att arbeta
              på, och många myndigheter har inte ens kommit i gång med att organisera
              sådana.
            </seg>
            <seg n="2d300e11">
              Temat för dagens debatt är vidare än våldtäktsproblematiken.
              Våld mot kvinnor är mer än sexuella övergrepp. Statsmakterna har
              därför sedan 1980-talet genomfört många åtgärder i syfte att förebygga
              våld mot kvinnor. Misshandlade kvinnors rättsliga ställning har
              stärkts, och det är bra. Straffen har blivit hårdare det var också
              nödvändigt. Ett nytt brott, kvinnofridskränkning, infördes i stor
              enighet 1998.
            </seg>
            <seg n="ff86a126">
              Det intressanta med kvinnofridsbestämmelsen är att den var ett
              försök att utgå ifrån brottsoffret och att den var så utformad
              att den skulle underlätta åtal mot gärningsmän som upprepat kränkt
              närstående kvinnor. Flera olika brott skulle kunna bedömas samtidigt,
              och det skulle finnas förståelse för att misshandlade kvinnor
              inte alltid vet exakt vilken dag eller vilken tid det ena eller
              det andra slaget träffade.
            </seg>
            <seg n="92ba3ae8">
              Den uppföljning som jag har tagit del av när det gäller detta
              tyder på att resultatet inte riktigt har blivit det som riksdagen
              avsåg.
            </seg>
            <seg n="b11a4a18">
              Då kommer jag osökt in på att i juni förra året överlämnade regeringens
              nationella råd för kvinnofrid sin rapport till regeringen med
              förslag till ett antal olika statsråd. Justitieministern fick
              inte mindre än tolv förslag, och tiden medger inte att jag räknar
              upp alla. Men en enkel och väldigt viktig fråga för oss moderater
              är: När kommer regeringen att exempelvis det var ett förslag från
              detta råd ta initiativ till en utvärdering av de gångna årens
              rättspraxis i kvinnofridsmål? Att en sådan behövs har vi moderater
              påtalat länge, och jag tycker att det var väldigt bra att rådet
              förde fram detta. Men vilket svar får vi av Thomas Bodström?
            </seg>
          </u>
          <note type="speaker" n="8ed96bb4">
            Anf. 5 JOHAN PEHRSON (fp):
          </note>
          <u who="johan_pehrson_2d741c" xml:id="i-d3cf49d1ed482076-0" n="627515ef">
            <seg n="4d149f21">
              Herr talman! För oss liberaler är det tydligt att det tyvärr
              går att anlägga ett könsmaktsperspektiv eller ett mer generellt
              socialt perspektiv på det mesta i vårt samhälle, så även på hur
              de rättsvårdande myndigheterna sköter sitt uppdrag. Därför är
              forskning och debatt om detta så viktigt. Jag vill tacka Kristdemokraterna
              för att de har tagit initiativ till denna debatt.
            </seg>
            <seg n="2ba75564">
              Det är uppenbart att arbetet för att förbättra bemötandet av
              våldsutsatta kvinnor behöver förbättras på alla nivåer i rättsväsendet.
              De flesta poliser, åklagare och domare gör självfallet enskilt
              fantastiska insatser utefter sina givna förutsättningar och gällande
              rätt. Vi måste också komma ihåg att brott som inte sällan begås
              utan vittnen är väldigt svåra att avgöra om man inte vill tumma
              på rättssäkerheten någonting som jag inte tror att någon här inne
              är beredd att göra.
            </seg>
            <seg n="cae39978">
              Lagstiftningen är i dag glasklar. Våld, inte minst sexualiserat
              våld, är förbjudet och belagt med stränga straff. Vissa efterlängtade
              förbättringar lär vara på väg, enligt besked från justitieministern.
              Det gäller inte minst att få våldtäktsbegreppet att bättre stämma
              överens med den hos både män och kvinnor rådande uppfattningen
              om vad som med ett normalt språkbruk är att klassa som våldtäkt.
            </seg>
            <seg n="ad4dd2b8">
              Herr talman! Det är väl trots allt ingen som tror att traditioner
              och attityder enkelt kan lagstiftas bort genom att vi här i riksdagen
              trycker på knappar och stiftar en lag. Bara några år innan justitieministern
              inledde sin utbildning på juristlinjen kom våldtäkt av äkta make
              att hamna under allmänt åtal. Innan dess var detta att betrakta
              som en springnota från krogen. Detta var 1981. Traditioner är
              svåra att bryta, men det krävs att vi gör det.
            </seg>
            <seg n="208d680d">
              Det finns massor att göra för att förbättra bemötandet av kvinnor
              som utsatts för brott. För dem som arbetar med brottsoffer och
              processrätt är problemet klart. Trots att våra domstolar, ytterst
              Högsta domstolen, arbetat fram en rättspraxis om att ett enkelt
              nej räcker för att markera att en fortsatt sexuell aktivitet från
              en man är att betrakta som våldtäkt finns det tveksamheter i hur
              polis och åklagare behandlar detta faktum när det gäller anmälningar
              av våldtäkt. Arbetet måste bedrivas på bred front.
            </seg>
            <seg n="18413f9a">
              Det grundläggande problemet och drivkraften bakom allt våld mot
              kvinnor ligger i att det finns ett antal män i vårt samhälle som
              springer runt med en förvriden syn på sin rätt att använda våld,
              säkert i allmänhet men mot kvinnor i synnerhet. Deras bristande,
              ibland rent sjukliga, verklighetsuppfattning har inte sällan sin
              grund i en egen miserabel uppväxt, men denna verklighet är aldrig
              ett försvar för en mans beteende.
            </seg>
            <seg n="dc22be69">
              Här behövs kraftfulla förebyggande insatser av både män och kvinnor
              gentemot i huvudsak vissa män. Socialtjänsten måste kunna gå in.
              Kriminalvården måste kunna behandla och poliser agera. För min
              del tycker jag personligen att arbetet för jämställdhet i vårt
              samhälle kanske måste börja så tidigt som i förskolan.
            </seg>
            <seg n="84fba2ef">
              Riksåklagaren och Rikspolisstyrelsen har reagerat kraftfullt
              på uppgiften att det i ett avgränsat urval av fall visat sig att
              95 av 100 anmälningar av våldtäkt inte har lett till något annat
              än att ärendena har lagts ned. Gemensamt för dessa centrala myndigheter
              för att skipa rättvisa är att de är överens om att förstahandsåtgärderna
              vid en anmälan måste bli bättre någonting som vi har pratat om
              i justitieutskottet i många år. Kunskaperna måste öka, och kanske
              till och med en och annan attityd fortfarande förändras just i
              rättsväsendet.
            </seg>
            <seg n="d0f9b5cf">
              Ansvaret för att dessa förbättringar blir möjliga är regeringens.
              Genom en budget, tydliga regleringsbrev och omfattande informell
              styrning måste Thomas Bodström och regeringen sätta kraft bakom
              sina ord och komma till rätta med dessa utmaningar. Det är ändå
              så att få poliser, otillräcklig organisationsförmåga och avsaknad
              av åklagarresurser alltid kommer att innebära att de allra svåraste
              brotten, med de sämsta bevislägena, kommer att avskrivas eller
              läggas ned.
            </seg>
            <seg n="0ef2aeb2">
              Men det gäller inte bara polis och åklagares behov av att som
              en helhet skärpa upp sitt arbete. Rättsintygen måste bli bättre.
              Vid utskottets föredragning nyligen i fråga om Rättsmedicinalverket
              framgick det tydligt att det finns en hel del att göra framöver.
            </seg>
            <seg n="98d5a720">
              Hotade och förföljda kvinnors integritet sätts alltid på undantag
              jämfört med den man som hotar. Här behöver lagstiftningen förbättras.
              För någon månad sedan hade jag och justitieministern en ordväxling
              om detta, men det besked jag fick från justitieministern var:
              utredningar, utredningar, utredningar.
            </seg>
            <seg n="b29d2724">
              Stödet till brottsofferjourer och kvinnojourer, som stöttar brottsoffer,
              måste säkras. När myndigheter och staten har misslyckats med att
              garantera någon medborgare den fysiska tryggheten får man inte
              snåla med det stödjande och det reparativa arbetet.
            </seg>
            <seg n="c6ff8eb9">
              Herr talman! Ett nej är alltid ett nej, och för att det ska bli
              verklighet för fler kvinnor måste regeringen agera mer kraftfullt.
            </seg>
          </u>
          <note type="speaker" n="cd12266c">
            Anf. 6 ROLF OLSSON (v):
          </note>
          <u who="rolf_olsson_2d3bf9" xml:id="i-1a92b8449e80d8bd-0" n="5d9dbe2d">
            <seg n="22d6f6de">
              Herr talman! Dagens aktuella debatt, som Kristdemokraterna har
              begärt, om lika rättssäkerhet och rättstrygghet för kvinnor och
              män är ett ständigt aktuellt ämne och ett mycket vittomfattande
              fält för diskussion. Begäran utgår från en debattartikel av Christian
              Diesen där han redovisar studier kring att en mycket hög andel
              av anmälda våldtäkter i Helsingfors och Uppsala läggs ned, ofta
              utan utredning. Även om situationen kan se annorlunda ut i andra
              delar av landet är det givetvis mycket alarmerande.
            </seg>
            <seg n="f1546f36">
              Uppgifterna pekar på att det råder stora systematiska skillnader
              i rättssäkerhet och rättstrygghet mellan män och kvinnor. Det
              är tyvärr ganska lätt, på många områden inom rättspolitiken, att
              se att kvinnor fortfarande i allra högsta grad har en sämre position
              än män. Där måste vi arbeta mycket hårt för att stärka kvinnornas
              rättssäkerhet.
            </seg>
            <seg n="7bcbcb9a">
              Vi i Vänsterpartiet, som är ett feministiskt parti, ser inte
              dessa skillnader i rättssäkerhet mellan män och kvinnor som en
              tillfällighet, utan de är en följd av och en del av den patriarkala
              könsmaktsstruktur som råder i hela samhället. Överallt på jorden
              finns dessa strukturer, dessa mönster. Jag dristar mig att säga
              att de finns, som bekant, i talibanernas Afghanistan, och de finns
              här i Sverige.
            </seg>
            <seg n="1460f37a">
              Det är en insikt som alltfler kvinnor och män i grunden vill
              bekämpa. Alltfler politiskt aktiva från olika partier debatterar
              och lägger fram förslag som är ägnade att i grunden ändra dessa
              uråldriga strukturer. Det är glädjande om också Kristdemokraterna
              nu tar initiativ och driver på för att bryta könsmaktsordningen.
            </seg>
            <seg n="7c20254b">
              Det första som måste till för att vi ska kunna få en förändring
              är just insikt i den ordning som råder. Medvetenheten måste bestå
              i att den patriarkala könsmaktsstrukturen faktiskt existerar.
              På det följer att vi inte eftersträvar särbehandling av kvinnor.
              Det är i själva verket den situationen som råder i dag, och det
              vill vi ändra på.
            </seg>
            <seg n="69851f89">
              Det finns också en hel del föreställningar och uppfattningar
              som måste ifrågasättas. Det finns till exempel representanter
              för domstolsväsendet som säger att de inte kan utbilda sig i könsmaktsfrågor,
              eftersom det skulle kunna påverka objektiviteten. En sådan inställning
              hindrar en utveckling för verklig likabehandling och likhet inför
              lagen.
            </seg>
            <seg n="017aa389">
              Den undersökning som Diesen hänvisar till visar tydligt att det
              förutom könsmakt ofta är en fråga om klass och social situation.
              Är det således möjligt att våldta en missbrukande kvinna? Är det
              möjligt att våldta en prostituerad kvinna? Kan en man från överklassen
              vara våldtäktsman, i synnerhet när offret är en fattig invandrarkvinna?
              Jag menar att det är oerhört viktiga frågor att ställa.
            </seg>
            <seg n="4fcf70d3">
              När det gäller polisens utredningar får vi inte, menar jag, hamna
              i fällan och tro att det enbart är en fråga om resurser. Det finns
              exempel på ärenden där det trots förekomst av en känd misstänkt
              gärningsman inte ens har blivit ett regelrätt förhör. Vi måste
              erkänna att det faktiskt handlar om organisation, vilja och kunskap.
            </seg>
            <seg n="4c4c62df">
              I det 121-punktsprogram som s, v och mp samarbetar kring finns
              en mängd punkter som är ägnade att förbättra möjligheterna för
              kvinnor och män att ha samma möjligheter, rättigheter och skyldigheter
              på olika samhällsområden. En del av dem har direkt bäring på arbetet
              i justitieområdet, och arbetet pågår för fullt.
            </seg>
            <seg n="3afbcc39">
              Vi kan nämna några konkreta punkter som också andra har nämnt.
              När det gäller till exempel människohandel har vi tagit flera
              viktiga beslut, och en ytterligare proposition utifrån ett samarbete
              mellan s, v och mp ligger just nu på rikdagens bord. Vi har också
              stärkt kvinnors ställning genom att införa möjligheter att besluta
              om besöksförbud i det egna hemmet. Ett annat viktigt område är
              rekryteringsarbetet inom till exempel polisen. Här har tillsatts
              en utredare som ska ta fram förslag till strategi när det gäller
              att rekrytera fler kvinnor till polisen. På socialutskottets område
              fattade riksdagen utifrån ett utskottsinitiativ helt nyligen beslut
              om att se över hur kommunerna uppnår målet att alla kommuner ska
              ha handlingsplaner för stöd åt våldsutsatta kvinnor. Det uppdraget
              ingår för övrigt i den större uppföljningen av vad som hänt med
              propositionen Kvinnofrid . Detta är några exempel.
            </seg>
            <seg n="5357a16f">
              En central punkt, där vi i Vänstern menar att vi fortfarande
              inte har nått fram, är att öka rättsväsendets kunskaper om bakomliggande
              faktorer till våld mot kvinnor, det vill säga könsmaktsordningen.
              Här vill vi i Vänsterpartiet gå längre än vad som hittills gjorts
              genom att nämna detta också i budgeten och i andra viktiga dokument.
              Vi vill se öronmärkta medel och obligatorisk vidareutbildning
              för alla som kommer i kontakt med kvinnor som har blivit utsatta
              för våld.
            </seg>
            <seg n="f1e59ed9">
              Herr talman! På sex minuter hinner man inte med mer än översiktliga
              resonemang i ett så viktigt ämne som detta. Men i Vänsterpartiet
              det lovar vi avser vi att ständigt återkomma till denna debatt
              om lika rättssäkerhet för kvinnor och män.
            </seg>
          </u>
          <note type="speaker" n="cc64d1fb">
            Anf. 7 ANNIKA QARLSSON (c):
          </note>
          <u who="annika_qarlsson_19f936" xml:id="i-8998052ef926fb7a-0" n="d82f722b">
            <seg n="9eab8917">
              Herr talman! Det är inte första gången som den här frågan debatteras
              i kammaren, och det är inte helt lätt att få några tydliga besked
              eller konkreta åtgärder från justitieministerns sida. Jag kommer
              att tänka på den nästan 800 år gamla landskapslagen från mitt
              eget Västergötland.
            </seg>
            <seg n="5de85a8b">
              Varder lekare sårad den som med giga går, eller med fidla far,
              eller trumma då skall man taga en otam kviga och föra henne upp
              på en kulle; då skall man allt håret av svansen raka, och sedan
              smörja; då skall man giva honom nysmorda skor; då skall lekaren
              taga kvigan om svansen; en man skall slå till med vass gissel.
            </seg>
            <seg n="1b0ab919">
              Gitter lekaren hålla, då skall han hava det goda kreaturet, och
              njute det, såsom hunden gräs. Gitter han ej hålla, have tåle han
              det han fick, skam och skada; begäre aldrig förr rätt än en hudstruken
              trälinna.
            </seg>
            <seg n="447d13bc">
              Att få grepp om justitieministern som ständigt hänvisar till
              pågående utredningar och som alltid har en ny undanflykt till
              hands är lika svårt som att hålla fast en piskad kviga i den rakade
              och insmorda svansen.
            </seg>
            <seg n="88ad1ba4">
              Men sedan slog det mig att det här också är en träffande bild
              av många utnyttjade kvinnors situation i dagens Sverige. Den utnyttjade
              kvinnan som försöker föra sin sak till tings riskerar alltför
              ofta att liksom lekaren få tåla det hon får, skam och skada. Och
              till det stora flertalet, 95 %, som inte ens får sin sak prövad
              är det som om rättssamhället säger: Begär aldrig förr rätt än
              en hudstruken trälinna.
            </seg>
            <seg n="929287a7">
              Herr talman! Länge var kvinnan skyddad i egenskap av att vara
              mäns egendom. Fokus låg då på mannens uppträdande. Men i dag följer
              inte rättstillämpningen de lagar som vi faktiskt har stiftat här
              i denna kammare. Därför står vårt rättsväsende inför en prövning
              som jag menar saknar motstycke i modern tid, eftersom gapet är
              så stort. När samhället förändras måste rättsväsendet gå i takt
              med tiden. Vi politiker kan lagstifta om jämställdhet, likhet
              inför lagen och mänskliga rättigheter, men när det gäller att
              omsätta det i praktiken bär polis, rättsväsende och de andra myndigheterna
              ett stort ansvar. Därför växer misstroendet nu mot rättsväsendet.
              Varje medborgares ansvar, kvinna som man, blir inte tydligt när
              lagen säger ett och domar ett annat.
            </seg>
            <seg n="0a534b6d">
              Jag tror att vi måste våga säga som det är. I Sverige i dag döms
              man på grund av kön, hudfärg, sexuell läggning och ibland enbart
              på grund av det faktum att man är för liten för att värja sig.
            </seg>
            <seg n="dc08ef48">
              Att påstå något annat vore en ren och skär lögn. Det är bara
              att studera statistik och forskningsrapporter. Det är långt till
              likhet inför lagen.
            </seg>
            <seg n="7f7860f2">
              Vi vet också att många brottsoffer, inte minst utsatta kvinnor,
              upplever det som om polisen och rättsväsendet inte är deras. De
              motarbetas och blir misstrodda. Det är ett allvarligt hot mot
              demokratin. Än allvarligare blir det när samhället efter att ha
              uppmanat till att anmäla brott vänder dem ryggen. Det är som en
              våldtäkt, ett övergrepp, än en gång, fast denna gång begås det
              av rättsskipande statsmakt.
            </seg>
            <seg n="40b5af37">
              Med detta i ryggen vet vi att det finns mer att önska av alla
              inblandade i det här viktiga arbetet just för att kunna garantera
              rättstrygghet för både kvinnor och män. För att nå det måste det
              konkreta arbetet ledas av dem som är närmast inblandade. Det handlar
              om poliser, åklagare och domare som måste ställa sig frågorna
              varför det inte är fler som anmäler, varför kvinnor dröjer med
              att anmäla och varför fler anmälningar inte leder till åtal. De
              måste ta aktiv ställning i fråga om hur de ska organisera sitt
              arbete för att få en bättre måluppfyllelse och därmed en ökad
              rättstrygghet för kvinnor.
            </seg>
            <seg n="14fe2776">
              Herr talman! Som förbundsordförande för Sveriges största politiska
              kvinnoförbund måste jag påtala att vi inte tycker att det är så
              mycket vi begär. Vi begär inte hela makten, och vi begär inte
              att alla ska dömas. Allt vi vill och allt vi begär är lika rätt
              och samma möjligheter som männen, att vi ska ha rätt att få vår
              sak prövad på lika villkor.
            </seg>
            <seg n="2e98bde1">
              Min starka övertygelse är att kvinnors misstroende mot polis
              och rättsväsende tyvärr stämmer och att det handlar om attityder
              och värderingar. Det gör det så mycket svårare att komma åt, speciellt
              som man upplever det som att alla berörda, inklusive justitieministern,
              duckar undan med utredningar, direktiv och så vidare.
            </seg>
            <seg n="5b066f87">
              Vi kan presentera undersökning på undersökning, vi kan debattera
              timmar här i kammaren, och vi kan läsa spaltmeter i tidningarna
              utan att något verkligen händer. Svaret från justitieministern
              är att mycket pågår, och där står vi med vår frustration. Vi står
              med våra insmorda händer och kvigan som redan har sprungit till
              skogs.
            </seg>
            <seg n="ec385f09">
              Min fråga till justitieministern är: Är du nöjd? Tycker du att
              situationen för kvinnors rättstrygghet är bra? Det är trots allt
              justitieministern som är ytterst ansvarig.
            </seg>
          </u>
          <note type="speaker" n="6e7272c5">
            Anf. 8 MONA JÖNSSON (mp):
          </note>
          <u who="mona_jonsson_19b8be" xml:id="i-af6c29c9ebffd579-0" n="4ca5c430">
            <seg n="440804d8">
              Herr talman! Vi i Miljöpartiet undrar hur det står till inom
              det svenska rättsväsendet när vi ser påståenden som professor
              Christian Diesens i hans artikel i Dagens Nyheter den 10 mars.
              Examensarbeten på juristlinjen har blivit ett allt viktigare instrument
              för att kontrollera rättssäkerhet och rättstrygghet i praktiken
              Skälet till att rättsvetenskapliga forskare måste gå till väga
              på detta sätt är att den offentliga statistiken på området är
              helfalsk och att interna undersökningar inom åklagarväsendet och
              polisen alltid ger en friserad bild av verkligheten.
            </seg>
            <seg n="6c0235a5">
              Man ställs inför ett antal frågor när man läser ett sådant påstående.
              Kan det vara fel och brister i utbildningen av poliser, advokater,
              åklagare och domare? Är det nonchalans eller är det verkligen
              så att man inte vill visa verkligheten? Vilken roll har medierna
              i att trubba av de mänskliga rättigheterna mot diskriminering
              och för empati och medmänsklighet? Vad är det som gör att människor
              inte bryr sig om sina medmänniskor utan snarare betraktar dem
              utifrån ett köp- och säljperspektiv?
            </seg>
            <seg n="83b5cf20">
              Vad gäller poliser, advokater, åklagare och domare är det kanske
              så att det man inte känner igen eller vet hur man ska handskas
              med ser man helt enkelt inte. Många kvinnor som arbetar med de
              frågor vi debatterar i dag vittnar om en stor okunskap och nonchalans
              hos många av sina manliga kolleger. De kvinnliga kollegerna menar
              att de manliga inte vet vad man ska titta efter, vilka frågor
              man ska ställa, hur man behandlar en utsatt kvinna och hur man
              lämpligen ska gå på djupet för att säkerställa om det har skett
              ett våldtäktsbrott eller inte.
            </seg>
            <seg n="22392b78">
              Man vittnar dessutom om en jargong inom yrkeskårerna som inte
              är värdig anställda på svenska myndigheter. En del påståenden
              mynnar ut i att utsatta kvinnor får skylla sig själva. Det skulle
              innebära att kvinnor har blivit alla mäns egendom och att de i
              praktiken är lovligt villebråd, oavsett de konventioner om mänskliga
              rättigheter och diskriminering som Sverige har skrivit under.
            </seg>
            <seg n="837405d1">
              Förr var kvinnor livegna och kunde underkasta sig sina män, men
              nu verkar det vara kollektivet män som vill äga alla kvinnor.
              Jag vill i detta sammanhang påpeka att vi inte får glömma bort
              att det finns många män som arbetar för att komma till rätta med
              problemen och jobbar för ett jämställt samhälle.
            </seg>
            <seg n="f432c22e">
              Professor Diesen påpekar också i sin artikel att offrets trovärdighet,
              behandling och möjligheten till utredning av brott beror på var
              på samhällsstegen både offret och gärningsmannen befinner sig.
              Han pekar till och med på att åtalsrisken var som störst om en
              lågstatusman förgripit sig på en högstatuskvinna. Men det verkar
              vara slumpen som avgör vilka ärenden som går vidare till domstol.
              Det är alltså ett godtycke.
            </seg>
            <seg n="78b90a1f">
              Det förvånar Miljöpartiet att regeringen år 2004 ännu inte inkommit
              till riksdagen med ett förslag om en lag som innebär att könsdiskriminering
              av alla slag förbjuds, trots att vi har skrivit under en FN-konvention
              om detta. Hittills har vi bara lyckats ta beslut om en lag som
              förbjuder könsdiskriminering inom arbetslivet. Det innebär i praktiken
              att vem som helst kan diskriminera kvinnor i privatlivet utan
              att det går att göra något åt det. Man kan fortsätta att sprida
              diskriminerande budskap utan att vi kan göra något åt det. Jag
              ska ta ett exempel.
            </seg>
            <seg n="41997366">
              I veckan kom Aftonbladets årsredovisning. Där kan vi se stora
              bilder av män på olika uppslag. När man skildrar kvinnorna är
              det mindre bilder med text om att gå ned i vikt. Det har vi ingen
              möjlighet att använda eftersom det inte finns någon könsdiskrimineringslag
              vad gäller kvinnor.
            </seg>
            <seg n="31222cae">
              Om vi hade haft en lag som förbjöd kvinnodiskriminering på alla
              punkter och inte bara i arbetslivet hade man kunnat anmäla den
              här årsredovisningen till JämO och starta en diskussion. Som följd
              kanske vi hade fått upp ögonen på fler människor ute i samhället
              för vad som pågår.
            </seg>
            <seg n="0d089ff3">
              Tycker inte justitieministern och ledamöterna i denna kammare
              att det är dags att ta frågan på allvar och snarast se till att
              i Sverige lagstifta om och verifiera FN-konventionen om diskriminering
              av kvinnor fullt ut? Då kan vi också anmäla de diskrimineringsbrott
              som polis och rättsväsende begår. Vi i Miljöpartiet anser att
              det måste bli en prioriterad fråga att komma till rätta med all
              slags diskriminering.
            </seg>
          </u>
          <note type="speaker" n="e8074fd5">
            Anf. 9 Justitieminister THOMAS BODSTRÖM (s):
          </note>
          <u who="thomas_bodstrom_3aff3a" xml:id="i-8fc1ab92391ee478-1" n="77b0a533">
            <seg n="6ebf08e7">
              Herr talman! Vi måste alltså arbeta på bred front. Det handlar
              om myndighetsstyrning via regleringsbrev och andra kontakter med
              myndigheterna. Mycket av det som efterfrågas görs just nu: familjevåldsenheter,
              barnhus och mycket annat. Förbättringar har gjorts, men mycket
              kan fortfarande göras. Mycket har sin grund i det arbete och den
              proposition som regeringen lade fram 2001.
            </seg>
            <seg n="a8ed64cf">
              Vi måste fortsätta med forskningen och att arbeta med attityder.
              Attityder kan man inte lagstifta om, men lagstiftningen påverkar
              attityder. Det har vi sett i samband med lagen om barnaga och
              mycket annat.
            </seg>
            <seg n="7c267be7">
              Nu pågår alltså det arbete med sexualbrottslagen som jag nämnde.
              Som vi presenterade tillsammans med samarbetspartierna före jul
              är det konkreta förslag. Nu återstår det tekniska juridiska arbetet.
              Det pågår för högtryck på departementet. Inom några veckor kan
              man lägga fram ett konkret lagförslag.
            </seg>
            <seg n="7449ab23">
              Detta kommer att ha stor betydelse även för attityder. Det är
              ett väldigt omfattande arbete, 75 större eller mindre ändringar.
              Jag kan naturligtvis inte nämna alla, men några kan nämnas utöver
              den utvidgning av våldtäktsbegreppet där vi har gått längre än
              Sexualbrottskommittén.
            </seg>
            <seg n="9cfff277">
              Det handlar om att kravet på tvång slopas helt för sexuella övergrepp
              på barn. Detsamma gäller ungdomar på 1518 år som har blivit utsatta
              för närstående.
            </seg>
            <seg n="a6ecc49e">
              Det handlar om att sexköpslagen utvidgas. Straffmaximum höjs.
            </seg>
            <seg n="abef664d">
              Det handlar om ett absolut förbud när det gäller ungdomar och
              allvarliga former av sexuell posering.
            </seg>
            <seg n="c03eba54">
              Det handlar om att preskriptionstiderna förlängs tills barnet
              blivit 18 år.
            </seg>
            <seg n="245a6093">
              Det handlar om att slopa kravet på dubbel straffbarhet när det
              gäller allvarliga brott som har begåtts i andra länder.
            </seg>
            <seg n="b0fc5990">
              Det handlar om att när flera personer har gjort sig skyldiga
              till sexuella övergrepp ska det bedömas som grovt.
            </seg>
            <seg n="b0c6c446">
              Det här är bara några av de saker som jag vill nämna.
            </seg>
            <seg n="059e8aab">
              Under de senaste åren det kan var och en se som har följt arbetet;
              det är bara att titta på vilka lagar som har stiftats har vi på
              område efter område gått fram med ny lagstiftning. Nu säger Annika
              Qarlsson lite populistiskt att det bara är utredningar och utredningar.
              Det visar antingen att man låtsas se en annan bild än det man
              känner till eller också en stor okunskap på det här området.
            </seg>
            <seg n="39f5e503">
              Det är väl ändå så att det har införts en ny besöksförbudslag,
              att det har införts en ny lag om kvinnofridskränkning, att det
              har införts en ny brottsofferlag, att det har införts en ny lag
              om människohandel och att det har införts en ny sexköpslag. Det
              är väl inte utredningar. Det är ju lagar. Det borde Annika Qarlsson
              känna till.
            </seg>
            <seg n="8ef308cf">
              Sedan pågår naturligtvis fortfarande arbete. Vi är inte nöjda
              med det här. Bland annat det som Johan tog upp, vittnesskyddet
              och rättsintygen, pågår det arbete med för fullt. Vi ska fortsätta
              med detta vid sidan av det arbete som pågår. Vi har lagt fram
              en ny proposition om utvidgat ansvar för människohandel så att
              det inte bara ska gälla internationella brott utan även i Sverige.
              Det är en lag som träder i kraft den 1 juli.
            </seg>
            <seg n="5ed41e04">
              Nej, ingen av oss kan vara nöjd. Men jag vill samtidigt säga,
              för att man ska få rätt perspektiv och balans, att mycket ändå
              har gjorts. Om man inte känner till det kan man som sagt ta reda
              på det via riksdagen.
            </seg>
            <seg n="05e24d47">
              Jag kan också fråga er: Finns det någon regering i hela världen
              som arbetar så hårt för brottsoffer som den svenska? Nämn då gärna
              den regeringen, men ni kommer inte att hitta den. Det finns ingen
              som driver på i de här frågorna i EU så hårt som Sverige gör.
              Ingen regering gör det. Ingen lyfter fram detta så hårt som vi
              gör.
            </seg>
            <seg n="10fdb3f2">
              Det ska vi fortsätta göra. Vi ska fortsätta driva det här arbetet
              nationellt och internationellt. Vi har nämligen fortfarande mycket
              arbete kvar. Men glöm inte bort att mycket har gjorts och att
              de lagar som nu vissa inte tycks känna till faktiskt har stiftats
              av Sveriges riksdag. Väldigt mycket har också gjorts här.
            </seg>
          </u>
          <note type="speaker" n="7a3d89fc">
            Anf. 10 MARIA LARSSON (kd):
          </note>
          <u who="maria_larsson_49fd18" xml:id="i-7829fb1cf8de49d4-2" n="f8c31fdd">
            <seg n="42a0c136">
              Herr talman! Det var en spännande diskussion, där ministern jämförs
              med en kviga och poliser och domare med talibaner.
            </seg>
            <seg n="bd6a9bd6">
              Jo, Rolf Olsson, Kristdemokraterna har alltid varit drivande
              för att bryta orättfärdiga strukturer. I grunden för vårt partiprogram
              ligger synen om alla människors lika värde. Den går som en röd
              tråd genom alla våra politikområden, genom hela vårt program.
              För oss är det en oerhört angelägen fråga, och det är därför som
              vi också har begärt den här debatten.
            </seg>
            <seg n="46097ab2">
              En av de allvarligaste kränkningar en människa kan utsättas för
              är att bli utsatt för en våldtäkt. Jag är glad att många av debattörerna
              har tagit upp just attitydarbetet som en viktig del. Justitieministern
              var inne på att lagstiftningen påverkar attityderna, och så är
              det självfallet. Men för att attityderna ska påverkas i förebyggande
              syfte behövs det mer än lagstiftning. Då behövs det offentliga
              samtalet där vi tillsammans funderar på hur vår samlevnad ska
              se ut för att alla ska må bra.
            </seg>
            <seg n="d5c37753">
              Självfallet påverkas också attityder av om brott beivras eller
              inte.
            </seg>
            <seg n="f2c02a0c">
              Tyvärr går utvecklingen åt fel håll. Anmälningarna om våldtäkt
              och våldtäktsförsök har fördubblats de senaste tre åren. Över
              1 000 våldtäkter anmäldes förra året, och många av offren är väldigt
              unga. Det är därför som det förebyggande attitydarbetet är så
              viktigt att aktualisera just nu.
            </seg>
            <seg n="d9328f30">
              De flesta kvinnor väljer dessutom att inte göra en anmälan. Varför
              skulle de göra det? Varför skulle de utsätta sig för den påfrestande
              process som det är att berätta för okända människor om något som
              berört dem så illa?
            </seg>
            <seg n="1721d39e">
              Statistiken i sig sänder tydliga signaler till kvinnorna om att
              det inte är idé att anmäla, liksom signaler till männen om att
              det inte är någon stor risk att begå en våldtäkt.
            </seg>
            <seg n="9428692e">
              De här unga tjejerna berättar väldigt sällan hemma hos sina föräldrar
              vad som har hänt. De vill inte göra mamma ledsen. I stället bär
              de ensamma skulden och skammen och mår dåligt. 75 % av de kvinnor
              som gjort självmordsförsök har upplevt våld, varav sexuellt våld
              är det vanligaste.
            </seg>
            <seg n="57beb267">
              En kille som anklagas för våldtäkt erkänner nästan aldrig att
              han har begått något brott. Hans bild är att tjejen har varit
              med på noterna. Ord står ofta mot ord. Det är därför som attitydfrågorna
              är så viktiga.
            </seg>
            <seg n="1244ff34">
              I dagens Metro kan man läsa om den danska motsvarigheten till
              BRÅ. De har på sin hemsida någonting som kallas Säker flirt, där
              både killar och tjejer genom spel och övningar får lära sig om
              empati och hur man respekterar gränser. Det kanske är ett tips
              för svenska BRÅ att arbeta på ett motsvarande sätt.
            </seg>
            <seg n="1dddd126">
              Vi måste också använda oss av alla de goda exempel som faktiskt
              finns i vårt land, varav en del har nämnts här tidigare. Vi vet
              att det är stora regionala skillnader. I Jämtland går 80 % av
              anmälningarna om kvinnovåld till åtal. Hemligheten bakom framgången
              är ett bra samarbete mellan polis, åklagare, brottsofferjour och
              kvinnojour. Backar kvinnan ur drivs ärendet vidare i alla fall,
              vilket ju är fullt möjligt.
            </seg>
            <seg n="2e9eae43">
              I Jämtland kan man ana att det goda samarbetet bygger nätverk
              för trygghet. Är justitieministern beredd att formalisera detta
              samarbete och göra det till en modell för hela landet? Man har
              uppenbarligen varit framgångsrik.
            </seg>
            <seg n="6018cddb">
              Och jag har inte fått svar på min fråga: På vilket sätt tänker
              justitieministern stödja ett förebyggande arbete genom attitydförändring?
            </seg>
          </u>
          <note type="speaker" n="e8d2ceab">
            Anf. 11 BEATRICE ASK (m):
          </note>
          <u who="beatrice_ask_084111" xml:id="i-c82a3b5e46fc8844-1" n="2592f216">
            <seg n="c18b2ffa">
              Herr talman! Justitieministern berättade att man arbetar på bred
              front och att mycket görs i regeringen. Faktum är att jag tänkte
              att nu börjar justitieministern bli mer självgod än chefen. Han
              ställer frågan: Finns det någon regering i världen som gör mer
              i brottsofferfrågor än den svenska? Mitt svar är: Nej, förmodligen
              inte, för Sveriges riksdag skulle inte acceptera någonting annat.
            </seg>
            <seg n="efb163f5">
              De här frågorna har drivits länge i Sveriges riksdag. Det är
              dock inte socialdemokrater som har stått på barrikaderna för att
              lyfta fram brottsofferfrågor sett i ett historiskt perspektiv.
              Medan ni socialdemokrater har ägnat kraft åt att tycka synd om
              bovarna har borgerliga politiker fått lyfta fram fråga efter fråga
              för att flytta fokus i den här debatten.
            </seg>
            <seg n="31cb5a73">
              Jag är väldigt glad att ministern har lovat att det snart kommer
              ett konkret förslag med anledning av Sexualbrottskommitténs betänkande.
              Vi behöver förbättra lagstiftningen, och det ska bli spännande
              att ta del av förslaget. Det är ju svårt att kommentera det när
              man inte har läst det. Det är en omfattande och svår materia,
              jag erkänner det, och jag har respekt för att regeringen måste
              utreda och fundera även om det ibland tar för lång tid.
            </seg>
            <seg n="5e463d65">
              Jag vill upprepa två frågor som jag ställde i mitt inledningsanförande.
              Den ena är vilka direktiv som nu kommer till Rikspolisstyrelsen
              för att ta itu med de ojämnheter i ambitioner och resultat som
              finns när det gäller att ta itu med våldsbrott och kvinnovåld.
              Utbildning har ministern nämnt, och det är bra. Men verkligheten
              är ju den att vi får höra på Polishögskolan att det inte anmäls
              några kurser därför att man inte har pengar. Det är väl ett område
              där vi har problem, men det handlar också om hur man organiserar
              arbetet.
            </seg>
            <seg n="20ec19b2">
              Den andra frågan är om och när regeringen är beredd att påbörja
              en utvärdering av kvinnofridsbrottet. Det var ett viktigt steg
              framåt som vi var överens om här i riksdagen. Signalerna är att
              det fungerar sådär. Jag tycker att det är viktigt att vi noga
              följer upp detta och ser till att de förbättringar som kan göras
              kommer till stånd.
            </seg>
          </u>
          <note type="speaker" n="38b26363">
            Anf. 12 JOHAN PEHRSON (fp):
          </note>
          <u who="johan_pehrson_2d741c" xml:id="i-d3cf49d1ed482076-1" n="627515ef">
            <seg n="9c8e4211">
              Herr talman! Det är inte utan att jag själv också blev lite häpen
              över den extrema självgodhet vi fick höra här uppifrån. Vi är
              den bästa regeringen i världen, vi gör så mycket, ingen annan
              är lika bra som vi jamen herregud! Varför ser det då ut som det
              gör, om man gör så mycket? Det verkar vara väldigt lite relation
              mellan ord och verkstad. Regeringen skulle kanske anmäla sig själv
              till Riksrevisionen om man nu tål en granskning.
            </seg>
            <seg n="308c62f3">
              Att frågan är så viktig beror på att det handlar om grundläggande
              mänskliga rättigheter. Vi pratar om att halva Sveriges befolkning
              inte känner fysisk trygghet när de rör sig ute bland allmänhet
              eller i andra miljöer. Man är rädd för att saker kan hända.
            </seg>
            <seg n="f55263cf">
              Som Beatrice Ask från justitieutskottet tidigare mycket riktigt
              påpekade är det skrämmande att man jobbar hårt på vissa myndigheter
              med att ringa in miljöer där kvinnor inte ska vara. Det känns
              som att man faktiskt har gett upp lite. Det är konstigt att denna
              myndighet nära regeringen just ägnar sig åt detta, om man nu gör
              så mycket, för då har man verkligen erkänt att man inte har nått
              så långt som man borde.
            </seg>
            <seg n="cd1443a3">
              Jag tror inte att det är viljan det är fel på det vill jag understryka
              utan det gäller det praktiska genomförandet. Åklagarna går ju
              på knäna, och domstolarna får slå ihop sig till flera rotlar.
              Antalet beredningsjurister och notarier minskas därför att man
              inte har resurser, beroende på regeringens strukturella underfinansiering
              år efter år efter år i och med att man får löneförhöjningar men
              ingen kompensation, utan man ska spara på ja, jag vet inte vad.
            </seg>
            <seg n="7503249e">
              Detta leder till att man får en verksamhet som inte fungerar.
              Det innebär att bra retorik och bra vilja inte kan omsättas i
              praktiska åtgärder så att kvinnor kan känna sig trygga. Lite mindre
              självgodhet skulle alltså klä även justitieministern!
            </seg>
          </u>
          <note type="speaker" n="533cf055">
            Anf. 13 ROLF OLSSON (v):
          </note>
          <u who="rolf_olsson_2d3bf9" xml:id="i-1a92b8449e80d8bd-1" n="5d9dbe2d">
            <seg n="e764f2c1">
              Herr talman! Som jag underströk i mitt första anförande är det
              utomordentligt viktigt att dagens debatt om könsmaktsstrukturen
              inom rättsväsendet är ett ämne som ständigt återkommer i utskottets
              arbete. Jag menar, Maria Larsson, att det är glädjande att Kristdemokraterna
              i sin begäran särskilt nämner könsmaktsordningen. Det är, som
              jag ser det, en tydlig markering som jag tidigare inte har uppfattat
              från kd. Men det är väldigt bra att så sker nu.
            </seg>
            <seg n="1052b85f">
              De mycket allvarliga brister som vi diskuterar här är inte ett
              resultat av tillfälligheter, utan de är speglingar av mycket gamla
              strukturer. Men självklart går det att bryta dessa mönster och
              strukturer och att genom ett systematiskt förändringsarbete nå
              fram till verklig likabehandling och lika rättssäkerhet mellan
              kvinnor och män inom rättsväsendet.
            </seg>
            <seg n="7c4392dc">
              Jag nämnde i mitt förra anförande konkreta reformer och arbeten
              som genomförts under de senaste åren men vill nämna ytterligare
              ett led i detta arbete, och det är det ganska omfattande fortbildningsarbete
              som pågår inom rättsväsendets myndigheter kring bemötande och
              stöd åt brottsoffer.
            </seg>
            <seg n="134cb5e0">
              En annan viktig station som också justitieministern var inne
              på är självklart arbetet och debatten kring den kommande sexualbrottslagstiftningen.
              Vi får anledning att återkomma till detta.
            </seg>
            <seg n="bda0fd67">
              Herr talman! En första förutsättning för framgångar på detta
              område är just att det finns en utbredd insikt och medvetenhet
              om strukturerna. Det pågår i dag ett arbete på många fronter samtidigt
              för att konkret förbättra situationen; det har vi kunnat konstatera.
              Detta till trots finns det absolut ingen anledning för oss att
              slå oss till ro, utan arbetet måste intensifieras.
            </seg>
            <seg n="c9f9434c">
              De studier som ligger till grund för Christian Diesens debattartikel
              är signaler om betydande brister när det gäller lika rättssäkerhet.
              Tyvärr finns det alltför gott om också andra signaler i samma
              riktning. Därför måste arbetet fortsätta och förstärkas.
            </seg>
          </u>
          <note type="speaker" n="f852e081">
            Anf. 14 ANNIKA QARLSSON (c):
          </note>
          <u who="annika_qarlsson_19f936" xml:id="i-8998052ef926fb7a-1" n="d82f722b">
            <seg n="110c3279">
              Herr talman! Jag måste säga att jag blev glad över att höra att
              justitieministern inte är nöjd. Det är nog inte någon av oss här
              i kammaren. Jag håller med honom om att det finns många lagar,
              både lagar som redan är stiftade och lagar som är på gång. Ändå
              kan vi vara lite otåliga och tycka att det tar tid.
            </seg>
            <seg n="141cc4f7">
              Men jag återkommer till det som är det stora problemet, och det
              är att rättstillämpningen inte följer de lagar som vi faktiskt
              har stiftat i denna kammare. Det finns ett stort glapp. När samhället
              förändras måste rättsväsendet gå i takt därmed. Där efterlyser
              jag tydliga besked från ansvarig minister. Det måste vara tydliga
              och klara besked om att detta inte är acceptabelt.
            </seg>
            <seg n="cca773af">
              I maj förra året hade vi en interpellationsdebatt där justitieministern
              sade: Däremot ska vi slå fast att det inte finns någonting i den
              nuvarande lagen som säger att man på något sätt ska tillmäta det
              någon betydelse. Detta sades med hänvisning till vanor, klädsel
              och så vidare. Vidare sade justitieministern: Det är möjligt att
              det kan skärpas någon gång i framtiden. Men vi ska redan nu slå
              fast att detta inte har någon som helst betydelse, det finns inget
              stöd i lagen.
            </seg>
            <seg n="2ba8259e">
              Detta sades med hänvisning till domar i våldtäktsmål. Här måste
              jag återigen komma tillbaka till glappet. När lagstiftningen inte
              får genomslag finns det en del kvar att göra, även för en justitieminister
              som just korat sig till att sitta i världens bästa regering världens
              bästa regering som har statistik som säger att 95 % av fallen
              inte ens utreds.
            </seg>
            <seg n="f2749f4c">
              Återigen: Jag tycker inte att det är så mycket vi kräver. Vad
              vi kräver är inte att alla ska dömas utan att alla ska få sin
              sak prövad på lika villkor.
            </seg>
          </u>
          <note type="speaker" n="29f5735c">
            Anf. 15 MONA JÖNSSON (mp):
          </note>
          <u who="mona_jonsson_19b8be" xml:id="i-af6c29c9ebffd579-1" n="4ca5c430">
            <seg n="3211eaf9">
              Herr talman! Jag uppfattade inte att jag fick något svar från
              justitieministern angående när vi får se en lagstiftning mot diskriminering
              av kvinnor utanför arbetsmarknaden.
            </seg>
            <seg n="b32d601b">
              År 2001 kom undersökningen Slagen dam. Mäns våld mot kvinnor
              i jämställda Sverige en omfångsundersökning . Undersökningen omfattade
              7 000 svarande kvinnor. 67 % av kvinnorna visade sig ha erfarenhet
              av straffbara fysiska, psykiska och sexuella övergrepp från män.
            </seg>
            <seg n="010d4af7">
              I samhället i övrigt kan vi se att frågor som rör kvinnor inte
              heller prioriteras av politiker och tjänstemän. Jag anser att
              det diskrimineras minst lika mycket inom kommuner och landsting.
              Våld mot kvinnor måste också ses som en kvinnohälsofråga. Hälso-
              och sjukvårdens personal har en mycket viktig roll att fylla när
              det gäller att upptäcka våld och att ge den hjälp och det stöd
              som behövs.
            </seg>
            <seg n="ea59972a">
              Som exempel kan jag nämna missbrukande kvinnor som ofta hamnar
              utanför och längst ned på prioriteringslistor och som utsätts
              för sexuella övergrepp. Förhoppningsvis får de då hjälp av polisen
              som kanske så småningom skickar dem till en avgiftningsenhet.
              Då får kvinnan vistas på avdelningar där också män vistas. Alltså
              fortsätter kvinnorna att vara mycket utsatta och riskerar återigen
              att utsättas för våld. Frågan om speciella avgiftningsplatser
              och hjälp till dessa utsatta kvinnor har diskuterats sedan 80-talet,
              men det har inte gjorts speciellt mycket. Man kan undra hur en
              kvinna i en sådan situation ska orka driva vidare sitt fall till
              domstol.
            </seg>
            <seg n="4da2b9fd">
              Herr talman! Enligt Rikskvinnocentrum är den typiska misshandlade
              kvinnan en vanlig svensk kvinna i medelåldern, med barn och med
              ordnade förhållanden. Hon studerar eller heltidsarbetar.
            </seg>
            <seg n="8aaf61a6">
              Nu är det hög tid att alla vi som har inflytande i samhället
              hjälps åt med att ge de utsatta kvinnorna ett värdigt bemötande
              och med att ge kvinnor och män lika rättigheter inom rättsväsendet!
            </seg>
          </u>
          <note type="speaker" n="649706c8">
            Anf. 16 Justitieminister THOMAS BODSTRÖM (s):
          </note>
          <u who="thomas_bodstrom_3aff3a" xml:id="i-8fc1ab92391ee478-2" n="77b0a533">
            <seg n="36b5e1d5">
              Herr talman! Jag ska först berätta om det som Mona Jönsson här
              tog upp, nämligen könsdiskrimineringslagen. Att jag inte svarar
              i det avseendet beror på att det är Mona Sahlin som arbetar med
              den saken och som nu arbetar med just det som efterfrågas. Exempelvis
              ser hon hur man ska kunna reglera detta tillsammans med grundlagarna,
              bland annat tryckfrihetsförordningen. Så ligger det till.
            </seg>
            <seg n="c182fe44">
              När jag säger att vi är världens bästa regering menar jag att
              det är så på området brottsoffer. Jag tror faktiskt inte att vi
              är bästa regeringen på alla områden.
            </seg>
            <seg n="4b01db63">
              Det är verkligen så att vi driver på i de här frågorna. Det finns
              faktiskt inte något annat land som gör det på samma sätt. Men
              jag vill inte ta åt mig hela äran av det. Det ska riksdagen ytterst
              ta åt sig äran av. Det är ju här som de lagar har stiftats som
              inte har samma motsvarighet i något annat land, enligt min uppfattning.
            </seg>
            <seg n="19119fce">
              Låt oss i stället glädjas åt att Sverige är ett drivande land,
              men låt oss också slå fast att vi har väldigt mycket kvar att
              göra! Den dagen jag känner att det inte finns mer att göra kommer
              jag heller inte att se någon anledning att fortsätta med det här
              arbetet, utan det handlar just om att det fortfarande finns många
              saker att göra.
            </seg>
            <seg n="6c3022ad">
              Bland annat gäller det att höja uppklaringsprocenten. Det gäller
              inte bara de här brotten utan mycket annat också. Det är polisens
              och åklagarens absolut främsta uppgift framöver, särskilt med
              tanke på att rättsväsendet bara i år nu talade jag om polisen
              tidigare får över 1 miljard kronor. Det finns nästan inget annat
              område, om ens något, som får så stora resurser. Där ligger en
              väldigt viktig uppgift.
            </seg>
            <seg n="7f415b99">
              Den studentuppsats som refereras av Christian Diesen kanske inte
              är ett fullgott underlag, men jag tycker att det är väldigt bra
              att studenter engagerar sig. Även om det nu inte är 5 % utan högre
              är siffran, som jag sade inledningsvis, alldeles för låg. Framför
              allt är det så stora geografiska skillnader att man inte bara
              kan säga att det är väldigt svårutredda brott. Det går att göra
              stora förbättringar.
            </seg>
            <seg n="4b416aaf">
              Vi kan göra mycket. Vi kan göra det i myndighetsstyrning, som
              sker. Utöver det som sker via regleringsbrev har vi fortlöpande
              kontakter med Rikspolisstyrelsen och RÅ. Mycket av det som pågår
              har vi naturligtvis följt och följer väldigt noga. Bland annat
              handlar det, utöver den utbildning som Beatrice Ask också nämnde,
              om att hela tiden förstärka jämställdheten i dessa myndigheter.
              I det ligger bland annat att man måste skapa bättre förutsättningar
              för att få fler kvinnliga chefer inom polisen. Där är det definitivt
              inte bra. Det är väl någorlunda acceptabelt att 37 % av sökande
              är kvinnor även om 50 % vore idealet. Det är bara att titta på
              chefsnivån. Det är alldeles för få kvinnor där. Det tror jag har
              en stor betydelse när det gäller attityder mot brottsoffer, särskilt
              i dessa frågor där de flesta brottsoffer är kvinnor.
            </seg>
            <seg n="639f26a0">
              Vi måste fortsätta att jobba med attityder i domstolsväsendet.
              Där finns det också lagstiftning. Det finns tydliga regler i rättegångsbalken
              om att bara relevanta fakta får föras in i målet. Det finns tydliga
              advokatetiska regler som att man inte får ställa frågor i syfte
              att kränka motparten. Man har rätt till målsägandebiträde som
              ska ta vara på ens intressen. Däri ligger det bland annat att
              man kan få hjälp med vad man inte behöver svara på och vad man
              över huvud taget inte ska svara på.
            </seg>
            <seg n="16fa1745">
              Nog finns det mycket kvar att göra. Jag vill återigen säga att
              det bara är genom att fortsätta detta arbete det arbete som pågår
              i regering, det arbete som pågår i riksdag, det arbete som pågår
              hos myndigheter, det arbete som pågår internationellt som vi kan
              förändra de attityder som fortfarande behöver förändras, även
              om det blivit stora förbättringar. Skillnaden är att dessa frågor
              som vi upplever som väldigt upprörande i rättsväsendet ställdes
              tidigare men inte uppmärksammades på samma sätt. Det ska vi också
              ha klart för oss. Det är inte någon ny företeelse, tvärtom. Jag
              är övertygad om att det går åt rätt håll. Men det finns fortfarande
              många saker som vi kan göra på det här området.
            </seg>
          </u>
          <note type="speaker" n="244ab01a">
            Anf. 17 MARIA LARSSON (kd):
          </note>
          <u who="maria_larsson_49fd18" xml:id="i-7829fb1cf8de49d4-3" n="f8c31fdd">
            <seg n="53e9088d">
              Herr talman! Nu är det 2004. Då kan vi inte acceptera att när
              100 kvinnor anmäler en våldtäkt får 95 av dem sitt mål nedlagt.
              Ingen förundersökning inleds.
            </seg>
            <seg n="22e322be">
              Rättvisa handlar nu som förr om att värna jämlikheten mellan
              människor, och här finns det brister. Vi måste också titta på
              hur brott förebyggs. Det förebyggs genom att vi arbetar med värderingar.
              Om alla lever med kompassen att som man själv vill bli bemött
              bemöter man andra och om det blir budskapet från många håll så
              får också MTV konkurrens. Därför behövs en värdekommission. Därför
              behövs värdegrundsarbete i skolan, och därför behövs uppdrag till
              organisationer och myndigheter om att medverka i värdegrundsarbetet.
            </seg>
            <seg n="89859cb2">
              Justitieministern har fått en hemläxa att göra. Det behövs fler
              poliser. Det behövs mer resurser till rättsväsendet. Det behövs
              ett lagstiftningsarbete som sker med högre fart än snigelfart
              på departementet. Det behövs en rättssäker process som inte är
              könsdiskriminerande och som är lika i hela landet, och det behövs
              ett förstärkt attitydarbete.
            </seg>
            <seg n="4ba05146">
              Jag vill tacka justitieministern för debatten, och jag hoppas
              att han tar vara på alla goda förslag som har framkommit och att
              hemläxan görs i ett rasande tempo.
            </seg>
          </u>
          <note type="speaker" n="58aa37ca">
            Anf. 18 Justitieminister THOMAS BODSTRÖM (s):
          </note>
          <u who="thomas_bodstrom_3aff3a" xml:id="i-cf777f711ac847ac-0" n="77b0a533" next="i-feff648a48e4065c-0">
            <seg n="723455d5">
              Herr talman! Mycket av de saker som nu diskuteras bygger på erfarenheter,
              men det är också viktigt att man använder den kunskap som ändå
              finns. Vi har ju alla varit överens om att det är för låg uppklaringsprocent
              på de mål som går till åtal. Det är kanske lite märkligt att man
              väljer att som underlag använda en studentuppsats i stället för
              den statistik som finns. Man kan inte begära så mycket av en studentuppsats.
              Det är ett fantastiskt bra examensarbete av en juridikstuderande,
              men att det används som ett säkert underlag av den som har påkallat
              en debatt i det här ämnet är lite märkligt.
            </seg>
            <seg n="744787f5">
              Det är för låga siffror. Det pendlar kanske mellan 10 % och 30
              %. Det visar att det finns väldigt mycket som man kan göra. Det
              ska inte behöva vara så stora skillnader.
            </seg>
            <seg n="6f7c92ca">
              Låt oss också se på de saker som ligger framför oss. Om det arbete
              som Maria Larsson säger går med snigelfart kan jag säga att det
              aldrig någonsin har arbetats så hårt med lagstiftning som nu.
              Hade vi gjort som i vanliga fall och tillsatt en ny kommitté,
              som vi hade möjlighet att göra förra året, hade vi haft det här
              flera år framåt i tiden.
            </seg>
            <seg n="f0d12b11">
              Det här är antagligen det största arbete som kommer att göras
              inom det här området under mandatperioden. Genom att vi gjorde
              arbetet själva på departementet och att det arbetet nu pågår har
              vi sparat in flera år. Det vet alla som känner till arbeten med
              nya kommittéer, nya remissförfaranden och så vidare. Där har vi
              verkligen sparat in tid, och det är väldigt viktigt. Då är det
              också viktigt att de som deltar i debatten känner till det. Om
              man inte känner till det och får den informationen tror jag att
              man uttrycker sig lite annorlunda i fortsättningen.
            </seg>
            <seg n="026aa0e5">
              Det här kommer att ha stor betydelse. Det görs 75 större och
              mindre ändringar, men det räcker inte. Vi stannar inte vid den
              här nya lagen, utan vi fortsätter att driva det här arbetet. Låt
              oss ändå vara överens om att det offentliga samtalet så att säga
              måste vara högt också i framtiden.
            </seg>
          </u>
          <note n="2854fad2">
            Överläggningen var härmed avslutad.
          </note>
          <note n="a498ddc2">
            2 § Avsägelse
          </note>
          <note n="7100216f">
            Förste vice talmannen meddelade att Inger Segelström (s) avsagt
            sig uppdraget som ledamot i EU-nämnden från och med den 1 april.
          </note>
          <note n="03da60e7">
            Kammaren biföll denna avsägelse.
          </note>
          <note n="08133856">
            3 § Kompletteringsval till EU-nämnden
          </note>
          <note n="5b3e9bb8">
            Förste vice talmannen meddelade att Socialdemokraternas riksdagsgrupp
            på grund av uppkommen vakans anmält Tommy Waidelich som ledamot
            i EU-nämnden från och med den 1 april.
          </note>
          <note n="265a8a3f">
            Förste vice talmannen förklarade vald från och med den 1 april
            2004 till
          </note>
          <note n="2ac067d1">
            ledamot i EU-nämnden
          </note>
          <note n="43a6924a">
            4 § Ledigheter
          </note>
          <note n="92d4a812">
            Förste vice talmannen meddelade att Cinnika Beiming (s) ansökt
            om fortsatt föräldraledighet under tiden den 5 april14 april.
          </note>
          <note n="cdf6e031">
            Kammaren biföll denna ansökan.
          </note>
          <note n="ff1f4d39">
            Förste vice talmannen anmälde att Christer Erlandsson (s) skulle
            fortsätta att tjänstgöra som ersättare för Cinnika Beiming.
          </note>
          <note n="23cbf4b4">
            Förste vice talmannen meddelade att Mikael Damberg (s) ansökt
            om föräldraledighet under tiden den 5 april4 oktober.
          </note>
          <note n="cdf6e031">
            Kammaren biföll denna ansökan.
          </note>
          <note n="0fa8bb5f">
            Förste vice talmannen anmälde
          </note>
          <u who="thomas_bodstrom_3aff3a" xml:id="i-feff648a48e4065c-0" n="77b0a533" prev="i-cf777f711ac847ac-0">
            <seg n="c4150bea">
              Maryam Yazdanfar
            </seg>
          </u>
          <note n="65ac3e73">
            Christer Erlandsson
          </note>
          <note n="9a58c481">
            5 § Anmälan om andre vice ordförande i justitieutskottet
          </note>
          <note n="b2debd8d">
            Förste vice talmannen anmälde att Rolf Olsson (v) utsetts till
            andre vice ordförande i justitieutskottet från och med den 23
            mars .
          </note>
          <note n="a2788d25">
            6 § Hänvisning av ärende till utskott
          </note>
          <note n="74f5d107">
            Föredrogs och hänvisades
          </note>
          <note n="34d64e4a">
            7 § Statlig förvaltning
          </note>
          <note type="speaker" n="47bf0aa6">
            Anf. 19 HENRIK S JÄRREL (m):
          </note>
          <u who="henrik_s_jarrel_81383a" xml:id="i-88fb09fd19f7c1fe-0" n="da946bfb" next="i-c39ca40ab45c2256-0">
            <seg n="3206dde3">
              Herr talman! Det här är ett motionsbetänkande som vi brukar se
              varje år vid den här tiden med titeln Statlig förvaltning , som
              också årets betänkande har. Det är ett motionsbetänkande som tar
              upp frågor som väckts av ledamöter under den allmänna motionstiden
              närmaste föregående period. Det tar upp sådana ting som tillsättning
              av högre statliga tjänster, opinionsbildande myndigheter, öppenhet
              i förvaltningen och så vidare.
            </seg>
            <seg n="cc380709">
              I det här betänkandet har vi moderater ett antal reservationer,
              som vi för övrigt i mångt och mycket delar med våra borgerliga
              bröder och systrar. Jag ska be att få uppta kammarens tid med
              att något redogöra för de här reservationerna, fyra av dem lite
              mer flyhänt och en lite mer ingående.
            </seg>
            <seg n="d3df7a17">
              Reservation 1 som handlar om dröjsmål hos myndigheter ska jag
              inledningsvis be att få yrka bifall till. Den handlar om att det
              är viktigt att den enskilde medborgaren får rätt till en säker
              och snabb handläggning av sitt ärende hos en myndighet. Det handlar
              alltså om myndighetsutövning och att den enskilde inte onödigtvis
              ska hamna i kläm när myndigheter kanske dröjer med handläggningen
              av ärendet.
            </seg>
            <seg n="74b223e3">
              I reservationen påtalar vi möjligheten av att man i domstol skulle
              få väcka talan om huruvida ett förvaltningsärende har onödigt
              uppehållits i en myndighet eller ej. Man skulle alltså få möjlighet
              att väcka dröjsmålstalan och möjligen också få domstolen att i
              förekommande fall utdöma straffavgift när man finner att en myndighet
              onödigtvis har tövat med handläggningen av ett ärende.
            </seg>
            <seg n="8dd941a2">
              Förslag till åtgärder avseende myndigheters handläggningstider
              och dröjsmål är vad vi i reservationen vill uppmana regeringen
              att utreda.
            </seg>
            <seg n="47f98863">
              Reservation 2 handlar om bemötandefrågor. I förvaltningslagen
              finns det i dag inte riktigt någon bestämmelse eller några närmare
              uttalade riktlinjer för hur myndigheterna ska bemöta medborgarna.
              Vi menar, från reservanternas sida, att det är alldeles viktigt
              att ett värdigt bemötande av medborgarna från alla myndigheter
              är av stor betydelse. Vi tycker därför att det i förvaltningslagen
              bör införas ett tillägg där man berör just bemötandefrågorna.
            </seg>
            <seg n="74e1bdf8">
              Reservation 3 tar upp frågan om regelförenkling. Många människor
              i vårt land upplever att vardagen är besvärlig, inte minst när
              det gäller att lotsa sig genom olika regelverk som ibland kanske
              framstår som onödigt komplicerade och inte i alla stycken nödvändiga.
            </seg>
            <seg n="d2146264">
              Vi tycker att det är något som i synnerhet drabbar människor
              som kanske inte själva har kunskap, tid eller andra resurser för
              att lotsa sig fram i regelverket. Vi tycker därför att man bör
              överväga att möjligen komplettera kommittéförordningen på så sätt
              att man ger offentliga utredningar i uppdrag att man när man framlägger
              sina betänkanden också anger i förekommande fall möjliga avregleringar
              och inte bara kommer med förslag till nya regleringar. Det finns
              regler som kanske har tjänat ut och som kanske skulle kunna utmönstras
              ur floran.
            </seg>
            <seg n="1d1a4da5">
              Vi tycker också att det finns anledning för regeringen att överväga
              hur det på lämpligt sätt ska ske en återkoppling mellan handläggande
              tjänstemän och verkställande och dömande myndigheter, också inom
              domstolsväsendet, och den lagstiftande församlingen för att man
              ska få just signaler om att ett regelverk är överflödigt eller
              felaktigt eller att det kanske inte används och bör kunna utmönstras.
            </seg>
            <seg n="b4bace90">
              Vi har en reservation 4 som handlar om informationsteknologin
              i förvaltningen. Vi moderater tycker att det är viktigt att informationsteknologin
              verkligen tas till användning i offentliga myndighets- och förvaltningssammanhang.
              Detta gäller inte minst e-handel och liknande där offentliga myndigheter
              många gånger är inblandade.
            </seg>
            <seg n="a9ffe25c">
              Herr talman! Reservation 5 som jag också yrkar bifall till, handlar
              om tillsättning av högre statliga tjänster.
            </seg>
            <seg n="d2015034">
              Statskontoret gjorde 1999 en undersökning som man kallade Det
              viktiga valet av verkschef . Man anger där 20 myndigheter som
              anses vara särskilt betydelsefulla. En genomgång av de myndigheterna
              visar att nära hälften av generaldirektörerna, 9 av 20, i myndigheter
              som alltså anses vara särskilt betydelsefulla har politisk bakgrund
              genom till exempel tidigare uppdrag som statssekreterare, statsråd
              eller anställning av ett politiskt parti. Samtliga generaldirektörer
              med politisk bakgrund fann man hade koppling till socialdemokratin.
            </seg>
            <seg n="6ee4b642">
              En genomgång av utnämningar inom myndighetssektorn under tiden
              20012002 visar en bild som också framkom vid granskningen av de
              mest betydelsefulla myndigheterna som jag refererade till i Statskontorets
              undersökning. Av de generaldirektörer med politisk bakgrund som
              utnämnts under perioden har en stor majoritet bakgrund i eller
              koppling till socialdemokratin.
            </seg>
            <seg n="fba3f6be">
              Under 20012004 har sammanlagt 29 generaldirektörer utnämnts,
              av dessa hade tolv politisk bakgrund. 2004 är visserligen inte
              slut ännu. Det kan fortfarande hända en del under detta år. Tio
              av de tolv utnämnda generaldirektörerna med politisk bakgrund
              har koppling till Socialdemokraterna. Nio generaldirektörer med
              koppling till Socialdemokraterna har lämnat sina uppdrag under
              perioden. Samtidigt som antalet generaldirektörer med politisk
              bakgrund under perioden har minskat med två har antalet generaldirektörer
              med socialdemokratisk bakgrund ökat med en.
            </seg>
            <seg n="8c86744b">
              Antalet generaldirektörer med koppling till ett annat parti än
              Socialdemokraterna har minskat med tre under perioden i och med
              att fem generaldirektörer med koppling till borgerligheten lämnade
              sina uppdrag, medan endast två med borgerlig bakgrund utnämndes.
            </seg>
            <seg n="019cbc6e">
              Herr talman! Under åren 20012004 har regeringen utsett 14 landshövdingar.
              Av dessa har tolv politisk bakgrund. Sex av dessa tolv och sex
              av dem som lämnat sina uppdrag har koppling till Socialdemokraterna.
              Antalet socialdemokratiska landshövdingar under perioden är därmed
              konstant.
            </seg>
            <seg n="0910e146">
              Jag vill kort erinra om att Kristdemokraterna i en rapport för
              en tid sedan visade på hur Socialdemokraterna använder de statliga
              bolagsstyrelserna som ett belöningssystem för de egna. I sju av
              de största statliga bolagen var 22 av totalt 59 styrelseledamöter
              personer med anknytning till Socialdemokraterna och arbetarrörelsen,
              medan endast fem ledamöter hade motsvarande borgerlig bakgrund
            </seg>
            <seg n="dbe6afe1">
              I det statliga Systembolaget och det statliga Vin &amp; Sprit är
              tidigare socialdemokratiska statssekreterare verkställande direktörer.
            </seg>
          </u>
          <note n="5ef617c0">
            I styrelserna för de sju stora myndigheterna var 22 av totalt
            64 ledamöter socialdemokratiska medan motsvarande siffra för personer
            med borgerlig bakgrund var åtta.
          </note>
          <u who="henrik_s_jarrel_81383a" xml:id="i-c39ca40ab45c2256-0" n="da946bfb" prev="i-88fb09fd19f7c1fe-0">
            <seg n="ef77a986">
              Herr talman! Jag hoppas att detta illustrerar behovet av det
              som krävs i reservation 5 som också Miljöpartiet har ställt sig
              bakom, nämligen att vi uppdrar åt regeringen att återkomma till
              riksdagen med förslag till åtgärder som ökar öppenheten i tjänstetillsättningar.
            </seg>
          </u>
          <note type="speaker" n="a7b1ba88">
            Anf. 20 LISELOTT HAGBERG (fp):
          </note>
          <u who="liselott_hagberg_811c71" xml:id="i-3551468bd673ab72-0" n="b61443c7">
            <seg n="8846b00a">
              Herr talman! I vårt land har vi en förvaltningsmodell som bygger
              på tydliga gränser mellan politik och förvaltning. Det är riksdagen
              och regeringen som fattar beslut om regler och lagar, och det
              är myndigheterna som verkställer besluten.
            </seg>
            <seg n="b14f9535">
              Det är bra när och om det fungerar på det viset. Det blir klart
              och tydligt och lätt att förstå. Det får också människor att känna
              trygghet och tilltro till den offentliga förvaltningen.
            </seg>
            <seg n="f10dba92">
              Människor har rätt att veta att de beslut som fattas av myndigheter
              inte präglas av partipolitiska hänsynstaganden. Därför är det
              viktigt att det inte finns minsta skäl att misstänka att till
              exempel tjänster i den statliga förvaltningen tillsätts med andra
              mått och glasögon än vad som står i regeringsformen, nämligen:
              Vid tillsättning av statlig tjänst ska avseende fästas endast
              vid sakliga grunder såsom förtjänst och skicklighet.
            </seg>
            <seg n="ba3e939d">
              I början av året presenterade en av TV:s nyhetskanaler en bild
              som väcker funderingar. Den gången handlade det om dem som har
              fått förtroende som ordförande vid våra universitet och högskolor.
              Flera av dessa visade sig ha partipolitisk bakgrund. Majoriteten,
              och med råge ska tilläggas, visade sig ha socialdemokratisk bakgrund.
              Sådant väcker funderingar. Med detta sagt menar inte jag att socialdemokrater
              är sämre människor än andra, men blotta misstanken om att det
              är annat än förtjänst och skicklighet som väger tungt är oroande.
            </seg>
            <seg n="fc270991">
              Herr talman! Det finns en fempartireservation som handlar om
              just det som jag nyss har tagit upp. Jag ska passa på att yrka
              bifall till den, och den har nr 5.
            </seg>
            <seg n="ec5be5d9">
              Vi menar i den reservationen att det finns möjlighet att komma
              undan den här typen av misstankar som jag alldeles nyss har refererat
              till. Det går att öka öppenheten genom att till exempel låta kandidater
              frågas ut offentligt inför det riksdagsutskott som bereder ärenden
              som berör myndighetens eller verkets områden. En annan möjlighet
              skulle kunna vara att inrätta en förslagsnämnd. Vi menar att regeringen
              bör utreda den frågan när det gäller tillsättning av högre statlig
              tjänst och återkomma till riksdagen med förslag.
            </seg>
            <seg n="329d440e">
              En annan del som jag vill ta upp i mitt anförande är värdet och
              vikten av att det arbete som bedrivs inom den offentliga sektorn
              genomsyras av jämställdhet, jämlikhet och respekt för enskilda
              människors integritet. Det är oerhört viktigt att människor inte
              utsätts för negativ särbehandling på grund av ålder, kön, sexuell
              läggning, könsidentitet etcetera. Därför är det av stort värde
              att öka medvetenheten och satsa på kunskapshöjande åtgärder för
              att säkerställa att människor som är till exempel homosexuella,
              bisexuella eller transpersoner inte utsätts för negativ särbehandling.
            </seg>
            <seg n="3f49f728">
              Inom vissa sektorer i den offentliga sektorn är det särskilt
              angeläget att öka insikterna om homosexuellas, bisexuellas och
              transpersoners livsvillkor, så att de här människorna inte behöver
              känna tveksamhet inför kontakten med till exempel rättsväsendet
              om de utsätts för brott. Och det är inte ovanligt att många känner
              just så av rädsla för att bli negativt bemötta. De avstår helt
              enkelt från att ta kontakt. Ökad kompetens i rättsväsendets myndigheter
              kan öka homosexuellas, bisexuellas och transpersoners benägenhet
              att anmäla brott som de blir utsatta för, och det är ju viktigt
              i ett land som sätter rättssäkerheten högt.
            </seg>
            <seg n="9af62239">
              Herr talman! Jag har redan yrkat bifall till reservation 5, och
              jag passar här på att yrka bifall även till reservation 8. I övrigt
              står jag förstås bakom alla de reservationer som Folkpartiet finns
              med som undertecknare på.
            </seg>
          </u>
          <note type="speaker" n="3bb44dbe">
            Anf. 21 INGVAR SVENSSON (kd):
          </note>
          <u who="ingvar_svensson_838b4e" xml:id="i-8790d5369e0e8873-0" n="76199fc4">
            <seg n="28aa2c74">
              Herr talman! Under flera år har jag drivit kravet på att vi ska
              få till stånd möjligheten till dröjsmålstalan i den statliga förvaltningen.
              Det har egentligen sin grund i att jag en gång i tiden satt med
              i Fri- och rättighetskommittén där vi utredde och tog fram ett
              förslag till det. Syftet är egentligen inte att vi ska få en väldig
              massa rättsliga processer kring de här frågorna, utan syftet är
              att öka trycket på förvaltningen så att man inte ägnar sig åt
              att fördröja handläggningen av olika ärenden. Efter mycket tjat
              i den här frågan hoppas vi att vi så småningom kommer att få en
              majoritet för det här ställningstagandet, för det är viktigt att
              man har trycket på sig att hantera sina ärenden snabbare och på
              så sätt skydda den enskilde.
            </seg>
            <seg n="b2186019">
              Många gånger upptäcker tjänstemän att föreskrifter och ibland
              även lagar får orimliga konsekvenser som egentligen inte hänför
              sig till den ambition som lagstiftaren eller den som har utfärdat
              föreskriften har haft. Därför vore det bra om man kunde hitta
              ett återkopplingssystem så att man uppmärksammar detta på ett
              bättre sätt. Det är en gammal tanke från 80-talet från någon kristdemokrat
              här i Helsingforssområdet att man skulle titta på det. Det gläder
              mig också att mina kamrater i de övriga borgerliga partierna ställer
              sig bakom de här kraven.
            </seg>
            <seg n="0f1ec5e0">
              En annan frågeställning som vi ofta debatterar i kammaren, antingen
              när det gäller granskning eller när det gäller statlig förvaltning,
              är tillsättningen av de höga tjänsterna. Min och vårt partis bedömning
              är att utnämningsmakten ska ligga hos regeringen. Däremot kan
              man se till att skapa regler så att man inte utan vidare kan låta
              godtycket fälla avgörandet och sedan enkelt i efterhand hänvisa
              till förtjänst och skicklighet. Därför borde man kunna hitta ett
              system där man vaskar fram den högsta kompetensen inom respektive
              område. Det har man gjort till exempel på domarsidan. Där har
              man tagit fram ett utredningsförslag om en förslagsnämnd. Det
              finns olika uppfattningar om hur den ska fungera. Men vi tycker
              att man borde titta på detta i ett mer generellt sammanhang. Därför
              har vi ställt oss bakom kravet i reservation 5 om att man bör
              göra en utredning om tillsättningarna av de högre statliga tjänsterna.
            </seg>
            <seg n="a48eec4a">
              Det är klart att detta är ett tacksamt område för en opposition
              som väldigt ofta befinner sig i opposition givetvis. Det är ingen
              tillfällighet. Men jag tror att vi måste hitta ett system som
              fungerar oavsett vilken typ av regering vi har. Det får inte bli
              så att ett enda parti infiltrerar hela statsapparaten, inte bara
              de olika myndigheterna utan också exempelvis Regeringskansliet.
              Det finns också risk för en stark infiltration även i riksdagen.
              Därför behöver de här frågeställningarna analyseras ordentligt.
            </seg>
            <seg n="168be21e">
              Jag ber alltså att få yrka bifall till reservation nr 5.
            </seg>
          </u>
          <note type="speaker" n="3f819c76">
            Anf. 22 MATS EINARSSON (v):
          </note>
          <u who="mats_einarsson_087a77" xml:id="i-49396fe03391b1dc-0" n="fa25653a">
            <seg n="14425517">
              Herr talman! Jag ska börja med frågan om tillsättning av högre
              statliga tjänster, utnämningsmakten, som några talare redan har
              berört.
            </seg>
            <seg n="a4cf1014">
              Först ska jag påminna om det som i och för sig också Ingvar Svensson
              underströk, att regeringens utnämningsmakt är ett utflöde av stadgandet
              att regeringen styr riket. Om inte den kopplingen fanns skulle
              det bli väldigt svårt för riksdagen att utkräva något ansvar över
              huvud taget av regeringen. Jag tror att det är bra att ha den
              utgångspunkten klar för sig.
            </seg>
            <seg n="04226348">
              Jag tror att det är ganska naturligt Svensson var också inne
              på det att företrädare för de partier som för tillfället inte
              sitter i regeringen lite oftare än medlemmar i regeringspartiet
              har invändningar mot den ena eller den andra utnämningen. Det
              är inget konstigt med det.
            </seg>
            <seg n="36f1be96">
              Man försöker måla upp en bild av ett regeringsparti, i det här
              fallet Socialdemokraterna, som på något sätt missbrukar utnämningsmakten
              till att enbart ge förläningar till de sina. Men det har inte
              funnits något stöd för den bilden i de granskningar som till exempel
              konstitutionsutskottet har gjort av hur utnämningsmakten har använts
              och hur olika politiska preferenser fördelar sig bland dem som
              innehar höga tjänster. Det här går alltid att styra genom att
              på lämpligt sätt avgränsa den period som statistiken baseras på
              så att man får lite olika resultat. Men min bild av de olika granskningar
              som konstitutionsutskottet har gjort är ungefär den här: Det är
              någon överrepresentation av socialdemokrater om vi jämför med
              väljarkåren i dess helhet, en kraftig underrepresentation av vänsterpartister,
              miljöpartister och kristdemokrater och en hyfsat kraftig överrepresentation
              av centerpartister, i alla fall under vissa perioder. Ungefär
              så ser det ut. Man kan ha synpunkter på om det verkligen är den
              absolut bästa fördelningen och om man ska ha en politisk proportionell
              fördelning av de här tjänsterna över huvud taget. Jag är inte
              så säker på det.
            </seg>
            <seg n="5bc5f210">
              Nåväl, lite grann av ett internationellt perspektiv kan ändå
              vara bra att ha. Göran Magnusson, jag själv och en del andra har
              en del internationella uppdrag och träffar folk från andra länder,
              och de är ibland tämligen förvånade över att regeringspartiet
              inte enbart utser de sina till de här posterna. De har lite svårt
              att förstå att socialdemokrater utser höga konservativa företrädare
              till viktiga poster.
            </seg>
            <seg n="bbbfa8be">
              I det perspektivet tror jag nog att det är en ganska betydande
              spridning av de politiska preferenserna bland de högre tjänstemännen
              i det här landet.
            </seg>
            <seg n="6e402bee">
              Nåväl, nu är det ingen som föreslår att man ska ta över utnämningsmakten
              hit till riksdagen, utan man talar om ökad öppenhet. Det är ju
              lite svårt att argumentera mot ökad öppenhet. Det låter bra det
              där med öppenhet. Men det är lite oklart vilket eller vilka problem
              som man är ute efter att lösa. Om det är den politiska fördelningen
              det gäller har jag lite svårt att se hur den skulle kunna påverkas
              av öppna förhör eller ens av en sådan där förslagsnämnd. Har man
              invändningar mot kompetensen som sådan hos dem som utses? Jag
              har inte hört det egentligen. Det finns säkert synpunkter på något
              enskilt fall, men i det stora hela har jag inte hört att det är
              det som är problemet.
            </seg>
            <seg n="326f6dd5">
              Sedan är det så, det ska ändå sägas, att det kan innebära vissa
              svårigheter i rekryteringen av personer till de här posterna.
              Konstitutionsutskottet har ansvar för ett fåtal rekryteringar
              av höga tjänstemän, bland annat riksrevisorer. Även om det fanns
              lite olika uppfattningar om exakt hur vi skulle redovisa vårt
              arbete utåt var det ingen, såvitt jag kommer ihåg, som yrkade
              på att detta skulle ske i total öppenhet. Det var inte för att
              vi var emot öppenhet utan det var för att vi visste att med en
              sådan öppenhet i rekryteringsprocessen skulle vi inte kunna få
              de toppkrafter som vi ville ha. Det kan man ha synpunkter på.
              Man kan beklaga att det är på det sättet, men jag tror att det
              är en realitet och det inte bara när det gäller de här allra högsta
              tjänsterna.
            </seg>
            <seg n="e61860f0">
              Nåväl, det om detta. Jag ska också säga några ord om reservation
              7, Öppenhet i förvaltningen, som jag och Gustaf Fridolin har ställt
              oss bakom. I gårdagens debatt fick jag kritik från Centerns Kerstin
              Lundgren för att jag inte tog upp bristerna vad gäller tillämpning
              av offentlighetsprincipen och meddelarfriheten i den offentliga
              sektorn. Jag förklarade det med att den saken skulle komma upp
              i ett annat betänkande. Det betänkandet har vi nu här. Här finns
              yrkandet om att vi ska säga till regeringen att det som har skett
              inte räcker. Det som har skett på det här området är bra, men
              det räcker inte. Det krävs tydliga direktiv ut till myndigheterna:
              Ni måste se till att det finns utbildning för er personal i de
              här frågorna.
            </seg>
            <seg n="3dc68cb6">
              Tyvärr kommer det ständigt exempel, även om det inte är mycket
              i det stora hela, visst, på förvaltningschefer, kommunalchefer
              och i och för sig också politiker som inte har begripit det här
              med offentlighetsprincipen, som inte har begripit det här med
              meddelarfriheten och efterforskningsförbudet, och som gör övertramp.
              Det är tillräckligt mycket för att man ska kunna konstatera att
              det här fortfarande krävs utbildningsinsatser och kompetenshöjning
              ute i den statliga förvaltningen på alla områden. Därför menar
              vi att det tyvärr är nödvändigt att göra det här tillkännagivandet
              till regeringen på denna punkt.
            </seg>
            <seg n="23e50782">
              Centern är inte med på reservationen, men jag förutsätter att
              det är något misstag i utskottet och att Centern nu kommer att
              ansluta sig till reservationen här i kammaren. Jag yrkar alltså
              bifall till denna reservation.
            </seg>
          </u>
          <note type="speaker" n="43fa37b0">
            Anf. 23 LISELOTT HAGBERG (fp) replik:
          </note>
          <u who="liselott_hagberg_811c71" xml:id="i-3551468bd673ab72-1" n="b61443c7">
            <seg n="70f33595">
              Herr talman! Mats Einarsson och Lars Ohly, som ju ganska nyligen
              är vald till ledare för Vänsterpartiet, tillhör ju samma parti.
              I samband med Aktuellts redovisning som jag hänvisade till i mitt
              anförande tidigare uttryckte Lars Ohly tveksamhet inför den här
              formen för tillsättande av högre statliga tjänster. Då skulle
              jag vilja ha en kommentar av Mats Einarsson. Kan det finnas skäl
              att misstänka att det är annat än förtjänst och skicklighet som
              har varit vägledande vid tillsättningen av de tjänster som det
              refererades till i undersökningen om högskola och universitet?
            </seg>
          </u>
          <note type="speaker" n="41be8313">
            Anf. 24 MATS EINARSSON (v) replik:
          </note>
          <u who="mats_einarsson_087a77" xml:id="i-49396fe03391b1dc-1" n="fa25653a">
            <seg n="95351c8b">
              Herr talman! Först ska jag säga att jag inte såg det där inslaget.
              Jag vet inte exakt vad Lars Ohly har sagt. För övrigt ser jag
              det inte som min sak att förklara vad Lars Ohly säger. Jag har
              inte heller lusläst den där undersökningen, så jag får svara lite
              mer generellt.
            </seg>
            <seg n="65f5fcb3">
              Kan det vara så att det inte alltid bara är förtjänst och skicklighet
              som fäller utslaget? Javisst. Hitta någon större organisation
              där inte den typen av misstag eller glidningar kan ske. Självfallet
              kan sådant förekomma. Men frågan som vi har att diskutera här
              är snarast: Har vi någon form av systemfel som gör att det mer
              systematiskt blir oegentligheter? Det har jag faktiskt lite svårt
              att se.
            </seg>
            <seg n="c3f08227">
              Ett av de instrument vi har för att ändå styra upp detta är den
              granskning som den här kammaren och konstitutionsutskottet regelbundet
              gör och som jag tror har den positiva effekten att det blir väldigt
              svårt att så att säga utnyttja systemet till politiska förläningar
              eller något sådant.
            </seg>
          </u>
          <note type="speaker" n="ab8eb9b5">
            Anf. 25 LISELOTT HAGBERG (fp) replik:
          </note>
          <u who="liselott_hagberg_811c71" xml:id="i-3551468bd673ab72-2" n="b61443c7">
            <seg n="fc0d6988">
              Herr talman! Känner Mats Einarsson bekymmer över att det i den
              rapport som jag redovisade när det gäller högskolor och universitet
              faktiskt var så att 13 av 16 styrelseordförande var socialdemokrater?
            </seg>
          </u>
          <note type="speaker" n="dcd864dd">
            Anf. 26 MATS EINARSSON (v) replik:
          </note>
          <u who="mats_einarsson_087a77" xml:id="i-49396fe03391b1dc-2" n="fa25653a">
            <seg n="9b16ad69">
              Herr talman! Nej, det gör jag i och för sig inte. Du kan alltid
              ta ett utsnitt någonstans var som helst i samhället och se att
              det är 13 av 16 socialdemokrater. Någon annanstans är det 14 av
              18 som är moderater eller vad som helst. Du måste se hela den
              här bilden. Då kan jag inte riktigt se att det finns något väldigt
              otillbörligt utnyttjande av systemet till förmån för något visst
              politiskt parti.
            </seg>
            <seg n="01912b87">
              Det är som jag sade: Det som kanske är något anmärkningsvärt
              i ett internationellt perspektiv är att regeringarna i det här
              landet inte utnyttjar sin utnämningsmakt så kraftigt för att gynna
              egna politiska företrädare som sker i en del andra länder.
            </seg>
          </u>
          <note type="speaker" n="5b180443">
            Anf. 27 INGVAR SVENSSON (kd) replik:
          </note>
          <u who="ingvar_svensson_838b4e" xml:id="i-8790d5369e0e8873-1" n="76199fc4">
            <seg n="5d650bf8">
              Herr talman! Det är roligt att Mats Einarsson har internationella
              erfarenheter och att de är förvånade över att regeringen inte
              utser alla högre tjänster inom förvaltningen. Möjligen har Mats
              Einarsson gått på en mina när det gäller systemfel. I de flesta
              andra länder utövar man ministerstyre. Myndigheterna ligger direkt
              under departementen. Då är det inte så konstigt att man väljer
              dem enligt den politiska färg man har. Men vi har ju ett annat
              system i Sverige, Mats Einarsson, där myndigheterna ligger under
              den lagstiftande makten och inte direkt under regeringen.
            </seg>
            <seg n="44779afb">
              Är det något fel i att man får en öppen debatt omkring de högre
              tjänsterna och att man i den offentliga debatten kan granska kompetensen
              hos dem som väljs? Det kan till exempel handla om en förslagsnämnd
              som tar fram tre förslag på kompetenta personer, och sedan får
              regeringen välja en av dem. Då får man en offentlig debatt, och
              det är i sig en bra form, eller hur? Demokrati är väl inte så
              dumt, Mats Einarsson?
            </seg>
            <seg n="fc7ef049">
              Jag kan titta tillbaka på ett gammalt system som vi har haft.
              Med vissa intervaller hade man ju val av biskop på den tid då
              vi hade en statsstyrd kyrka. Regeringen fick välja mellan tre
              förslag. Då blev det ofta debatt om de valde en som låg precis
              i linje med den egna politiska inriktningen. Det var så klart
              nyttigt att man kunde lyfta fram de aspekterna i debatten. Är
              det inte så, Mats Einarsson?
            </seg>
          </u>
          <note type="speaker" n="4edd5b95">
            Anf. 28 MATS EINARSSON (v) replik:
          </note>
          <u who="mats_einarsson_087a77" xml:id="i-49396fe03391b1dc-3" n="fa25653a">
            <seg n="1b8d87a5">
              Herr talman! Jo, det är helt riktigt att vår förvaltningsmodell,
              där vi inte har det här ministerstyret med en rak linje från ministeriet
              ned till golvet, är en av orsakerna till att vi inte har den typ
              av politiska utnämningar som vi ser i en del andra länder. Men
              det är ju bara ett argument för den svenska modellen. Jag ser
              inte riktigt relevansen i det argumentet. För övrigt tror jag
              inte att bilden är så entydig. Du kan nog även hitta exempel på
              andra modeller där det politiska slår igenom på ett helt annat
              sätt.
            </seg>
            <seg n="f73366c6">
              Jag tror att det är viktigt för att vi ska kunna ställa regeringen
              till svars för den statliga förvaltningen att regeringen också
              har full förfoganderätt över utnämningar. Om vi begränsar den
              rätten till exempel genom att ge dem ett val mellan tre alternativ
              och så vidare minskar vi i motsvarande grad vår möjlighet att
              ställa regeringen till svars för vad verken gör. Regeringen kan
              alltid skylla ifrån sig genom att säga att det var ena korkade
              typer som vi fick att välja på så det är inte konstigt att det
              går åt skogen. Så kommer man inte att säga, men det kommer att
              uppfattas så.
            </seg>
            <seg n="fae3eed3">
              Jag tror att man lite grann får välja här. Vill riksdagen skaffa
              sig den här makten på ett område som egentligen inte är riksdagens
              kommer man också att förlora kraft i sin granskande och ansvarsutkrävande
              roll.
            </seg>
          </u>
          <note type="speaker" n="833b3f45">
            Anf. 29 INGVAR SVENSSON (kd) replik:
          </note>
          <u who="ingvar_svensson_838b4e" xml:id="i-8790d5369e0e8873-2" n="76199fc4">
            <seg n="30a701a6">
              Herr talman! Det var inte jag som jag tog upp de internationella
              erfarenheterna. När Mats Einarsson ifrågasätter relevansen i resonemanget
              faller det ju tillbaka på honom själv.
            </seg>
            <seg n="007b62d0">
              Vem har sagt att riksdagen skulle ha den här makten? Det är det
              väl ingen som har sagt. Man har pekat på möjligheten till öppna
              utskottsförhör med de aktuella kandidaterna, men det betyder inte
              att det är riksdagen som har utnämningsmakten. Jag betonade också
              i mitt inlägg att den ska ligga på regeringen.
            </seg>
            <seg n="4d763a6a">
              Vad är det som gör att man begränsar möjligheterna att utkräva
              ansvar av regeringen för utnämningarna om det finns en förslagsnämnd
              som väljer ut tre kandidater? Jag förstår inte riktigt det resonemanget.
              Eftersom vi har den förvaltningsmodell som vi har i Sverige utkräver
              man ju inte ansvar av en minister om en myndighet har gjort fel.
              Då får man i så fall ändra lagstiftningen. Jag förstår inte Mats
              Einarssons resonemang.
            </seg>
          </u>
          <note type="speaker" n="5ca30d6f">
            Anf. 30 MATS EINARSSON (v) replik:
          </note>
          <u who="mats_einarsson_087a77" xml:id="i-f7c66aafa9939f50-0" n="fa25653a" next="i-1f829569071da9ac-0">
            <seg n="d3a257d4">
              Herr talman! Till att börja med: Vad är det tänkt att man ska
              åstadkomma med ett öppet förhör av något slag? Det är lite oklart
              i och för sig, men som jag har förstått det ska regeringen först
              vaska fram en kandidat. Sedan, när det i princip är klart och
              innan man klubbar igenom beslutet, skickar man vederbörande till
              konstitutionsutskottet, till någon annan instans eller kanske
              till ett offentligt förhör där personen utfrågas. Vad är det för
              slags problem man vill komma åt med den typen av förfarande? Det
              har jag inte riktigt förstått.
            </seg>
            <seg n="a56348e9">
              Man kan ju införa den andra modellen med en nämnd som tar fram
              tre kandidater. Men vad är syftet med det, och vilket problem
              vill man komma åt med detta? Är regeringen i dag inte förmögen
              att få fram kompetenta kandidater och att man därför behöver hjälp
              av en sådan nämnd? Jag kan inte se att någon har visat att det
              är på det sättet, även om man givetvis kan ha synpunkter i det
              enskilda fallet. Men generellt har ingen visat på att det problemet
              finns.
            </seg>
          </u>
          <note n="1287e8b1">
            Föredrogs
          </note>
          <note n="8069ca94">
            Ajournering
          </note>
          <note n="0c4a6245">
            Kammaren beslutade kl. 13.52 på förslag av förste vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <u who="mats_einarsson_087a77" xml:id="i-1f829569071da9ac-0" n="fa25653a" prev="i-f7c66aafa9939f50-0">
            <seg n="b72f3c01">
              Återupptagna förhandlingar
            </seg>
            <seg n="5013d662">
              Statsrådet Pär Nuder besvarar både allmänpolitiska frågor och
              frågor inom sitt eget ansvarsområde.
            </seg>
            <seg n="f43f7299">
              IMF:s program i Argentina
            </seg>
          </u>
          <note n="ff4f407d">
            Förhandlingarna återupptogs kl. 14.00.
          </note>
          <note n="4356ee22">
            8 § Frågestund
          </note>
          <note n="45e98134">
            Anf. 31 TALMANNEN:
          </note>
          <note n="4c8f98bc">
            I dagens frågestund deltar följande statsråd: statsrådet Pär
            Nuder, statsrådet Mona Sahlin, socialminister Lars Engqvist, statsrådet
            Gunnar Lund och statsrådet Lena Hallengren.
          </note>
          <note type="speaker" n="9bc0705f">
            Anf. 32 AGNETA RINGMAN (s):
          </note>
          <u who="agneta_ringman_bc7ec9" xml:id="i-982ae44d72a113de-0" n="bba17217">
            <seg n="0211c18f">
              Herr talman! Jag tänker ställa en fråga till statsrådet Gunnar
              Lund om Internationella valutafonden.
            </seg>
            <seg n="1dcd8512">
              Inom IMF har Sverige tidigare intagit en kritisk position gentemot
              Argentina och landets försök att återskapa finansiell stabilitet
              i landet. Sverige stödde inte godkännandet av det treåriga IMF-programmet
              i september förra året på grund av att Argentina inte gjort tillräckligt
              mycket för att trygga en god ekonomisk situation. Sverige lade
              ned sin röst vid den första översynen av IMF-programmet tidigare
              i år.
            </seg>
            <seg n="33d3d8d6">
              Min fråga till statsrådet Gunnar Lund är: På vilka grunder har
              Sverige nu valt att stödja IMF:s program i Argentina enligt det
              beslut som fattades i måndags?
            </seg>
          </u>
          <note type="speaker" n="c07b92ad">
            Anf. 33 Statsrådet GUNNAR LUND (s):
          </note>
          <u who="unknown" xml:id="i-8fc1ab92391ee478-3" n="9b9d349c">
            <seg n="5923a463">
              Herr talman! Det är riktigt att vi vid den omröstning som ägde
              rum i början av denna vecka kunde rösta för det program som Valutafonden
              har arbetat fram med Argentina för att få landet på fötter igen
              och få en reglering av den mycket stora skuld som landet har sedan
              den konkurs som landet i stort sett gjorde för två år sedan då
              man var tvungen att inställa sina betalningar. Det gör vi för
              att Argentina på många sätt har fört en bra och i varje fall väsentligt
              bättre ekonomisk politik under drygt ett år under den regering
              som nu arbetar under president Kirchner. Man har också lyckats
              få till stånd en väsentligt bättre ekonomisk utveckling. Man har
              fått kontroll över de offentliga finanserna, och man har fått
              ned inflationstakten. Av dessa skäl har vi kunnat sälla oss till
              de länder som stött Argentinas program.
            </seg>
          </u>
          <note type="speaker" n="d5b02074">
            Anf. 34 AGNETA RINGMAN (s):
          </note>
          <u who="agneta_ringman_bc7ec9" xml:id="i-982ae44d72a113de-1" n="bba17217">
            <seg n="d03b358a">
              Herr talman! Tack för det svaret. Jag tycker naturligtvis också
              att det är viktigt att vi i detta internationella samarbete hittar
              mekanismer för att förebygga sådana framtida finansiella kriser.
              Naturligtvis bör vi vara med och förhindra att sådant händer igen.
            </seg>
            <seg n="065e6a05">
              Men mot bakgrund av det vill jag ställa en fråga. Vilka konkreta
              åtgärder har Sverige att komma med, och hur kommer regeringen
              att agera inom IMF när det gäller att förebygga sådana framtida
              finansiella kriser?
            </seg>
          </u>
          <note type="speaker" n="3d34622f">
            Anf. 35 Statsrådet GUNNAR LUND (s):
          </note>
          <u who="unknown" xml:id="i-8fc1ab92391ee478-4" n="9b9d349c">
            <seg n="fd891090">
              Herr talman! Det är riktigt att vi anser det vara mycket angeläget
              nu och för framtiden att se till att vi blir bättre i det internationella
              samarbetet på att förebygga sådana finansiella kriser och hantera
              dem om och när de äger rum. Just Argentinakrisen visar hur stora
              risker man löper, inte bara i Argentina och i Latinamerika utan
              i hela världsekonomin när sådana finansiella kriser inträffar.
              Med en globaliserad ekonomi fortplantas sådana kriser väldigt
              snabbt till resten av ekonomin och kan vålla enorm skada. Därför
              gör vi en rad saker i Valutafonden. Bland annat försöker vi där
              få till stånd en särskild överenskommelse om hur man ska hantera
              konkurser eller hotande konkurser av det här slaget när enskilda
              länder råkar i svårigheter. Vi har också planer på hur vi ska
              få till stånd en bättre reglering med de privata kreditorerna
              med mera. Vi har alltså ett ambitiöst program som vi driver i
              det avseendet.
            </seg>
            <seg n="806ef526">
              Egenföretagande bland ungdomar
            </seg>
          </u>
          <note type="speaker" n="0e94ceb7">
            Anf. 36 LENA ADELSOHN LILJEROTH (m):
          </note>
          <u who="lena_adelsohn_liljeroth_b69525" xml:id="i-de3da04629c2ff19-0" n="8a74128e">
            <seg n="cf87af79">
              Herr talman! Jag har en fråga till ungdomsminister Lena Hallengren.
            </seg>
            <seg n="6883e031">
              Vi vet alla att det startas alldeles för få företag i Sverige
              och att vi jämfört med de flesta andra europeiska länderna ligger
              i botten. Det parti som ministern företräder och jag har lite
              olika uppfattningar om vad det här beror på. Men jag har i alla
              fall förstått det som att regeringen också anser att detta är
              ett problem.
            </seg>
            <seg n="b97075bd">
              Inom Europeiska kommissionen har man tagit fram en vitbok som
              handlar om nya insatser för Europas ungdomar. Där står följande:
            </seg>
            <seg n="6beaea10">
              Genom att sprida entreprenöranda hos ungdomar kan man hjälpa
              unga att övervinna hinder och utveckla sitt självförtroende. Att
              skapa ett företag utgör ett sätt för ungdomar att nå oberoende
              och flexibilitet och sålunda bidra till hela samhällets ekonomiska
              och sociala utveckling.
            </seg>
            <seg n="f947d60c">
              Jag vill fråga Lena Hallengren om hon instämmer i detta.
            </seg>
          </u>
          <note type="speaker" n="dabdb27b">
            Anf. 37 Statsrådet LENA HALLENGREN (s):
          </note>
          <u who="unknown" xml:id="i-8fc1ab92391ee478-5" n="9b9d349c">
            <seg n="a9f9e50a">
              Herr talman! Tack för frågan. Vitboken är ett spännande projekt
              som nu sker där alla länder inom Europeiska unionen ska samarbeta
              också när det gäller ungdomspolitiken.
            </seg>
            <seg n="0294b235">
              Det är viktigt att på olika sätt stimulera både små och större
              företag både för unga och för äldre. Det är inte ovanligt att
              detta också finns som lokala kurser, som särskilda inriktningar
              på program eller på olika gymnasieskolor runtom i vårt land. Också
              föreningar och andra jobbar med entreprenörskap och småföretag.
              Jag har en mycket positiv inställning till de unga människor som
              ser det som en möjlighet att skaffa sig en försörjning.
            </seg>
          </u>
          <note type="speaker" n="a9e1d50b">
            Anf. 38 LENA ADELSOHN LILJEROTH (m):
          </note>
          <u who="lena_adelsohn_liljeroth_b69525" xml:id="i-de3da04629c2ff19-1" n="8a74128e">
            <seg n="ac3065ed">
              Herr talman! Tack för svaret, ungdomsministern. Jag har ingen
              annan uppfattning än att detta är väldigt bra.
            </seg>
            <seg n="f841fe6a">
              Jag vill fråga varför alternativet att starta företag inte nämns
              på en enda rad i den skrift som regeringen har gett ut och som
              handlar om vad man har gjort från regeringens sida under de senaste
              fem åren. Det finns ett kapitel där som handlar om egenförsörjning.
              Alternativet att starta företag nämns över huvud taget inte där.
            </seg>
            <seg n="0246d2d9">
              Politik handlar mycket om att sända signaler. Och om man bara
              talar om bidrag och stöd sänder man en hel del negativa signaler
              därför att ungdomar varken är hjälplösa eller svaga. I Ungdomsstyrelsens
              strategiplan för åren 20032006 står det över huvud taget inte
              något nämnt om egenföretagande.
            </seg>
            <seg n="6f2b7475">
              Nu vet jag att ungdomspropositionen är försenad, men jag vill
              fråga ungdomsministern om man har gjort någon förändring och om
              det kommer någonting som pekar på att det här är bra och ett alternativt
              sätt till försörjning för ungdomar.
            </seg>
          </u>
          <note type="speaker" n="90d02b03">
            Anf. 39 Statsrådet LENA HALLENGREN (s):
          </note>
          <u who="unknown" xml:id="i-8fc1ab92391ee478-6" n="9b9d349c">
            <seg n="0532eb88">
              Herr talman! Jag ser den sammanfattning som Lena Adelsohn Liljeroth
              viftade lite med om en redovisning över ungdomspolitikens resultat
              19982002 som en exempelsamling. Där finns långtifrån allt med
              som faktiskt har åstadkommits under dessa fyra år. Om det finns
              intresse av att veta vad som har hänt just på småföretagsområdet
              uppmanar jag Lena Adelsohn Liljeroth att ställa frågan till näringsministern.
              Jag kan också själv återkomma i frågan. Det finns ingenting i
              ungdomspolitiken som andas att ungdomar skulle leva på bidrag
              och stöd och att de skulle vara hjälplösa och svaga. Tvärtom är
              målet för ungdomspolitiken att unga ska ses som en resurs. De
              ska vara delaktiga och ha inflytande i samhället. Den inställningen
              präglar också den kommande ungdomspropositionen.
            </seg>
            <seg n="7a874e65">
              Sveriges representation vid sorgemässan i Madrid
            </seg>
          </u>
          <note type="speaker" n="74f877e5">
            Anf. 40 CARL B HAMILTON (fp):
          </note>
          <u who="unknown" xml:id="i-5a48181acec4b49c-0" n="9b9d349c">
            <seg n="ed343590">
              Herr talman! Min fråga riktar sig till statsrådet Pär Nuder som
              företrädare för Statsrådsberedningen. Frågan gäller varför Sverige
              inte prioriterade terrorns offer i Madrid. I går hade man en sorgehögtid
              där, och man visade medkänsla med terrorns offer och de anhöriga.
              Alla Europas ledare var där presidenter, statsministrar och så
              vidare. Sverige representerades på en jämförelsevis mycket låg
              nivå. Medan andra länder skickade stats- och utrikesministrar
              och även presidenter, som jag nämnde, är frågan varför Sverige
              gjorde denna nedprioritering. Vilka bedömningar låg bakom detta
              beslut, Pär Nuder?
            </seg>
          </u>
          <note type="speaker" n="a2310268">
            Anf. 41 Statsrådet PÄR NUDER (s):
          </note>
          <u who="par_nuder_59d565" xml:id="i-8fc1ab92391ee478-7" n="d86bcd33">
            <seg n="ed46cab9">
              Herr talman! Vi är 22 statsråd i den svenska regeringen. Vi är
              lika mycket värda. Det kan man om inte annat läsa i regeringsformen
              där det framgår att vi har ett kollektivt beslutsfattande. Vi
              är inte graderade i regeringen. Vi har lika stort ansvar för allt
              som regeringen beslutar om.
            </seg>
            <seg n="bfeffac2">
              Det är en grov förolämpning från Carl B Hamiltons sida att säga
              att regeringen inte prioriterade offren för terrorn i Madrid.
              Det är att göra en formfråga oändligt mycket större än vad den
              är.
            </seg>
            <seg n="28f8f445">
              Jag vill dessutom passa på tillfället att läsa in till riksdagens
              protokoll att finns det något av oss statsråd som är vida känd
              i europeiska sammanhang, som har en oerhört bred erfarenhet och
              som Europas stats- och regeringschefer hyser ett mycket stort
              förtroende för är det just Gunnar Lund.
            </seg>
            <seg n="1828225c">
              Regeringen prioriterar definitivt offren för terrordåden i Madrid.
              Låt inte den här formfrågan gå ut över alla proportioner.
            </seg>
          </u>
          <note type="speaker" n="cebb1dd8">
            Anf. 42 CARL B HAMILTON (fp):
          </note>
          <u who="unknown" xml:id="i-5a48181acec4b49c-1" n="9b9d349c">
            <seg n="255be9f6">
              Herr talman! Statsrådet Pär Nuder har helt fel. Just i Spanien
              är formfrågor oerhört viktiga. Varför representerades Frankrike
              av en president, Storbritannien av en premiärminister och Tyskland
              av en premiärminister? Våra nordiska grannländer representerades
              av Finlands president, Estlands president, Norges utrikesminister
              och Danmarks justitieminister, och de två andra nordiska kungarikena
              skickade också dit sina kronprinsar. Sverige skickade dit en viceminister
              och ingen från kungahuset. Detta måste uppfattas om en missaktning
              av de anhörigas situation och terroroffren i Madrid. Jag skäms
              som svensk över att regeringen har betett sig på det här sättet.
            </seg>
          </u>
          <note type="speaker" n="273bc046">
            Anf. 43 Statsrådet PÄR NUDER (s):
          </note>
          <u who="par_nuder_59d565" xml:id="i-8fc1ab92391ee478-8" n="d86bcd33">
            <seg n="3fd4a58c">
              Herr talman! Jag kan inte annat än konstatera att Carl B Hamilton
              väljer att till och med skruva upp tonläget i denna ankdammsdiskussion.
            </seg>
            <seg n="98685623">
              Vad är det egentligen för diskussion vi har? Försöker Folkpartiets
              ledande utrikespolitiker göra sken av att Sveriges regering inte
              uttrycker sorg och sympati med terrorns offer i Madrid? Det är
              en ynkedom att på detta sätt försöka göra sak i frågan.
            </seg>
            <seg n="074f3d16">
              Sverige var representerat, och Sveriges regering var representerad.
              Frågan om varför Sveriges kungahus inte var representerat får
              Carl B Hamilton ställa till hovet. Vi var representerade på regeringsnivå.
            </seg>
            <seg n="baccd489">
              Vi har inga viceministrar i Sverige. Carl B Hamilton med den
              erfarenhet han har borde om inte annat läsa på regeringsformens
              bestämmelser om hur den svenska regeringen är sammansatt. Vi har
              inga viceministrar. Vi är alla lika mycket värda.
            </seg>
            <seg n="cbcad86a">
              Är det någon som verkligen är känd ute i europeiska sammanhang
              är det just statsrådet Gunnar Lund. Han är en värdig företrädare
              för Sverige. Vi har heller inte fått några klagomål från de spanska
              värdarna om den representation som den svenska regeringen hade.
            </seg>
            <seg n="9531eb3c">
              Nationella hjälptelefonen
            </seg>
          </u>
          <note type="speaker" n="0e7bcd0c">
            Anf. 44 KERSTIN-MARIA STALIN (mp):
          </note>
          <u who="unknown" xml:id="i-8fc1ab92391ee478-9" n="9b9d349c">
            <seg n="add88401">
              Herr talman! Jag har en fråga till socialminister Lars Engqvist.
              Den handlar om Nationella hjälptelefonen. Det är en linje dit
              alla människor i Sverige kan ringa på ett 020-nummer om man till
              exempel har psykiska problem, är olycklig eller måste fråga om
              någonting. Nu är den linjen hotad.
            </seg>
            <seg n="b162666d">
              Jag hade besök av representanter från Nationella hjälplinjen
              förra veckan. De var väldigt bekymrade. Pengarna är slut, och
              de kan kanske inte fortsätta. Allmänna arvsfonden som hittills
              har sponsrat kan göra det fram till jul om det blir en långsiktig
              finansiering.
            </seg>
            <seg n="d5b8400c">
              Hur tänker socialministern lösa det om den nu blir nedlagd?
            </seg>
          </u>
          <note type="speaker" n="cc10aa09">
            Anf. 45 Socialminister LARS ENGQVIST (s):
          </note>
          <u who="unknown" xml:id="i-8fc1ab92391ee478-10" n="9b9d349c">
            <seg n="92a2dd47">
              Herr talman! Låt mig först säga att frågan om stöd till den nationella
              hjälplinjen eller hjälptelefonen inte är min fråga. Den handläggs
              av statsrådet Berit Andnor. Men jag har följt diskussionen och
              tror att jag kan svara på Berit Andnors vägnar.
            </seg>
            <seg n="83ad7a65">
              Den verksamhet som har bedrivits har varit otroligt viktig. Den
              har fått stöd av Allmänna arvsfonden. Det beslutades när jag var
              ansvarig för frågeställningen. De har gjort ett mycket gott arbete.
              Men det var ett projektstöd under tre år.
            </seg>
            <seg n="3ac6b5d3">
              Nu säger de som har organiserat verksamheten att man vill fortsätta.
              Man är medveten om att pengarna bara var avsedda för tre år, och
              man har ingen finansiering. Man skrev först ett brev till mig,
              eftersom man trodde att jag var ansvarig för frågan.
            </seg>
            <seg n="03be0384">
              Man har uppvaktat statsrådet Andnor och fått besked att hon för
              sin del och regeringen i sin helhet ska försöka hitta någon lösning
              på frågan och försöka se till så att vi kan fortsätta verksamheten.
              Vi har ingen lösning än. Men vi utreder möjligheten att ge ett
              stöd så att verksamheten kan fortsätta.
            </seg>
          </u>
          <note type="speaker" n="73ee2426">
            Anf. 46 KERSTIN-MARIA STALIN (mp):
          </note>
          <u who="unknown" xml:id="i-8fc1ab92391ee478-11" n="9b9d349c">
            <seg n="ee4d1a10">
              Herr talman! Jag tackar så väldigt mycket för det svaret. Jag
              betraktar också socialministern som ansvarig eftersom socialministern
              är ansvarig för hela departementet och speciellt psykiatrin.
            </seg>
            <seg n="5f7e4d18">
              Den här hjälptelefonen är så speciell. Det är annorlunda än om
              man till exempel ringer direkt till psykiatrin. Där kan inte anhöriga
              på samma sätt få direkt stöd.
            </seg>
            <seg n="6220b479">
              I morse hörde jag på radion samma sak som representanter för
              Nationella hjälplinjen berättade. SOS Alarm blockeras därför att
              det ringer så många dit och frågar.
            </seg>
            <seg n="b71bd51d">
              Jag ställer frågan igen. Jag vill gärna återigen höra att det
              är någonting gott på gång.
            </seg>
          </u>
          <note type="speaker" n="32608419">
            Anf. 47 Socialminister LARS ENGQVIST (s):
          </note>
          <u who="unknown" xml:id="i-8fc1ab92391ee478-12" n="9b9d349c">
            <seg n="8376aac1">
              Herr talman! Jag ska bara upprepa svaret som jag tidigare gav.
              Vi undersöker på Socialdepartementet möjligheten att hitta en
              lösning. Vi har inte hittat den ännu.
            </seg>
            <seg n="e4391307">
              Detta är problemet med arvsfondspengar. De får inte vara till
              för att stödja pågående verksamheter. Det är projekt man ska stödja.
              De projektpengarna är slut. Men man har bedrivit en mycket viktig
              verksamhet. Möjligheten att ringa dygnet runt till någon när man
              har problem är otroligt viktig.
            </seg>
            <seg n="49db69d0">
              Vi ska försöka att hitta en lösning. Vi vet inte hur den ser
              ut nu, men vi arbetar med det.
            </seg>
            <seg n="21a39ae8">
              Åldersdiskriminering
            </seg>
          </u>
          <note type="speaker" n="4662dc52">
            Anf. 48 JÖRGEN JOHANSSON (c):
          </note>
          <u who="jorgen_johansson_5a4bc5" xml:id="i-ba35a0ba43961269-0" n="29ef5992">
            <seg n="0bbf209d">
              Herr talman! Min fråga riktar sig till statsrådet Sahlin.
            </seg>
            <seg n="d7f27577">
              Åldersdiskrimineringen i samhället blir alltmer påtaglig. Alltför
              många upplever att efter 50 år återstår enbart att sitta i parken
              och mata duvorna.
            </seg>
            <seg n="3cbcd882">
              Det blir mer påtagligt när man konstaterar att 70 % av våra svenska
              företag inte vill anställa människor över 50 år. Begreppet äldre
              hos de företagen är åldersgruppen 4555 år. Vad gruppen efter 55
              år representerar framgår inte av undersökningen.
            </seg>
            <seg n="81ce4a32">
              Det här visar på en attityd och en syn i samhället som jag tycker
              är något beklämmande. Om man ser det utifrån ett arbetsmarknadsperspektiv
              är det ett bortfall av kompetens på arbetsmarknaden. Man skapar
              samtidigt en situation med utanförskap, ett utanförskap som jag
              tror kan vålla rätt stora problem i framtiden.
            </seg>
            <seg n="2a25a4c9">
              Jag skulle vilja höra synen från ministern på vad man ser för
              gångbara vägar för att lösa problematiken.
            </seg>
          </u>
          <note type="speaker" n="a2d25fae">
            Anf. 49 Statsrådet MONA SAHLIN (s):
          </note>
          <u who="mona_sahlin_209729" xml:id="i-8fc1ab92391ee478-13" n="2af27d2f">
            <seg n="e4d1a9f6">
              Herr talman! Eftersom jag själv har tre år kvar till 50 år kan
              jag tänka mig många fler sysselsättningar efter 50 års ålder än
              att mata duvorna och sitta på en parkbänk.
            </seg>
            <seg n="313aea9c">
              Hela diskussionen rör åldersstrukturen i Sverige. Vi lever allt
              längre. Det är i grunden någonting väldigt positivt. Det gör att
              vi måste få ett arbetsliv som både tillåter att vi arbetar längre
              del av våra liv men också har ett arbetsliv som är organiserat
              så att vi faktiskt orkar jobba längre.
            </seg>
            <seg n="934f4000">
              Jag är också djupt bekymrad över de attitydmätningar jag har
              läst om många arbetsgivares syn. Är man över 50 år läggs man åt
              sidan. Det måste vi förändra både med rent hållfasta förändringar
              i arbetslivet så att man orkar men också genom att påverka attityden
              hos arbetsgivarna.
            </seg>
            <seg n="140043e8">
              Därtill kan jag nämna att EU:s direktiv om diskriminering som
              vi ska implementera i Sverige under de kommande åren också handlar
              om att lagstifta mot åldersdiskriminering. Det tror jag också
              kan vara en viktig signal om att vi har väldigt mycket mer att
              förvänta av våra äldre än att de ska mata duvor.
            </seg>
          </u>
          <note type="speaker" n="45f2d9a5">
            Anf. 50 JÖRGEN JOHANSSON (c):
          </note>
          <u who="jorgen_johansson_5a4bc5" xml:id="i-ba35a0ba43961269-1" n="29ef5992">
            <seg n="0ee709d9">
              Herr talman! Jag tackar för svaret. Jag tror att vi är rätt överens
              i grundsynen om detta.
            </seg>
            <seg n="fde9f31f">
              Oftast är det de svaga människorna i samhället som hamnar på
              undantag. De människor som hamnar i utanförskapet hamnar också
              i sjukvårdssvängen. Det gäller såväl psykiska problem som somatiska
              problem. Det är människor som kanske hade tjugotalet friska år
              framför sig.
            </seg>
            <seg n="c85230c7">
              Problemet är rätt stort. Jag delar statsrådets syn. Vi har inte
              råd vare sig mänskligt eller ekonomiskt att låta frågan ligga
              vid sidan. Vi behöver lyfta fram frågan och ändra attityderna
              i samhället.
            </seg>
          </u>
          <note n="7592d7b7">
            Övergångsregler
          </note>
          <note type="speaker" n="d34692fb">
            Anf. 51 SVEN BRUS (kd):
          </note>
          <u who="sven_brus_b4c1bc" xml:id="i-ae00ff162369e1fd-0" n="c7cc0ade">
            <seg n="0b85ec41">
              Herr talman! Jag skulle vilja fråga statsrådet Pär Nuder om hur
              regeringen egentligen ser på frågan om övergångsregler.
            </seg>
            <seg n="9fae1d58">
              Jag undrar om regeringens hållning är grundad på de hotbilder
              som statsministern har målat upp mot det svenska välfärdssystemet
              där han har myntat begreppet social turism.
            </seg>
            <seg n="dbef3514">
              Det ordvalet och det synsättet tog utrikesministern kraftfullt
              avstånd ifrån i tisdags när hon sade att det är ett obegripligt
              uttryck utan relevans. Utrikesministern säger sig också uppleva
              regeringens kovändning i frågan som att den skapar en situation
              som väcker misstro.
            </seg>
            <seg n="9bbbec9a">
              Jag undrar vilken regeringens egentliga uppfattning är i frågan.
              Vilken analys är det som ligger till grund för regeringens hållning
              är det statsministerns eller utrikesministerns?
            </seg>
          </u>
          <note type="speaker" n="76234184">
            Anf. 52 Statsrådet PÄR NUDER (s):
          </note>
          <u who="par_nuder_59d565" xml:id="i-8fc1ab92391ee478-14" n="d86bcd33">
            <seg n="629f8d92">
              Herr talman! Jag tror att det är få frågor som är så välpenetrerade
              och genomdiskuterade som regeringens uppfattning om behovet av
              övergångsregler. Regeringens skrivelse i frågan ligger nu på riksdagens
              bord och är föremål för behandling.
            </seg>
            <seg n="55abbcbb">
              Bakgrunden till övergångsregler är de stora ekonomiska klyftor
              som dessvärre finns mellan oss äldre EU-länder och de nya tillkommande.
              Det är ekonomiska klyftor som tar sig olika uttryck, bland annat
              genom att det finns övergångsregler för de nya länderna så att
              vi rika västerlänningar inte ska kunna köpa upp dem därför att
              de är så mycket fattigare.
            </seg>
            <seg n="5ed6069d">
              På samma sätt ska inte rika arbetsgivare i väst kunna köpa upp
              billig arbetskraft och därtill som något slags bonus kunna erbjuda
              tillgång till de sociala trygghetssystemen, som ju också är så
              mycket generösare i våra länder. Det är bakgrunden till den diskussion
              som förs i samtliga länder i dag om behovet av övergångsregler:
              de stora ekonomiska klyftorna.
            </seg>
          </u>
          <note type="speaker" n="f8d5c6bd">
            Anf. 53 SVEN BRUS (kd):
          </note>
          <u who="sven_brus_b4c1bc" xml:id="i-ae00ff162369e1fd-1" n="c7cc0ade">
            <seg n="97e38afb">
              Herr talman! Statsrådet Pär Nuder säger att frågan är väl penetrerad.
              Det är svårt att se det när statsministern och utrikesministern
              uttrycker så diametralt olika grundsyn.
            </seg>
            <seg n="9ba3408a">
              Jag vill också fråga om grunden till detta förhållande och förhållningssättet
              från regeringens sida. Det har sagts att det grundar sig på och
              är tvingat fram av en hållning hos andra EU-länder och deras agerande
              ett slags ond spiral. Även om inte vi i Sverige skulle vara rädda
              för den sociala turismen ser vi ut att bli ensamma kvar, säger
              utrikesministern som uppenbarligen ogillar förslaget i sak men
              ändå inser att den onda spiralen är verklighet.
            </seg>
            <seg n="c5bd7d4d">
              När statsministern bytte fot i frågan för en tid sedan sade han
              att Sverige är ensamt kvar. Så var det faktiskt inte vid det tillfället,
              men sedan har den onda spiralen utvecklats undan för undan. Om
              det nu finns en sådan negativ utveckling inom EU-familjen så undrar
              jag vad den svenska regeringen gör för att vända den utvecklingen
              och den synen i en annan riktning.
            </seg>
          </u>
          <note type="speaker" n="0b9196c4">
            Anf. 54 Statsrådet PÄR NUDER (s):
          </note>
          <u who="par_nuder_59d565" xml:id="i-8fc1ab92391ee478-15" n="d86bcd33">
            <seg n="bb821357">
              Herr talman! Frågan är som sagt föremål för ytterst intensiv
              diskussion. Det är inte lätt att uppfatta alla nyanser som finns
              i debatten, men den som lyssnar på radio fick för några veckor
              sedan klart för sig att den tillträdande partiledaren för det
              parti som Sven Brus representerar uppenbarligen tycker ungefär
              som regeringen i de här frågorna. Men att döma av den position
              som Kristdemokraterna nu har är det tydligen alltjämt den gamla
              partiledaren som styr och ställer i partiet.
            </seg>
            <seg n="2f3da754">
              Detta är som sagt ett allomeuropeiskt problem, som diskuteras
              i snart sagt vartenda EU-land. Vi har vår diskussion i Sverige,
              och andra länder har sin diskussion. Vi måste föra diskussionen
              öppet och fördomsfritt utan att beskylla varandra för att på något
              sätt fiska i grumliga vatten. Jag skulle aldrig komma på tanken
              att beskylla den kommande partiledaren i Kristdemokraterna för
              att göra det därför att han uppenbarligen hyser samma oro som
              vi inför den utveckling som vi ser framför oss om vi inte inför
              någon typ av övergångsregler.
            </seg>
            <seg n="4cb9fc6d">
              Könsdiskriminering
            </seg>
          </u>
          <note type="speaker" n="d80d29e0">
            Anf. 55 MONA JÖNSSON (mp):
          </note>
          <u who="mona_jonsson_19b8be" xml:id="i-af6c29c9ebffd579-2" n="4ca5c430">
            <seg n="555d13dd">
              Herr talman! Jag har en fråga till statsrådet Mona Sahlin.
            </seg>
            <seg n="ff17a76c">
              Vi har en lag mot diskriminering på grund av kön i arbetslivet,
              men vi har ännu inte kommit till skott när det gäller diskrimineringen
              på grund av kön i det övriga livet. Jag vet att vi har utredningar
              på gång, men hur snabbt kan vi få se någonting åtgärdat så att
              vi kan implementera lagen?
            </seg>
          </u>
          <note type="speaker" n="2d260fb7">
            Anf. 56 Statsrådet MONA SAHLIN (s):
          </note>
          <u who="mona_sahlin_209729" xml:id="i-8fc1ab92391ee478-16" n="2af27d2f">
            <seg n="5c12afee">
              Herr talman! Frågan om diskriminering är spännande och viktig.
              Debatten om diskriminering visar också hur samhället och attityden
              till diskriminering har förändrats de senaste åren. Vi har blivit
              alltmer otåliga och alltmer medvetna om vilket hinder för tillväxt
              men också för egna val i livet diskrimineringen i samhället innebär.
              Den utredning som nu jobbar och som Mona Jönsson pekade på handlar
              om hur inte om vi ska bredda diskrimineringsbegreppet till fler
              samhällsområden och även se om vi kan sammanfoga mer av lagstiftningen.
              Ibland finns det en gradskillnad i om man blir diskriminerad på
              grund av sitt kön, sin sexuella läggning, sin hudfärg eller sin
              ålder, som vi diskuterade tidigare.
            </seg>
            <seg n="1e4623cb">
              Jag hoppas att vi under nästa år kommer att få förslag från utredningen
              som vi sedan skyndsamt ska hantera så att riksdagen kan behandla
              dem.
            </seg>
          </u>
          <note type="speaker" n="c62af04a">
            Anf. 57 MONA JÖNSSON (mp):
          </note>
          <u who="mona_jonsson_19b8be" xml:id="i-af6c29c9ebffd579-3" n="4ca5c430">
            <seg n="3dfa8534">
              Herr talman! Vi förde tidigare här i dag en debatt om bland annat
              rättssäkerhet för kvinnor. Under veckan har vi fått årsredovisningar
              från Aftonbladet, där man skildrar män och kvinnor på det sätt
              som jag visar upp här. Detta är alltså en ledande tidning i Sverige.
              Om redaktionerna har samma inställning så tycker jag att det är
              mer bråttom med att implementera diskrimineringslagstiftningen
              än inom ett år. Finns det inte något sätt att påskynda den?
            </seg>
          </u>
          <note type="speaker" n="3b5e35c4">
            Anf. 58 Statsrådet MONA SAHLIN (s):
          </note>
          <u who="mona_sahlin_209729" xml:id="i-8fc1ab92391ee478-17" n="2af27d2f">
            <seg n="5d582308">
              Herr talman! Självfallet finns det flera sätt. Ett sådant sätt
              är att debatten kommer upp så att vi verkligen uppmärksammar de
              övertramp som vi många gånger kan se när män och kvinnor beskrivs
              och könsroller cementeras. Regeringen för nu en diskussion om
              ifall vi kan komma längre när det gäller att komma åt den rent
              könsdiskriminerande reklamen den sexualiserade delen av det offentliga
              rummet, som upprör mig mer och mer. Det finns många metoder. Det
              är viktigt att föra debatten så att också självsaneringen inom
              medierna kommer längre. Det är bra att Mona Jönsson tar upp frågan.
            </seg>
            <seg n="cd7492e1">
              Öppenheten inom EU
            </seg>
          </u>
          <note type="speaker" n="b32b616d">
            Anf. 59 KJELL NORDSTRÖM (s):
          </note>
          <u who="kjell_nordstrom_39d2c4" xml:id="i-9dd4a99af99ee265-0" n="62bc37ab">
            <seg n="d403bddf">
              Herr talman! Jag önskar ställa en fråga till statsrådet Gunnar
              Lund.
            </seg>
            <seg n="ad4b1da7">
              Om jag har uppfattat det rätt så beslutade EU:s allmänna råd
              i måndags om reformer för yttrandefriheten som rör tjänstemännen
              vid EU:s institutioner. Det har länge varit en svensk hjärtefråga
              att EU ska visa större öppenhet.
            </seg>
            <seg n="35afb8b5">
              Jag vill därför fråga statsrådet Lund om de svenska kraven kan
              anses uppfyllda i och med det beslut som fattades i måndags.
            </seg>
          </u>
          <note type="speaker" n="682d2a68">
            Anf. 60 Statsrådet GUNNAR LUND (s):
          </note>
          <u who="unknown" xml:id="i-8fc1ab92391ee478-18" n="9b9d349c">
            <seg n="36d4f4c3">
              Herr talman! Mitt svar på det är ja. Sedan Sverige blev medlem
              i EU har vi lagt ned stor möda på att få till stånd en större
              öppenhet, och vi har haft en hel del framgångar. Det var mycket
              tack vare Sverige som en offentlighetsprincip kunde skrivas in
              i EU-fördraget, och det var under vårt ordförandeskap som vi fick
              till stånd mer detaljerade regler som skulle gälla runtom i EU:s
              institutioner för hur öppenheten och offentligheten skulle tillämpas.
            </seg>
            <seg n="a00b8dcb">
              Jag kan med glädje nu konstatera att så sent som i början på
              den här veckan röstades nya föreskrifter igenom som ska gälla
              för tjänstemännen i EU:s institutioner. De har tidigare varit
              förpliktade att som huvudregel hålla tyst och inte yttra sig över
              sina tjänsteförhållanden. Nu blir den presumtionen omvänd, så
              att yttrandefriheten ska gälla för EU-tjänstemännen. I långa stycken
              är det Sverige som har kämpat för det.
            </seg>
          </u>
          <note type="speaker" n="3fd92ecf">
            Anf. 61 KJELL NORDSTRÖM (s):
          </note>
          <u who="kjell_nordstrom_39d2c4" xml:id="i-9dd4a99af99ee265-1" n="62bc37ab">
            <seg n="894498cb">
              Herr talman! Kan statsrådet Lund säga när i tiden detta kommer
              att införas?
            </seg>
          </u>
          <note type="speaker" n="b3e95252">
            Anf. 62 Statsrådet GUNNAR LUND (s):
          </note>
          <u who="unknown" xml:id="i-8fc1ab92391ee478-19" n="9b9d349c">
            <seg n="492e6f26">
              Herr talman! Detta är en del av en större reform som man har
              arbetat med mycket länge under de senaste två tre åren. Detta
              var ett av de viktigaste målen som Prodikommissionen fastställde
              och som Neil Kinnock, en av dess framträdande kommissionärer,
              har sysslat med. Man vill reformera och modernisera EU:s institutioner,
              och man har nu kommit till en slutpunkt. Jag räknar med att detta
              ska kunna börja tillämpas senast från och med årsskiftet.
            </seg>
            <seg n="ff11f4aa">
              Antisemitism
            </seg>
          </u>
          <note type="speaker" n="6e3ee2ed">
            Anf. 63 CECILIA WIKSTRÖM (fp):
          </note>
          <u who="cecilia_wikstrom_7c4790" xml:id="i-c9009a5052f0d41f-0" n="cd5f605d">
            <seg n="81f1b565">
              Herr talman! Jag riktar min fråga till statsrådet Mona Sahlin.
            </seg>
            <seg n="6d742a67">
              Antisemitismen i Sverige tilltar. Det konstaterar vi både genom
              vetenskapliga undersökningar senast Mikael Tossavainens rapport
              Det förnekade hatet och framför allt genom unga människors personliga
              berättelser.
            </seg>
            <seg n="33953e5d">
              På läktaren sitter i dag Benjamin, 14 år, som är praoelev hos
              mig den här veckan. Han och många andra unga judar vågar i dagens
              Sverige inte bära sin davidsstjärna lika självklart som Mona Sahlin
              och jag skulle kunna bära ett kors. De är rädda för repressalier,
              för att bli angripna och för att få stryk på tunnelbanan, på bussen,
              i skolan eller på fritidsgården. Deras rädsla för våldet beror
              enbart på deras religiösa identitet och tillhörighet. Det är oacceptabelt
              i Sverige, som varit ett föregångsland för demokrati och människovärde.
            </seg>
            <seg n="99a31666">
              Jag vill därför fråga Mona Sahlin vilka konkreta åtgärder som
              statsrådet har vidtagit eller har för avsikt att vidta för att
              Benjamin och andra unga judar i Sverige ska kunna bejaka sin religiösa
              tillhörighet och identitet utan rädsla för att bli angripna.
            </seg>
          </u>
          <note type="speaker" n="137bb898">
            Anf. 64 Statsrådet MONA SAHLIN (s):
          </note>
          <u who="mona_sahlin_209729" xml:id="i-8fc1ab92391ee478-20" n="2af27d2f">
            <seg n="661edc55">
              Herr talman! Jag har också träffat pojkar som Benjamin. Jag vill
              verkligen understryka att Sverige är ett religionsfritt land.
              Det betyder inte att det ska vara fritt från religion, utan det
              handlar om friheten till religionen. I den friheten måste också
              ingå att fritt och utan att bli trakasserad kunna bära symbolerna
              för den religion man tror på.
            </seg>
            <seg n="4737e941">
              Det var en mycket viktig anledning till att regeringen sade nej
              till tankarna på ett förbud mot religiösa symboler i skolan. Oavsett
              om vi talar om kippan, korset eller huvudduken är det respekten
              som vi måste slåss för. Vi får inte på något sätt bistå intoleransen.
            </seg>
            <seg n="ee10f7c0">
              Rent konkret har regeringen agerat genom att till exempel ge
              Integrationsverket i uppdrag att ta fram information och material
              till skolorna om hur man ska ta debatten där så att det aldrig
              någonsin blir tyst runt förtryck och trakasserier. Diskrimineringsombudsmannen
              ska ha resurser, och han har fått ökade sådana, för att kunna
              hjälpa Benjamin och andra som kan behöva anmäla trakasserier.
            </seg>
          </u>
          <note type="speaker" n="e1daa813">
            Anf. 65 CECILIA WIKSTRÖM (fp):
          </note>
          <u who="cecilia_wikstrom_7c4790" xml:id="i-c9009a5052f0d41f-1" n="cd5f605d">
            <seg n="4cc075fc">
              Herr talman! I sak är statsrådet Sahlin och jag alldeles överens.
              Jag hör det. Men ändå måste vi konstatera att situationen är värre
              nu än den var för bara ett par år sedan. Jag tycker inte att det
              räcker att Diskrimineringsombudsmannen får ett utökat uppdrag,
              utan det behövs fler konkreta åtgärder. De här ungdomarna har
              det svårare än de som gick på högstadiet för bara ett par år sedan.
              Situationen är mycket värre.
            </seg>
            <seg n="e744d5e9">
              Jag undrar när Mona Sahlin tänker vidta kraftfulla åtgärder.
              När tänker Mona Sahlin tala om antisemitism som en specifik typ
              av förföljelse? Jag har många gånger hört statsrådet tala om islamofobi,
              homofobi och antisemitism som ett gemensamt problem. Antisemitismen
              i Sverige är mycket specifik och kräver specifika åtgärder.
            </seg>
          </u>
          <note type="speaker" n="c79b95ed">
            Anf. 66 Statsrådet MONA SAHLIN (s):
          </note>
          <u who="mona_sahlin_209729" xml:id="i-8fc1ab92391ee478-21" n="2af27d2f">
            <seg n="fba0022c">
              Herr talman! Jag tycker att det är oerhört viktigt att säga att
              vi måste vara med och beskriva de specifika uttryck för förföljelse
              som finns. Antisemitism är absolut ett sådant. Vi ska inte bara
              tala om detta utan också vara väldigt tydliga gentemot polis,
              skola och åklagarväsendet och tala om att vi måste ingripa mot
              detta med all kraft. Det är också viktigt att alla vi som är vuxna
              och som ser eller hör beteenden som riktar sig till exempel mot
              judar vågar öppna munnen och agera.
            </seg>
            <seg n="7b96fb82">
              Däremot kommer jag att fortsätta att hävda att all form av förföljelse
              måste ges uppmärksamhet. De rasistiska grupper som organiserat
              förföljer unga judiska pojkar förföljer också unga muslimska pojkar
              och homosexuella pojkar och flickor på samma sätt. Det är oerhört
              viktigt att vi har en strategi, som den i regeringens handlingsplan,
              som attackerar all intolerans med samma tydlighet. Benjamin och
              hans kamrater ska känna ett stöd. Vi ser förtrycket mot dem, och
              vi är med dem i kampen för att undanröja det.
            </seg>
            <seg n="98cb381f">
              Samhällsstöd till människor i kris
            </seg>
          </u>
          <note type="speaker" n="91ef909a">
            Anf. 67 KENNETH JOHANSSON (c):
          </note>
          <u who="kenneth_johansson_582684" xml:id="i-0fb2220bea6034ec-0" n="5ab82ddf">
            <seg n="3504cb98">
              Herr talman! Många ensamma och olyckliga medmänniskor hamnar
              ibland i krissituationer. Det kan vara missbruk, psykisk störning
              eller annat som ligger bakom. På natten eller på fredagskvällen
              kan situationen kännas fullständigt hopplös. När samhällets stöd
              behövs som allra mest finns det inte alltid där.
            </seg>
            <seg n="50bf89f7">
              I dag bekräftas det åter i en intervju i Ekot med vd:n på SOS
              Alarm som efterlyser dygnet-runt-stöd från samhället. Han säger:
              Vi är lite grann av samhällets spegel. Vi ser vad som händer i
              landet. Det här är det största problemet som vi har.
            </seg>
            <seg n="80306011">
              Nationella hjälplinjen har nämnts här på frågestunden. Det är
              en åtgärd, men det finns behov av så oändligt mycket mer. Min
              fråga till socialministern är: När kommer initiativ på detta område?
            </seg>
          </u>
          <note type="speaker" n="08acea2e">
            Anf. 68 Socialminister LARS ENGQVIST (s):
          </note>
          <u who="unknown" xml:id="i-8fc1ab92391ee478-22" n="9b9d349c">
            <seg n="55bf64cb">
              Herr talman! Kenneth Johansson frågar egentligen om samma problemställning
              som vi alldeles nyss berörde, nämligen möjligheten att ge stöd
              till Nationella hjälplinjen. Jag har svarat att vi undersöker
              möjligheten att se till att den verksamheten kan fortsätta.
            </seg>
            <seg n="3b060cc3">
              Men sedan tar Kenneth upp den mer komplexa frågan om i vilken
              mån samhället ska organisera ett telefonstöd som en del av den
              öppna psykiatrin eller som en del av socialtjänsten, vilket man
              nu väljer att göra. Det är en fråga som den samordnare för psykiatrin
              som regeringen tillsatte arbetar med. Han kommer snart att redovisa
              ett ganska omfattande program med åtgärder som behövs för att
              stärka psykiatrin. Han kommer också att redovisa de anspråk som
              han för sin del ställer på staten, kommunerna och landstingen.
            </seg>
            <seg n="5d5547ab">
              Jag hoppas att vi i anslutning till att vi diskuterar den rapport
              som Anders Milton lämnar också ska kunna diskutera den här möjligheten.
            </seg>
          </u>
          <note type="speaker" n="68619c0b">
            Anf. 69 KENNETH JOHANSSON (c):
          </note>
          <u who="kenneth_johansson_582684" xml:id="i-0fb2220bea6034ec-1" n="5ab82ddf">
            <seg n="57827182">
              Herr talman! Det här är ett oerhört omfattande och allvarligt
              problem. Det är bra att psykiatrisamordnaren, och därmed socialministern,
              känner ett ansvar för att redovisa konkreta förslag på åtgärder.
              Det handlar om samverkan, att frivilligorganisationer känner stöd
              och att kommuner och landsting känner att det fungerar när det
              gäller psykiatri respektive socialtjänst. Det kan också handla
              om översyn av regler och lagstiftning i vissa delar.
            </seg>
            <seg n="c4421bfa">
              Jag hoppas att det kommer konkreta förslag. Det behövs så mycket
              mer än Nationella hjälplinjen, som i sig är mycket viktig. Det
              allra viktigaste är nog ändå att vi får ett samhälle där vi minimerar
              antalet medmänniskor med psykisk ohälsa och minskar missbruket.
              Det handlar om att leva i en gemenskap i samhället där alla behövs.
            </seg>
            <seg n="e41a8727">
              Produktiviteten i offentlig sektor
            </seg>
          </u>
          <note type="speaker" n="905899c8">
            Anf. 70 ALLAN WIDMAN (fp):
          </note>
          <u who="allan_widman_6a403b" xml:id="i-7b7d935c33e7d4d8-0" n="1af30096">
            <seg n="5309f9fa">
              Herr talman! Jag har en fråga till statsrådet Pär Nuder som gäller
              produktiviteten i den offentliga sektorn.
            </seg>
            <seg n="bdc3f69f">
              Enligt Skolverket drabbar besparingar inom svensk grundskola
              i dubbelt så stor utsträckning undervisningen som andra verksamheter.
              Inget annat land i hela OECD satsar så liten andel av sina totala
              resurser för skolan på undervisning som Sverige.
            </seg>
            <seg n="17aca107">
              Inom polisen arbetar i dag en av fyra polismän med annat än att
              bekämpa brott. Inom sjukvården konstaterar man att läkare i snitt
              bara behandlar patienter under ca 40 % av sin arbetstid. Trots
              att antalet läkare och sjuksköterskor i svensk sjukvård ökat med
              nästan 300 % det senaste kvartsseklet upplever många patienter
              att det är svårt att komma till.
            </seg>
            <seg n="74788fe6">
              På område efter område tycks det som om de administrativa göromålen
              görs till huvudsak och servicen till medborgarna till en bisak.
              Jag förstår att regeringen har uppfattat den här övergripande
              utvecklingen. Min konkreta fråga är: Vad tänker man göra åt det?
            </seg>
          </u>
          <note type="speaker" n="897e817a">
            Anf. 71 Statsrådet PÄR NUDER (s):
          </note>
          <u who="par_nuder_59d565" xml:id="i-8fc1ab92391ee478-23" n="d86bcd33">
            <seg n="98bd7a5d">
              Herr talman! Det är en väldigt omfattande fråga som ställs. Den
              handlar om flera olika politikområden. Jag tror att man får vara
              mycket försiktig med att svepa med väldigt breda penseldrag. Var
              och en av de sektorer som nämns i frågan bör nog analyseras för
              sig.
            </seg>
            <seg n="425bb3cd">
              Däremot kan man allmänt säga att offentlig sektor, svensk offentlig
              förvaltning, är oerhört produktiv sett i ett internationellt perspektiv.
              Jag vågar påstå att vi i betydligt större utsträckning skulle
              kunna exportera kunskap om offentlig sektor, och särskilt förvaltningskunskap,
              till andra länder som behöver lära sig hur processer och system
              i offentlig regi fungerar.
            </seg>
            <seg n="8f4fc0be">
              Därmed inte sagt att det inte kan bli bättre i enskilda samhällssektorer.
              Men i ett internationellt perspektiv står sig Sverige oerhört
              väl. Det visar en rad olika undersökningar gjorda av bland annat
              Statskontoret.
            </seg>
          </u>
          <note type="speaker" n="88d3c4cc">
            Anf. 72 ALLAN WIDMAN (fp):
          </note>
          <u who="allan_widman_6a403b" xml:id="i-7b7d935c33e7d4d8-1" n="1af30096">
            <seg n="ad5b39e6">
              Herr talman! Skälet till att jag riktade frågan till Pär Nuder
              var just att det här är en väldigt generell utveckling. Det torde
              vara oomtvistligt att den ser ungefär likadan ut inom alla olika
              delar av den offentliga sektorn. Det gör naturligtvis att det
              är extra viktigt att man funderar över varför saker och ting förhåller
              sig som de gör. Jag konstaterade att statsrådet inte ifrågasatte
              mina siffror.
            </seg>
            <seg n="1e32aede">
              Personligen tror jag dock att en hög svensk produktivitet inom
              området för formella regleringar har en stor betydelse i det här
              sammanhanget, och jag vill därf1ör följa upp min fråga med om
              regeringen kan tänka sig att låta ständigt expanderande regelverk
              ersättas av tillit till dem som verkar i vård, skola, omsorg och
              rättsväsende. Kan deras insikter och erfarenheter samt personliga
              och professionella ansvar åtminstone någon gång ensamt få garantera
              kvaliteten på prestationerna? Är regeringen rentav beredd att
              lita till det sunda förnuftet?
            </seg>
          </u>
          <note type="speaker" n="a5351e16">
            Anf. 73 Statsrådet PÄR NUDER (s):
          </note>
          <u who="par_nuder_59d565" xml:id="i-8fc1ab92391ee478-24" n="d86bcd33">
            <seg n="57446f02">
              Herr talman! Om den konkreta frågan är om regeringen vill lita
              på det sunda förnuftet, är svaret ja. Men jag delar inte problembeskrivningen
              i grund och botten. Jag anser att svensk offentlig sektor står
              sig väldigt väl i en internationell konkurrensjämförelse. Man
              kan gå igenom samhällssektor för samhällssektor, vare sig det
              gäller rättsväsendet eller hälso- och sjukvården, så visar det
              sig att produktiviteten är väldigt hög. Vi får ut väldigt mycket
              av varje satsad skattekrona.
            </seg>
            <seg n="26b74490">
              Se bara på det arbete som nu pågår i de statliga myndigheterna
              med 24-timmarsmyndigheten! Vi ligger i framkant när det gäller
              att utnyttja den nya tekniken för att människor mycket lättare
              ska komma åt offentliga tjänster. Där kan man räkna upp en rad
              olika exempel.
            </seg>
            <seg n="a2e0e659">
              Därmed är inte sagt att allting är bra ställt. Vi måste hela
              tiden genomlysa de stora offentliga system som byggs upp. En sådan
              genomlysning ansvarar jag för i regeringen, nämligen den stora
              Ansvarskommittén. Jag tror nämligen att det på många håll dessvärre
              görs dubbelarbete. Inte minst är den statliga organisationen svåröverskådlig
              för många företagare och enskilda, och det här är ett evigt arbete.
            </seg>
            <seg n="10bdcf7a">
              Ungdomsarbetslösheten
            </seg>
          </u>
          <note type="speaker" n="66e442fa">
            Anf. 74 MONICA GREEN (s):
          </note>
          <u who="monica_green_8cf81a" xml:id="i-876883a61f23112a-0" n="80656567">
            <seg n="540f1fbc">
              Herr talman! Jag har en fråga till ungdomsministern.
            </seg>
            <seg n="5425ead4">
              Regeringen har tagit många initiativ för att få ned ungdomsarbetslösheten.
              Det finns en rad exempel på vad som har gjorts inom ungdomspolitiken,
              och vi har diskuterat detta tidigare under frågestunden.
            </seg>
            <seg n="3e25d50b">
              Det finns nu tyvärr oroande tendenser till att ungdomar kommer
              att gå ut från skolan utan att få tag på ett jobb. Finns det ytterligare
              insatser som regeringen kan göra för att ungdomarna ska kunna
              få en aktiv start på sitt yrkesverksamma liv?
            </seg>
          </u>
          <note type="speaker" n="e71dfc4e">
            Anf. 75 Statsrådet LENA HALLENGREN (s):
          </note>
          <u who="unknown" xml:id="i-8fc1ab92391ee478-25" n="9b9d349c">
            <seg n="173a2d78">
              Herr talman! Monica Green berör en fråga som står väldigt högt
              upp på regeringens dagordning. Detta är frågor som naturligtvis
              har oerhört stor betydelse. Den som är ung måste naturligtvis
              få de allra bästa förutsättningarna för att kunna ge sig ut i
              arbetslivet. De ska inte behöva tillbringa några år vid sidan
              om och känna att de inte är behövda. Det är naturligtvis det mest
              olyckliga som kan hända en ung människa.
            </seg>
            <seg n="6acbb532">
              Vi ser nu en del glädjande siffror. Jämfört med förra året ökar
              ungdomsarbetslösheten visserligen, men i förhållande till vid
              årsskiftet, när AMS tillsammans med regeringen började vidta kraftfulla
              åtgärder, minskar ungdomsarbetslösheten. Det är en glädjande tendens
              i en annars kanske dyster situation.
            </seg>
            <seg n="50c2fe69">
              Säkerligen finns det mycket mer att göra, och den näringspolitiska
              proposition som arbetslivsministern ska lägga fram i vår kommer
              bland annat att innehålla sådana åtgärder. Jag hoppas också att
              den ungdomspolitiska propositionen kommer att ge möjligheter att
              återkomma i den här frågan.
            </seg>
            <seg n="65b8e44b">
              Det är klart att det gäller att arbeta på många fronter, men
              jag har i dag ingenting konkret att redogöra för till Monica Green.
            </seg>
          </u>
          <note type="speaker" n="d367cef2">
            Anf. 76 MONICA GREEN (s):
          </note>
          <u who="monica_green_8cf81a" xml:id="i-876883a61f23112a-1" n="80656567">
            <seg n="a7c77c8f">
              Herr talman! Jag hade tänkt fråga just om sådana konkreta exempel,
              men nu avstår jag från det.
            </seg>
          </u>
          <note n="63511ee3">
            Rätten till fri abort
          </note>
          <note type="speaker" n="2ff7b198">
            Anf. 77 LENA EK (c):
          </note>
          <u who="unknown" xml:id="i-8fc1ab92391ee478-26" n="9b9d349c">
            <seg n="d532a37f">
              Herr talman! Min fråga riktar sig till statsrådet Mona Sahlin.
            </seg>
            <seg n="f2c16cd8">
              Vi är många som jobbar med kvinnors rättigheter i frågor som
              våld mot kvinnor, de ekonomiska villkoren, hälsa, sexualitet,
              preventivmedel, hiv/aids och aborter. Många tror väl att den här
              diskussionen är avklarad i Sverige vid det här laget och att kvinnors
              rätt att bestämma över den egna kroppen är alldeles självklar,
              men så sent som i förrgår ägde ett möte rum här i riksdagen med
              en amerikansk representant för en av de tongivande Pro Life-organisationerna
              i USA, som heter National Rights for Life Committee.
            </seg>
            <seg n="10b31f89">
              Jag tycker själv att detta är något ganska fruktansvärt. Ser
              man frågan i ett EU-perspektiv blir den ibland till utrikespolitik,
              liksom också när man i FN ska diskutera kvinnors hälsa, rätt till
              abort och liknande frågor.
            </seg>
            <seg n="3c5ac97f">
              Min fråga är: Hur står statsrådet i frågan om vetorätt när det
              gäller utrikespolitik? Den frågan är oerhört viktig också när
              det gäller kvinnors rättigheter och hälsa.
            </seg>
          </u>
          <note type="speaker" n="a5b3b127">
            Anf. 78 Statsrådet MONA SAHLIN (s):
          </note>
          <u who="mona_sahlin_209729" xml:id="i-cf777f711ac847ac-1" n="2af27d2f" next="i-feff648a48e4065c-1">
            <seg n="0e0730f4">
              Herr talman! Till att börja med delar jag Lena Eks upprördhet
              över det som jag tycker obehagliga i att en representant för Kristdemokraterna
              till Sveriges riksdag bjuder in den här företrädaren, som till
              och med tycker att man ska säga nej till abort vid incest och
              våldtäkt. Det är också riktigt, som Lena Ek beskriver, att vi
              hela tiden måste flytta fram positionerna. Man kan också uttrycka
              det som att det gäller för varje generation av kvinnor. Rättigheter
              är aldrig för alltid givna.
            </seg>
            <seg n="5b49b207">
              Det är också så att jag både i Europasammanhang och i FN personligen
              har tagit upp frågeställningen om abort, för den är viktig. Dessutom
              har motståndet mot den fria aborten vuxit under de senaste åren,
              inte minst från den amerikanska administrationen.
            </seg>
            <seg n="54a82ca4">
              Jag tycker att det är viktigt att hålla isär att varje land på
              ett eget sätt måste kunna bestämma över innehållet i sin social-
              och familjepolitik men att vi kvinnor måste kämpa för och stötta
              varandra över gränserna, så att rättigheter blir något som går
              över landsgränserna. Jag tror att det är på den nivån snarare
              än genom att diskutera vetoregler som kampen för rätten till fri
              abort måste föras.
            </seg>
          </u>
          <note n="53c1a2d3">
            Anf. 79 TALMANNEN:
          </note>
          <u who="mona_sahlin_209729" xml:id="i-feff648a48e4065c-1" n="2af27d2f" prev="i-cf777f711ac847ac-1">
            <seg n="adc948c3">
              Jag ber er att inte rikta er till Kristdemokraterna i den här
              replikväxlingen, för de har inga möjligheter att komma in i den
              här debatten, som är väckt av en centerpartistisk ledamot.
            </seg>
          </u>
          <note type="speaker" n="51b83263">
            Anf. 80 LENA EK (c):
          </note>
          <u who="unknown" xml:id="i-8fc1ab92391ee478-27" n="9b9d349c">
            <seg n="2ac3d2fd">
              Herr talman! När de här frågorna diskuteras i FN-sammanhang blir
              det som sagt utrikespolitik. Det finns i dag inom EU en vetorätt.
              Jag och vi i Centerpartiet tycker att den vetorätten bör tas bort.
              Man kan ju tänka sig situationer när till exempel Irland, som
              ju generellt sett har en väldigt negativ inställning till abort
              och till frågor om kvinnors hälsa på det här området, skulle kunna
              förhindra ett starkt arbete för att öka kvinnors rättigheter i
              FN-sammanhang.
            </seg>
            <seg n="a899214e">
              Det är därför som jag ställer frågan till statsrådet hur statsrådet
              står när det gäller vetorätten. Kvinnors hälsa och kvinnors rättigheter
              är i det sammanhanget också utrikespolitik.
            </seg>
          </u>
          <note type="speaker" n="f98f19ac">
            Anf. 81 Statsrådet MONA SAHLIN (s):
          </note>
          <u who="mona_sahlin_209729" xml:id="i-8fc1ab92391ee478-28" n="2af27d2f">
            <seg n="cead6f3d">
              Herr talman! Hela frågeställningen om EU:s röstregler i framtiden
              är ju uppe till diskussion i och med det nya fördraget och de
              många nya medlemsländer som vi snart välkomnar in i EU-familjen.
              Jag vill nog ändå fortsätta att hävda att det bästa sättet att
              som kvinna och politiker i Europa arbeta för rätten till fri abort
              är att lyfta fram frågan till en på allvar politisk fråga. Det
              gäller att knyta kontakter kvinnor emellan i parlament i olika
              länder. Jag tror att det är den mest effektiva vägen i dag.
            </seg>
            <seg n="cdb6a65c">
              En lite annan diskussion gäller vetoreglerna och rösträttsreglerna,
              och vi får väl se hur debatterna kommer att forma EU:s framtida
              konstitution.
            </seg>
          </u>
          <note n="843453be">
            Rätten att rösta i kommunval
          </note>
          <note type="speaker" n="5224eebd">
            Anf. 82 LUCIANO ASTUDILLO (s):
          </note>
          <u who="unknown" xml:id="i-8fc1ab92391ee478-29" n="9b9d349c">
            <seg n="3b247200">
              Herr talman! Jag vill ställa en fråga till statsrådet Pär Nuder.
              Det gäller den så kallade treårsregeln vad gäller rätten att rösta
              i kommunval. I dag måste personer med utländskt medborgarskap
              som inte är EU-medborgare eller nordbor vara folkbokförda i landet
              i minst tre år innan de har rätt att rösta i kommunvalen.
            </seg>
            <seg n="709aaab5">
              Två kommittéer har föreslagit att den här treårsregeln ska försvinna,
              dels Kommittén om medborgarskapskrav, dels Kommundemokratikommittén.
              I den senare utredningen fanns det parlamentarisk enighet i frågan.
              Jag hade hoppats på att denna fråga skulle vara med i regeringens
              skrivelse om demokratipolitik men har inte kunnat hitta den där.
              Är det så att regeringen överväger att lägga in denna fråga i
              den så kallade Författningsutredningen? Jag tror att vi i så fall
              skulle tappa fart i en principiellt viktig fråga.
            </seg>
          </u>
          <note type="speaker" n="839b62f2">
            Anf. 83 Statsrådet PÄR NUDER (s):
          </note>
          <u who="par_nuder_59d565" xml:id="i-8fc1ab92391ee478-30" n="d86bcd33">
            <seg n="9ccef516">
              Herr talman! Det är riktigt att den här frågan bör bli föremål
              för översyn i den så kallade Författningsutredningen. Däremot
              är det inte riktigt att det med automatik innebär att frågan tappar
              fart. I motsats till de regeringsformsbundna frågor som ska behandlas
              i författningsöversynen, vilka ju har en automatisk tröghet i
              sig i och med att det för beslut krävs två likalydande beslut
              på ömse sidor om ett val, är det här ju en åtgärd som kan vidtas
              med ett enkelt klubbslag i riksdagen eftersom frågan är reglerad
              i kommunallagen.
            </seg>
            <seg n="50e248d0">
              Det är alltså inte alls så att detta i sig bör innebära att frågan
              på något sätt begravs i Författningsutredningen. Däremot bör den
              behandlas i det sammanhanget, därför att även om det är en kommunalrättslig
              fråga principiellt och formellt så har den stora författningspolitiska
              implikationer. Därav bör den behandlas i det sammanhanget.
            </seg>
          </u>
          <note type="speaker" n="b63b8f6b">
            Anf. 84 LUCIANO ASTUDILLO (s):
          </note>
          <u who="unknown" xml:id="i-8fc1ab92391ee478-31" n="9b9d349c">
            <seg n="f82ff4e7">
              Herr talman! Då kan jag känna mig trygg att vi inte ska tappa
              fart i den här frågan. Det är som sagt en principiellt väldigt
              viktig fråga.
            </seg>
            <seg n="31067f86">
              Samtidigt vet vi att det redan i dag är 42 % av de utländska
              medborgare som kommer till Sverige som inte omfattas av den här
              åtgärden, och i och med utvidgningen är det ännu fler utländska
              medborgare som redan den första dagen då de är folkbokförda kommer
              att ha rätt att rösta, vilket jag tycker är viktigt. Det kan uppfattas
              som diskriminerande mot andra länders medborgare om vi inte ändrar
              det här.
            </seg>
            <seg n="31bbdcfa">
              Det viktigaste argumentet för detta är ju att stärka invandrares
              självkänsla i det här landet, att främja solidaritet med och delaktighet
              i det här nya landet som man är i, och det är en viktig fråga
              i dagens Sverige.
            </seg>
            <seg n="6486bbfb">
              Förskolan
            </seg>
          </u>
          <note type="speaker" n="4709384a">
            Anf. 85 ULF NILSSON (fp):
          </note>
          <u who="ulf_nilsson_3de2dc" xml:id="i-a440536c633c34d5-0" n="d52ad8a9">
            <seg n="827fedd9">
              Herr talman! Jag tänkte ställa en fråga om förskolan till statsrådet
              Lena Hallengren.
            </seg>
            <seg n="2632edff">
              Skolverket har gjort en utvärdering av förskolan och av hur det
              har blivit nu sedan vi har fått en läroplan för förskolan. Där
              säger Skolverket att förskolan börjar bli för lik den vanliga
              skolan. Man kritiserar att förskollärarna utvärderar enskilda
              barns prestationer och så vidare och säger att det strider mot
              läroplanens anda.
            </seg>
            <seg n="2b19bccc">
              Min fråga är då om Lena Hallengren håller med om den här beskrivningen.
              Själv tycker jag att det är bra att förskolan inte bara är barnpassning.
            </seg>
            <seg n="3f919190">
              Min fråga är alltså: Är det verkligen fel att förskollärarna
              gör individuella planer för att hjälpa barnen i deras språkliga
              och sociala utveckling med lek och dans och på olika sätt?
            </seg>
          </u>
          <note type="speaker" n="8307cda0">
            Anf. 86 Statsrådet LENA HALLENGREN (s):
          </note>
          <u who="unknown" xml:id="i-8fc1ab92391ee478-32" n="9b9d349c">
            <seg n="7d38837b">
              Herr talman! Jag får tacka Ulf Nilsson för en fråga som jag tycker
              är väldigt betydelsefull och som jag hoppas kommer att ägnas mer
              debatt och diskussion efter just den utvärdering som Skolverket
              har gjort. Förskola i brytningstid kallas den för.
            </seg>
            <seg n="e27b6cb1">
              Naturligtvis handlar den svenska förskolan om omsorg och lärande
              en kombination av dessa två på lekens grund. Men vad gäller att
              utifrån det säga att man ska utvärdera varje barns enskilda prestationer
              delar jag Skolverkets uppfattning: Det är inte det som är intentionerna
              med läroplanen för förskolan.
            </seg>
            <seg n="c8faf6a6">
              Vi kan se exempel de går att läsa om i Skolverkets rapport där
              man har brutit ned de övergripande målen som handlar om språklig,
              social och motorisk utveckling till att man ska kunna stanna och
              springa på uppmaning. Man ska kunna 18 kroppsdelar när man är
              fem år gammal. Det är inte förenligt med läroplanens intentioner
              som handlar om att verksamheten som sådan ska sträva efter vissa
              mål. Det är inte den enskilda individen eller det enskilda barnet
              som vid olika åldrar måste ha uppnått ett visst konkret mål. Verksamheten
              ska sträva åt ett visst håll, och barnet ska naturligtvis utvecklas
              i enlighet med det som läroplanen beskriver.
            </seg>
          </u>
          <note type="speaker" n="9844fa94">
            Anf. 87 ULF NILSSON (fp):
          </note>
          <u who="ulf_nilsson_3de2dc" xml:id="i-a440536c633c34d5-1" n="d52ad8a9">
            <seg n="fe957c8c">
              Herr talman! Nog är det väl ändå bra, om man har barn i förskolan
              och ser att de har svårt med till exempel vissa begrepp, att man
              gör någon form av plan för att se hur man kan hjälpa det här barnet
              i dess utveckling? Jag har blivit kontaktad av många föräldrar,
              både svenska föräldrar och utlandsfödda föräldrar, som är irriterade
              över att förskollärarna inte ger dem en ordentlig diskussion och
              plan över hur barnen utvecklas, att förskollärarna inte tar problemen
              på allvar och att man inte har medvetna planer för till exempel
              språkutveckling. Därför tycker jag i motsats till Skolverket att
              det är utmärkt att höra att förskolorna börjat jobba på det här
              sättet.
            </seg>
            <seg n="5625771a">
              Min följdfråga blir då: Om man nu inte tycker om individuella
              planer, på vilket sätt tänker ministern då uppmuntra att förskolan
              blir en riktig förberedelse både för skolan och för livet under
              de närmaste uppväxtåren?
            </seg>
          </u>
          <note type="speaker" n="36c9076d">
            Anf. 88 Statsrådet LENA HALLENGREN (s):
          </note>
          <u who="unknown" xml:id="i-8fc1ab92391ee478-33" n="9b9d349c">
            <seg n="4292b15f">
              Herr talman! Jag ser inte riktigt konflikten mellan dessa två.
              Naturligtvis ska man jobba med individens utveckling i förskolan.
              Självklart ska föräldrar ha rätt till utvecklingssamtal och att
              få resonera om sitt eget barns utveckling, men det är en väldig
              skillnad att tala om att barnen hela tiden ska utveckla sin kroppsuppfattning
              jämfört med ett mål där man ska stämma av i en ruta att barnen
              ska kunna 18 kroppsdelar. Risken är snarare att det är någonting
              som hindrar den ständiga strävan som förskolan faktiskt har.
            </seg>
            <seg n="13c6eda0">
              Att jobba med individen är någonting som förskolan gör på oerhört
              många olika sätt, men individerna behöver då inte jämföras med
              varandra, utan man jämförs med sig själv och sin egen utveckling
              på ett betydligt mer långsiktigt sätt än vad många av de dessvärre
              nedbrutna mål syftar till som många förskolor använder. Jag tror
              dock att man gör det i all välmening.
            </seg>
            <seg n="3ac3ef75">
              Man måste jobba med särskilda utvecklingsplaner för förskolan.
              Det går inte att använda samma som finns i skolan och tro att
              vi bara kan föra över dem på förskolan. Det är en unik verksamhet
              i sig och måste behandlas som en sådan.
            </seg>
            <seg n="48a12ae0">
              Anpassning av färdmedel för funktionshindrade
            </seg>
          </u>
          <note type="speaker" n="0057cf03">
            Anf. 89 CARINA HÄGG (s):
          </note>
          <u who="carina_hagg_47dc40" xml:id="i-64b85616b56fb0d7-0" n="5edb1980">
            <seg n="db638cc3">
              Herr talman! Jag vill ta upp en fråga om kommunikation med socialministern.
              Då kanske socialminister Lars Engqvist undrar om jag har ställt
              frågan till rätt minister, och jag menar att jag har gjort det.
            </seg>
            <seg n="9afc9e29">
              Jag har under senare tid väldigt konkret blivit påmind om vilka
              svårigheter det innebär att kombinera arbete och resande. Socialministern
              är liksom jag väldigt fokuserad på kampen mot ohälsa och att i
              det försöket underlätta för människor och visa på att det ofta
              är väldigt bra om man kan kombinera ett yrke med att vara tillfälligt
              sjukskriven så att man kan ha kontakt med sitt arbete. Man kan
              inte föra den diskussionen om man inte lyfter in den andra frågan:
              Hur ska man ta sig från sitt arbete till sitt hem och tillbaka
              igen? Hur ska man kunna resa om man har ett varaktigt eller tillfälligt
              funktionshinder? I dag fungerar detta inte i Sverige, därför att
              det inte finns någon samordning mellan de olika trafikoperatörerna.
            </seg>
            <seg n="63875a2d">
              Det kan fungera bra när man reser en resa med SJ. Det kan fungera
              bra när man flyger med SAS en sträcka. Men när man ska kombinera
              ett resande för att nå slutmålet det är då problemen uppstår.
              Fungerar inte resandet från dörr till dörr så fungerar inte resandet
              alls. Därför vill jag fråga socialministern om han också arbetar
              med detta och är beredd att lyfta in problemet med att kunna ta
              sig fram som handikappad i kampen mot ohälsan.
            </seg>
          </u>
          <note type="speaker" n="a88e8c1b">
            Anf. 90 Socialminister LARS ENGQVIST (s):
          </note>
          <u who="unknown" xml:id="i-8fc1ab92391ee478-34" n="9b9d349c">
            <seg n="f761a961">
              Herr talman! Carina Hägg ställde en jättestor fråga, men det
              spännande är själva utgångspunkten, nämligen att människor som
              är funktionshindrade ska ha rätt till arbetsmarknaden på samma
              villkor som vi andra. Redan där börjar problemet. Vi vet att väldigt
              många människor med funktionshinder faktiskt inte finns på arbetsmarknaden
              i lika stor utsträckning som andra. Nästa steg är sedan att man
              också måste ha möjlighet att röra sig mellan arbetet och hemmet
              på lika villkor.
            </seg>
            <seg n="33224a7f">
              Då handlar det om två saker: dels om färdtjänst som fungerar,
              dels om transportmedel som faktiskt är anpassade.
            </seg>
            <seg n="75d9ed03">
              Nu är jag i och för sig inte ansvarig för den här frågan, utan
              det är Berit Andnor. Men när riksdagen antog handlingsplanen för
              handikappolitiken ingick just anpassning av färdmedel som en del
              i detta. Det handlar om en aktivitet som ska pågå fram till 2010,
              då det svenska transportsystemet ska vara handikappanpassat, och
              det ska vara möjligt för funktionshindrade att delta i arbetslivet
              på samma villkor som alla andra.
            </seg>
          </u>
          <note type="speaker" n="4997b580">
            Anf. 91 CARINA HÄGG (s):
          </note>
          <u who="carina_hagg_47dc40" xml:id="i-18a734b1b760414c-0" n="5edb1980" next="i-534705fa1517582d-0">
            <seg n="a52013a4">
              Herr talman! Jag har under de senaste veckorna försökt forska
              i den här frågan. Jag har läst promemorior och utredningar, jag
              har samlat på tidningsklipp och läst utdrag från konferenser,
              och det är väldigt svårt att hantera den här frågan, för den är
              uppdelad i färdtjänst, tillgänglighetsfrågor och olika delar.
              Men för den resenär som befinner sig i den här situationen och
              vill ta sig till ett jobb även om man har en funktionsnedsättning
              och inte är berättigad till färdtjänst och kanske inte heller
              ska vara det men som ändå har den här ambitionen blir problemet
              lika stort oberoende av vilket ansvarsområde det ligger på eller
              vilken trafikoperatör som problemet hamnar hos.
            </seg>
            <seg n="58a01595">
              Jag vill understryka att det är oerhört viktigt att man lyfter
              in detta i ohälsofrågan. Det här kan man inte hantera på lokal
              nivå. Det är ju helt uppenbart att man inte har kunnat lösa det
              i de olika länen och mellan de olika trafikoperatörerna. Jag tror
              att det krävs någon tvingande regel.
            </seg>
            <seg n="3076cb48">
              Förmögenhetsskatten
            </seg>
          </u>
          <note n="819af0ac">
            Anf. 92 GUNNAR ANDRÉN (fp):
          </note>
          <u who="carina_hagg_47dc40" xml:id="i-534705fa1517582d-0" n="5edb1980" prev="i-18a734b1b760414c-0">
            <seg n="f4659e0d">
              Herr talman! Jag har en fråga till Pär Nuder under rubriken:
              Vad ska man tro på?
            </seg>
            <seg n="bb355f1b">
              I går debatterades förmögenhetsskatten, och regeringens företrädare
              försvarade med hetta nuvarande tillstånd. Senare i går fick vi
              höra statsministern uttala att nu kunde förmögenhetsskatten avskaffas,
              och på måndag kommer ett besked från Skattekommittén om att man
              vill att den ska breddas.
            </seg>
          </u>
          <note type="speaker" n="95fbd9bb">
            Herr statsråd:
          </note>
          <u who="unknown" xml:id="i-8fc1ab92391ee478-35" n="9b9d349c">
            <seg n="0fdebc57">
              Vad ska man tro på?
            </seg>
          </u>
          <note type="speaker" n="00b03eb2">
            Anf. 93 Statsrådet PÄR NUDER (s):
          </note>
          <u who="par_nuder_59d565" xml:id="i-cf777f711ac847ac-2" n="d86bcd33" next="i-feff648a48e4065c-2">
            <seg n="c4d60abf">
              Herr talman! På en punkt håller jag med Gunnar Andrén, och det
              är att frågan om förmögenhetsskatten får oproportionellt stort
              utrymme i den allmänna debatten. Det är enfaldigt att tro att
              ett avskaffande av förmögenhetsskatten löser Sveriges tillväxtproblem.
            </seg>
            <seg n="feaa47b0">
              Jag vågar dessutom påstå att det är lika enfaldigt att tro att
              förmögenhetsskatten löser Sveriges fördelningspolitiska problem,
              som man kan få intryck av om man lyssnar på debatten i andra kanten.
            </seg>
            <seg n="84721292">
              Regeringen för just nu diskussioner med sina samarbetspartier
              om hur vårpropositionen ska vara utformad, inklusive angelägna
              skattefrågor, däribland frågan om förmögenhetsskatten. Gunnar
              Andrén får ge sig till tåls något ytterligare innan regeringen
              lämnar besked i den här frågan.
            </seg>
          </u>
          <note n="667f1068">
            Anf. 94 TALMANNEN:
          </note>
          <u who="par_nuder_59d565" xml:id="i-feff648a48e4065c-2" n="d86bcd33" prev="i-cf777f711ac847ac-2">
            <seg n="65df4f31">
              Klockan är 15.00. Därmed är frågestunden slut, och vi tackar
              regeringen för dess närvaro och dialog med kammaren.
            </seg>
          </u>
          <note n="fe661688">
            9 § (forts. från 7 §) Statlig förvaltning (forts. KU11)
          </note>
          <note type="speaker" n="7e35f55f">
            Anf. 95 GUSTAV FRIDOLIN (mp):
          </note>
          <u who="gustav_fridolin_76f0ba" xml:id="i-89044b8056f78768-0" n="2a78dcff">
            <seg n="8c699a29">
              Herr talman! Det har sagts innan i debatten, men eftersom jag
              inte har fått något svar på det som sades då på grund av att det
              blev ett litet avbrott för frågestunden kan det med fog upprepas.
            </seg>
            <seg n="9cb875e3">
              När Lars Ohly tillträdde som partiledare för riksdagens vänsterparti
              blev ett av de mest framträdande jungfrukraven att riksdagen skulle
              överta utnämningsmakten. Det var i vart fall så det uppfattades.
              Centerpartiets Maud Olofsson var inte sen att haka på och kritisera
              regeringens utnämningar.
            </seg>
            <seg n="d1adc8c0">
              Med tanke på hur regeringen har kommit att använda utnämningsmakten,
              ibland beskylld för att mer använda den som en guldklockeinstitution
              för att utdela tack för lång och trogen tjänst, förstår man Ohlys
              och också Olofssons vilja att markera riksdagens integritet.
            </seg>
            <seg n="aa77aac3">
              Tanken på att utnämningsmakten helt ska övergå till riksdagen
              hisnar dock, som flera talare före mig har varit inne på. Det
              vore en avvikelse från såväl hur det fungerar i samtliga andra
              länder i vår omvärld som god svensk förvaltningssed. Det betyder
              dock inte att det inte, just mot bakgrund av misstankarna om missbruk
              av utnämningsmakten, vore en bra idé att stärka riksdagens roll
              i densamma.
            </seg>
            <seg n="17c6ade9">
              I reservation 5, som jag nu yrkar bifall till, ger Miljöpartiet
              och fyra partier till uttryck för detta behov. Märkligt nog är
              Ohlys vänsterparti inte ett av dessa partier. Ibland är det långt
              mellan krav på en pressfrukost och omröstningar i riksdagens kammare
              verkar det som.
            </seg>
            <seg n="9824c680">
              Herr talman! Blotta misstanken om att regeringen inte utför sin
              uppgift som utnämnare av bland annat ambassadörer och generaldirektörer
              på ett sätt som ger oss de allra bästa ämbetsmännen borde pocka
              på en utredning. Blotta misstanken om att utnämningar används
              som tack för lång och trogen tjänst eller för gott samarbete med
              andra partier borde få de allra flesta att kräva att riksdagens
              roll i utnämningarna borde stärkas.
            </seg>
            <seg n="a3540a54">
              Nu är det inte bara en misstanke. Det kan nog med fog hävdas
              att partier som samarbetar med regeringen plötsligt börjar få
              gamla trotjänare utnämnda. Det är en sanning att många duktiga
              politiker avslutar sin bana på en post som de fått genom utnämning
              av regeringen.
            </seg>
            <seg n="8b6ba6a3">
              Att frågorna reses om det verkligen är de mest kompetenta i varje
              läge som utses är naturligt. Därför stod Miljöpartiet redan förra
              året, då tillsammans med tre andra partier, bakom en reservation
              som bland annat öppnar dörren för att Sverige skulle kunna göra
              som i en del andra länder och låta kandidater till olika uppdrag
              utfrågas i våra, parlamentets, fackutskott.
            </seg>
            <seg n="41347f1b">
              Mats Einarsson argumenterade i sitt anförande mot det här. Men
              han sade själv att när det gäller kraven på ökad öppenhet kan
              det vara svårt att finna argumenten. Det enda substantiella han
              egentligen sade som var emot reservationen var att han inte såg
              anledningen till den. Möjligen är det så att Mats Einarssons syn
              på varför den skulle behövas skyms av ett stort och mäktigt socialdemokratiskt
              parti. Men då bör han åtminstone inse att om fem andra partier
              och också, som det verkar, hans egen partiledare ser att det finns
              problem med utnämningsmakten skulle man kanske kunna följa linjen
              att få mer öppenhet i det han inte fann några argument mot.
            </seg>
            <seg n="7f0008fe">
              I år har också Centern anslutit sig till den här reservationen.
              Vi hoppas på majoritet vid eftermiddagens votering. Jag välkomnar
              Centern till den nyvunna hållningen och konstaterar att det Maud
              Olofsson säger också gäller, ett förhållande till politik som
              en del andra i kammaren kanske borde ta del av.
            </seg>
            <seg n="5fb5e27b">
              Herr talman! En annan reservation i betänkandet som jag inte
              kan underlåta att kommentera bär nr 6. Redan förra året förde
              Folkpartiet med frenesi fram tanken att man måste få bort det
              man kallar för opinionsbildande myndigheter. Nu har de borgerliga
              bröderna anslutit sig till tanken, och resonemanget har blivit,
              om möjligt, ännu mer krystat.
            </seg>
            <seg n="e1d0b578">
              Vi har som sagt försökt att reda ut detta förr och vi gör nu
              ett nytt försök. Vilka myndigheter är det egentligen man menar?
              Vilket arbete är det ni vill stoppa? Är det JämO:s försök att
              bryta ned de sexistiska fördomar som slagit rot i samhället och
              systematiskt snedfördelar kvinnor i fråga om makt och pengar och
              män i fråga om så kallade mjuka värden? Är det HomO:s kamp mot
              homofobin, vars värsta resultat vi ser i misshandel av HBT-personer?
              Är det DO:s uttalanden mot den diskriminering som ofta drabbar
              personer med utländsk bakgrund? Är det Naturvårdsverkets upplysningar
              om den växthuseffekt som vi alla drabbas av genom hårdare väderförhållanden
              och som äventyrar både ekonomi och ekologi?
            </seg>
            <seg n="dcd76d94">
              Borgerligheten! Jag förstår inte riktigt vad det är ni är ute
              efter.
            </seg>
            <seg n="d3cdd6ea">
              Herr talman! Jag förstår bättre de tankegångar de borgerliga
              för fram i reservationerna 1, 2 och 3 om myndigheters bemötande.
              Missförstå mig nu rätt! Miljöpartiet biträder inga av dessa reservationer.
              Vi finner det inte nu påkallat att införa dröjsmålstalan, göra
              ett tillkännagivande om myndigheters bemötande eller besluta befästa
              uppgiften att varje statlig utredning ska undersöka vilka regler
              som kan plockas bort inom dess arbetsfält en uppgift som för övrigt
              lär bli såväl arbetsam och dyr som försena utredningarna i Sverige
              än mer.
            </seg>
            <seg n="e0526e4f">
              Men, jag och Miljöpartiet anser att frågan om myndigheternas
              service och än mer om medborgarnas möjlighet att utkräva sin rätt
              behöver utvecklas. Tillsammans med Folkpartiet har vi gröna en
              arbetsgrupp som förutsättningslöst tittar på frågor om de medborgerliga
              rättigheterna gentemot myndigheter och laborerar med lösningar
              såsom dröjsmålstalan eller det mer intressanta institutet medborgarkontrakt.
            </seg>
            <seg n="9efa800c">
              Denna arbetsgrupp är i mitten av sitt arbete, och när den är
              färdig kan ni vänta er att vi, möjligen tillsammans med liberalerna,
              återkommer i frågan.
            </seg>
            <seg n="ebdc3d17">
              Herr talman! I går debatterade vi här i kammaren frågan om att
              utvidga meddelarfriheten också till den privata sfären. Det vore
              en god reform, som kammaren tyvärr förkastade. I dagens betänkande
              finns en reservation, nr 7, som jag vill yrka bifall till. Den
              behandlar problemen med meddelarfriheten och offentlighetsprincipen
              i stort inom de fält där de faktiskt gäller redan i dag.
            </seg>
            <seg n="1a39af13">
              Många gånger bemöts enskilda felaktigt i samband med att de begär
              att få ut allmänna handlingar, vilket bland annat framgår av JO:s
              och JK:s publicerade beslut. Personal inom offentlig verksamhet
              bör också ges information om meddelarfriheten och de rättigheter
              som tillkommer dem i enlighet med våra grundlagar.
            </seg>
            <seg n="38521107">
              Trots att varje enskild anställd har rätt att offentliggöra uppgifter
              om missförhållanden på arbetsplatsen eller liknande kommer rapporter
              om ansvarigas försök att sätta munkavle på anställda genom att
              hänvisa såväl till sekretesslagen som till allmänna lojalitetskrav.
            </seg>
            <seg n="79c064f4">
              I gårdagens debatt argumenterade Centerns Kerstin Lundgren hårt
              mot att utöka meddelarfriheten till enskild verksamhet. Hon underströk
              att det finns saker som kan behöva göras inom den offentliga sfären
              för att ge offentlighetsprincip och meddelarfrihet bättre genomslagskraft.
              Så här sade Kerstin enligt snabbprotokollet: Den enda naturliga
              gränsen måste vara att medborgarna ska vara säkra på att det råder
              en offentlighetsprincip för den verksamhet som bedrivs inom den
              offentliga sektorn, av den offentliga sektorn själv, och som bedrivs
              i myndighetsform, för att man ska kunna ha en öppenhet i hela
              den verksamheten, som sköts av och för medborgarna.
            </seg>
            <seg n="dba2d0de">
              Låt mig därför fråga Kerstin som kommer att hålla sitt anförande
              efter mig: Om nu medborgarna ska kunna vara säkra på att det råder
              offentlighet för den verksamhet som bedrivs inom den offentliga
              sektorn, mot bakgrund av JO:s och JK:s beslut och problemen med
              så kallade munkavlar på anställda, är det inte rimligt att göra
              ett tillkännagivande i enlighet med det i reservation 7? Varför
              står bara mitt och Mats Einarssons namn vid den reservationen?
              Är det en miss?
            </seg>
            <seg n="d3527218">
              Herr talman! I betänkandet finns ytterligare två gröna reservationer.
              Det är en om ökad HBT-kompetens inom offentlig sektor, och det
              är en om alkoholfri representation. Också dessa innehåller viktiga
              krav som riksdagen bör reflektera över, även om jag för tids vinnande
              avstår från att yrka bifall till dem.
            </seg>
          </u>
          <note type="speaker" n="d3065946">
            Anf. 96 MATS EINARSSON (v) replik:
          </note>
          <u who="mats_einarsson_087a77" xml:id="i-49396fe03391b1dc-4" n="fa25653a">
            <seg n="43e5a332">
              Herr talman! Låt oss för diskussionens skull anta att regeringen
              missbrukar utnämningsmakten till att belöna partivänner och samarbetande
              partier, eller åtminstone att det finns misstankar om detta som
              inte är fullständigt ogrundade. På vilket sätt, lite mer konkret,
              skulle riksdagens ökade inflytande över utnämningsmakten kunna
              motverka detta? Jag ställer frågan med tanke på att riksdagen
              är en institution där partipolitiska aspekter gör sig gällande
              på ett ganska starkt sätt, där till och med rent partiegoistiska
              synpunkter från tid till annan kan förmärkas. På vilket sätt skulle
              denna vår institution kunna användas för att motverka en sådan
              partipolitisering av utnämningsmakten?
            </seg>
          </u>
          <note type="speaker" n="9f28feae">
            Anf. 97 GUSTAV FRIDOLIN (mp) replik:
          </note>
          <u who="gustav_fridolin_76f0ba" xml:id="i-89044b8056f78768-1" n="2a78dcff">
            <seg n="d663244d">
              Herr talman! Det är lite spännande att höra Mats Einarsson, som
              i går med skärpa och intellekt argumenterade för ökad öppenhet.
              Frågan gällde att utvidga meddelarfriheten. Han pekade på att
              det skulle lösa många problem i sig och att ökad öppenhet också
              är ett värde i sig. Men i dag tycker han inte att vi ska öka öppenheten
              kring just utnämningsmakten. Dessutom ställer han frågan om den
              över huvud taget skulle lösa några problem även om de finns där.
            </seg>
            <seg n="182c4a84">
              Det är klart att den kan lösa problem. Ökad öppenhet är ett värde
              i sig och kan ge och det är viktigt en självsanerande effekt när
              regeringen föreslår vilka som ska utses till olika positioner.
              Om man ser att misstanken finns Mats Einarsson lutar åt att påstå
              att fem partier misstänker att det finns ett missbruk; det är
              inte så svårt att konstatera när fem partier i kammaren säger
              att det är så kan man väl åtminstone låta utreda frågan. Reservationen
              kräver faktiskt en utredning. Vi pekar på ett par möjliga lösningar,
              men det är utredningen som ska titta på det.
            </seg>
            <seg n="bc096afc">
              Jag vill avslutningsvis säga följande i min replik till Mats
              Einarsson. Jag tycker att det är en viktig princip att det som
              sägs utåt från ett parti också är det som gäller när vi röstar
              i kammaren. Tyvärr märks röstningarna här inte lika mycket som
              det som sägs på en presskonferens inför en TV-kamera. Därför är
              det viktigt när Vänsterns partiledare säger att man bör stärka
              riksdagens roll i utnämningsmakten att få svar på varför det inte
              är Vänsterns position när vi nu behandlar frågan. Har du över
              huvud taget talat med Lars Ohly och hört hans bevekelsegrunder
              för varför riksdagens utnämningsmakt borde stärkas?
            </seg>
          </u>
          <note type="speaker" n="0261ec74">
            Anf. 98 MATS EINARSSON (v) replik:
          </note>
          <u who="mats_einarsson_087a77" xml:id="i-49396fe03391b1dc-5" n="fa25653a">
            <seg n="ada3dde1">
              Herr talman! Först vill jag förtydliga att det var ett hypotetiskt
              antagande att de misstankar som har framförts om att det förekommer
              oegentligheter inte är ogrundade. Sedan försökte jag få ett svar
              på hur det lite mer konkret skulle gå till för att undanröja dessa
              misstankar eller eventuella missförhållanden genom riksdagens
              ökade deltagande i utnämningsmakten eller genom ökad öppenhet.
              Jag konstaterar att jag inte har fått något riktigt svar på det.
              Dels har jag inte riktigt sett vilket problem som ska lösas. Dels,
              om problemet finns, kan jag inte se hur de föreslagna åtgärderna
              ska komma åt den saken.
            </seg>
            <seg n="5b5d62cb">
              Öppenhet är självfallet något gott i sig och ska eftersträvas.
              Där har vi inte olika uppfattning. Skälet till att rekryteringsförfarandet
              över huvud taget, inte bara när det gäller regeringen, sker i
              en viss form av slutenhet är att det tyvärr har visat sig nödvändigt
              för att kunna göra de rekryteringar man vill. Kan man hitta en
              form för att göra rekryteringarna på bästa sätt och ändå ha fullständig
              öppenhet under processen är jag självfallet för det. Men hittills
              har ingen kunnat visa på hur det ska gå till.
            </seg>
          </u>
          <note type="speaker" n="1400c195">
            Anf. 99 GUSTAV FRIDOLIN (mp) replik:
          </note>
          <u who="gustav_fridolin_76f0ba" xml:id="i-89044b8056f78768-2" n="2a78dcff">
            <seg n="5141939d">
              Herr talman! Det är intressant att lyssna på Mats Einarssons
              sista mening: Kan man hitta en form för att göra det vore det
              givetvis intressant. Om vi tillsätter en utredning är det en sådan
              form den ska leta efter. Det kan hända att Mats Einarsson har
              rätt i sin defaitistiska syn att det inte går att hitta någon
              form. Då har åtminstone en utredning tillsatts, letat och slutat
              i att inte hitta någon form. Det har gjorts ett allvarligt försök.
            </seg>
            <seg n="6ae5f818">
              Det är faktiskt ett par partier som pekar på ett par möjliga
              alternativ, till exempel offentliga utskottsförhör för den som
              föreslås bli utsedd som möjligen kan ha en självsanerande effekt
              gentemot regeringen. Det kan vara ett möjligt alternativ. Låt
              en utredning titta på detta.
            </seg>
            <seg n="6107f0e5">
              När jag lyssnar på Mats Einarsson låter det faktiskt som om han,
              ihop med sitt parti, kanske fler än Lars Ohly, ska rösta för reservation
              5. Där sägs att vi ska söka den form Mats Einarsson säger borde
              vara ett värde i sig.
            </seg>
            <seg n="fcd8c3aa">
              Jag konstaterar att jag inte fick något svar på varför Vänsterpartiet
              låter på ett sätt inför TV-kameror och på ett annat sätt i riksdagens
              kammare.
            </seg>
          </u>
          <note type="speaker" n="671d3d6c">
            Anf. 100 PÄR AXEL SAHLBERG (s):
          </note>
          <u who="par_axel_sahlberg_788e45" xml:id="i-9cb82d1cef7685e5-0" n="09f8b6f1">
            <seg n="8052c4e8">
              Herr talman! I den här kammaren är vi röda, blå och gröna. I
              dag har jag hört en ny färg: svart. Svart som i svartsjuk. Jag
              kommer tillbaka till det.
            </seg>
            <seg n="de543eba">
              Men jag skulle vilja börja i en annan ända, som jag tycker att
              det här betänkandet handlar om under rubriken Statlig förvaltning
              . Jag vill be er lyssna på några ordpar: myndighet förvaltning,
              administration byråkrati, offentlig sektor gemensam sektor.
            </seg>
            <seg n="e14b4825">
              Jag tycker att man hör hur orden leder tanken. Jag är lite oroad
              och inte så lite negativ till det myckna talet om myndigheten
              och byråkratin. Jag ser på ett annat sätt på samhället. Jag tycker
              att det här är någonting som vi gemensamt formar, där vi satsar
              gemensamma pengar för att sköta våra gemensamma angelägenheter
              och vårt land. Det innebär självfallet inte att det inte finns
              myndighetsperspektiv. Det ligger i själva regelverket att vi behöver
              hålla koll. Men statlig förvaltning eller annan offentlig verksamhet
              skulle mer ha det perspektivet.
            </seg>
            <seg n="41ccaa1b">
              Jag tänkte på detta förut när vi såg ministrarna sitta här i
              stolarna. Ordet minister kan på engelska också omfatta min gamla
              yrkesverksamhet. Ordet minister to minister , minister to är ett
              utmärkt ord som faktiskt beskriver ett annat perspektiv än det
              vi i förstone hör, nämligen att betjäna, hjälpa, ta vård om. Jag
              skulle vilja att vi i en sådan här debatt i kammaren tydligt slår
              fast det perspektivet när vi talar om statlig förvaltning. Därför
              välkomnar jag motionerna som vi behandlar i betänkandet. Det är
              motioner som talar om otålighet när det gäller åtgärder av olika
              slag, eller talar om IT som ett uttryck för tillgänglighet. Däremot
              är jag inte alls säker på att motionerna ska bifallas. Men diskussionen
              är viktig.
            </seg>
            <seg n="e67a9f95">
              Herr talman! Jag skulle vilja, möjligen något överraskande, yrka
              avslag på samtliga motioner och yrka bifall till förslaget i betänkandet.
              Jag hoppas att kammaren om en stund blir lika klok som utskottet,
              men det återstår att se.
            </seg>
            <seg n="24bd5907">
              När det gäller färgerna blir jag bekymrad när jag hör Moderaternas
              representant, som tyvärr inte är i kammaren längre. Han läser
              långa listor med mycket distinkta och i förväg sannolikt utvalda
              tidsperioder i syfte att tala om hur många sossar som sitter i
              statsförvaltningen. Jag kunde inte höra någon annan färg än svart
              svartsjuka.
            </seg>
            <seg n="6d236b0f">
              Det är ganska märkligt hur vi här i kammaren år efter år för
              den här typen av diskussion. Vi får egentligen aldrig någon riktig
              diskussion om det är fel på regelverket eller om regelverket inte
              tillämpas. Vi har aldrig hört någon som har kunnat föra i bevis,
              i ett trovärdigt resonemang, att frågan om förtjänst och skicklighet
              har åsidosatts, utan det blir en uppräkning på statistikens grund
              svartsjuka, om man så vill.
            </seg>
            <seg n="6d8d270a">
              Vi har också fört ett annat resonemang om det här. Det var intressant
              att höra Kristdemokraterna så tydligt i denna debatt redan förebygga
              detta resonemang. Det handlar om oppositionens roll, att ha gett
              upp känslan av att man någon gång kommer att få regeringsmakten
              och därför hellre skulle vilja styra landet från riksdagen. Jag
              har någon gång kallat det en baksätesdemokrati, att vi härifrån
              riksdagen skulle vilja styra i den mån vi själva inte kommer till
              makten.
            </seg>
            <seg n="e54d9ab4">
              Vi har också de senaste dagarna hört en annan debatt. När man
              misslyckas med att få majoritet för sina förslag här i kammaren
              kan man alltid hoppas på att Europeiska unionen för in de frågor
              som man önskar. Alltsammans är uttryck för samma sak, nämligen
              ett slags desperation över att man inte lyckas få ett folkligt
              stöd för den politik man vill föra.
            </seg>
            <seg n="5d4f4921">
              Därför tror jag att det är så viktigt, när vi nu resonerar om
              frågan om statliga tjänster och hur de tillsätts, att det blir
              ett bra principiellt resonemang. Är regelverket okej? Följs det?
              Har vi sett några som helst bevis för att det borde vara på ett
              annat sätt? Talar någonting för att det är riksdagen i stället
              för regeringen som ska styra riket i det här avseendet? Och vad
              skulle det innebära för riksdagens plats, roll och uppgift om
              vi samtidigt var utnämningsmyndigheten?
            </seg>
            <seg n="9a7b52d2">
              Jag tycker därför att det är en ganska fattig debatt. Jag misstänker
              att jag får anledning att komma tillbaka till den.
            </seg>
            <seg n="296986ac">
              I övrigt finns det en fråga till, herr talman, som jag skulle
              vilja kommentera, och det gäller de myndigheter som har en opinionsbildande
              uppgift. Jag tycker att Gustav Fridolin på ett utmärkt sätt har
              argumenterat för den linje som jag vill följa.
            </seg>
            <seg n="d6cd8619">
              Jag har en viss förståelse för att man utifrån ett moderat samhällsperspektiv
              skulle vilja bli av med den sortens myndigheter. Man har mer eller
              mindre i en undertext nattväktarstaten som mål, och den ska ju
              inte syssla med sådana frågor.
            </seg>
            <seg n="7f22d63a">
              Men när nu Folkpartiet detta märkliga parti, som i dag har alla
              färger försöker driva denna fråga måste man ställa frågan: Vad
              är det för samhälle vi vill ha? Hur kan vi skilja opinionsbildning
              från det som rör politik och offentlig förvaltning? Hur kan detta
              plötsligt ha blivit en stor fråga?
            </seg>
            <seg n="6ab2aa4c">
              Jag tycker att det här är tre ganska viktiga principiella frågor.
              Jag uppskattar att vi tar upp dem i utskottet, att vi får en årlig
              debatt i den här vägen och diskuterar de här frågorna. Men det
              är också helt klart att de förslag som motionärerna har lämnat
              inte löser några av de mera principiella problem som jag har velat
              lyfta upp. Det gör vi genom att ständigt debattera det här, att
              ständigt göra våra myndigheter och förvaltningar medvetna om sin
              uppgift och sin roll. Vi ska också här i kammaren försöka hålla
              det perspektivet, som handlar lite grann om att tjäna, att administrera,
              vilket innebär att vi hjälper varandra i vårt samhälle.
            </seg>
          </u>
          <note type="speaker" n="bcb4427f">
            Anf. 101 INGVAR SVENSSON (kd) replik:
          </note>
          <u who="ingvar_svensson_838b4e" xml:id="i-8790d5369e0e8873-3" n="76199fc4">
            <seg n="6d7155ee">
              Herr talman! Pär Axel Sahlberg ser väl alltid svart när han debatterar
              med oppositionen, så jag förstår att han tillför en ny färg till
              våra knappar.
            </seg>
            <seg n="0d7e5281">
              Detta med betjänandet var ganska intressant. Jag hoppas att det
              nu är en ny attityd inom socialdemokratin som Pär Axel Sahlberg
              vill lansera. Det kanske är rätt tillfälle att läsa en sentens
              ur den skrift som Pär Axel Sahlberg tidigare hade som urkund i
              sin yrkesverksamhet, nämligen detta: Den som vill vara främst
              bland eder, han varde den andres tjänare. Jag hoppas att det kommer
              att bli en ny attityd hos socialdemokratin framöver.
            </seg>
            <seg n="a74005c5">
              Pär Axel Sahlberg hoppas att beslutet här i kammaren ska bli
              lika klokt som i utskottet. Men Pär Axel Sahlberg vet lika väl
              som alla andra här att utskotten har en falsk majoritet. Han borde
              hoppas att det blir en äkta majoritet, inte att den ska bli som
              i utskottet.
            </seg>
            <seg n="f4ecb9b0">
              Jag skulle gärna vilja ta upp frågeställningen om utnämningsmakten.
              Vad har Pär Axel Sahlberg egentligen att invända mot en ökad öppenhet?
              Vad är det ni har att dölja när det gäller utnämningarna?
            </seg>
          </u>
          <note type="speaker" n="5f6d95b2">
            Anf. 102 PÄR AXEL SAHLBERG (s) replik:
          </note>
          <u who="par_axel_sahlberg_788e45" xml:id="i-9cb82d1cef7685e5-1" n="09f8b6f1">
            <seg n="ac19c1fb">
              Herr talman! Jag skulle inte vilja kalla det en gammal citatsamling
              som ligger knuten till min tidigare verksamhet, för den är fortfarande
              rykande aktuell för mig. Jag tycker att det är ett alldeles utmärkt
              perspektiv.
            </seg>
            <seg n="6b327631">
              Jag är övertygad om att socialdemokrater och andra har ungefär
              samma problem med de här utmaningarna. Jag står gärna på barrikaderna
              för att på det här sättet försöka tukta maktperspektivet något.
              Jag tror att hela vår samhällsmodell skulle tjäna på mer av ett
              tjänarperspektiv än ett maktperspektiv. Den debatten går jag gärna
              in på.
            </seg>
            <seg n="eaf5f797">
              När det sedan gäller vilket som är en äkta majoritet eller inte
              har jag fortfarande en lite naiv syn på maktspelet i den politiska
              världen. Jag tror fortfarande att det är de goda idéerna som vinner.
              Då tyckte jag att det var äkta demokrati i utskottet när man avvisade
              de här motionerna. Jag räknar med detsamma här i kammaren.
            </seg>
            <seg n="329fbd68">
              När det gäller utnämningsmakten försöker Ingvar Svensson nu göra
              det till en öppenhetsfråga. Det är en fråga av många. I den reservation
              som ni har lämnat är inte öppenhetsfrågan den principiellt viktigaste,
              utan det är just frågan hur detta hanteras. Vad har regeringen
              för uppgift, och vad har riksdagen för uppgift?
            </seg>
            <seg n="0502bf8a">
              Som Mats Einarsson tidigare pekade på har vi från KU själva ett
              litet record i den här frågan, och det visar hur komplicerat det
              är med öppenheten för den här typen av tjänster. Det kan i vårt
              fall handla om JO-tillsättningar och riksrevisionen. Att försöka
              göra det till en huvudfråga tror jag är närmast populism från
              Ingvar Svenssons sida.
            </seg>
          </u>
          <note type="speaker" n="c535ddc6">
            Anf. 103 INGVAR SVENSSON (kd) replik:
          </note>
          <u who="ingvar_svensson_838b4e" xml:id="i-8790d5369e0e8873-4" n="76199fc4">
            <seg n="4cdf3509">
              Herr talman! Att anklaga mig för populism är kanske att ta i
              lite väl mycket. Det brukar jag inte ägna mig åt. Det finns andra
              som gör det, på tal om social turism och så vidare.
            </seg>
            <seg n="a5ce7aba">
              Jag ska invända mot en sak. I mitt anförande gav jag inte alls
              upp. Jag sade bara att det är naturligt att oppositionen fokuserar
              på utnämningsmakten, i synnerhet om man har befunnit sig länge
              i opposition. Det betyder inte att man ger upp. Jag brukar tala
              om de små stegens filosofi; det får väl gälla också maktövertagandet.
            </seg>
            <seg n="de278a3c">
              Jag förstår inte riktigt resonemangen. Varför skulle man inte
              kunna öka öppenheten? Jag vet att det finns känsliga områden;
              tillsättningen av överbefälhavare och så vidare kan vara mer problematisk.
              Men i de vanliga statliga verken skulle man kunna vinna på att
              det fanns en förslagsnämnd som lyfte fram tre personer vilkas
              kompetens man fick granska i den öppna debatten i den öppna debatten,
              Pär Axel Sahlberg. Då kanske vi skulle kunna förhindra en del
              misstag, åtminstone de som gjordes under 90-talet. Borde det inte
              ligga också i Pär Axel Sahlbergs intresse att regeringen inte
              gör missgrepp utan får hjälp när det gäller bland annat kompetensbedömningen?
            </seg>
            <seg n="a18ae74f">
              Jag menar inte att någon annan ska överta utnämningsmakten i
              sig, alltså att det slutliga avgörandet ska ligga hos regeringen.
              Det har jag deklarerat från början till slut. Så måste det vara
              i en parlamentarism där regeringen styr riket.
            </seg>
          </u>
          <note type="speaker" n="ac50366a">
            Anf. 104 PÄR AXEL SAHLBERG (s) replik:
          </note>
          <u who="par_axel_sahlberg_788e45" xml:id="i-9cb82d1cef7685e5-2" n="09f8b6f1">
            <seg n="87bdfa58">
              Herr talman! Öppenheten är en fråga, och jag tycker att den är
              viktig. Jag pekade bara på hur svårt vi själva hade att hantera
              det när vi hade våra utnämningar. Det illustrerar ganska väl hur
              komplicerad en sådan här tillsättningsprocess är.
            </seg>
            <seg n="e3b10777">
              Problemet är att Ingvar Svensson inte alls diskuterar de andra
              dimensionerna, som handlar om baksätesdemokratin, eller att man
              nu har lierat sig med Moderaterna, som läser upp långa listor
              över utnämningsstatistiken enligt den tolkningsmodell man ger.
              Där lämnar Ingvar Svensson walk over och tar inte upp de principiella
              frågor som är viktiga.
            </seg>
            <seg n="40e6f792">
              När det sedan gällde Ingvar Svenssons huvudanförande om hur just
              oppositionen kan ha ett särskilt perspektiv i den här frågan var
              min avsikt definitivt att på ett positivt sätt välkomna den lite
              mer självrannsakande formulering som Ingvar Svensson hade. Jag
              såg inte alls det som att man gav upp möjligheterna på det sättet.
              Utan det handlade om att se perspektivet av att det är skillnad
              mellan den mera exekutiva makten och det som är den lagstiftande
              och den granskande funktionen. Det principiella resonemanget har
              Ingvar Svensson inte återkommit till, och det går inte heller
              att läsa i reservationen därav min huvudsakliga invändning.
            </seg>
          </u>
          <note type="speaker" n="f703f1db">
            Anf. 105 MATS EINARSSON (v) replik:
          </note>
          <u who="mats_einarsson_087a77" xml:id="i-49396fe03391b1dc-6" n="fa25653a">
            <seg n="200e1b57">
              Herr talman! Tjäna folket! var en maoistisk paroll på 70-talet.
              Den är väl kanske inte lika aktuell i Peking i dag, men om den
              svenska regeringen fäster den ovan dörren på Rosenbad tror jag
              att vi ska vara positiva till det. Det är en väldigt bra paroll
              egentligen, men det var inte den jag skulle ta upp utan reservation
              nr 7, där vi tar upp behovet av utbildning när det gäller öppenhetsfrågor.
            </seg>
            <seg n="4298d5c1">
              Jag skulle vilja säga följande till Pär Axel Sahlberg:
            </seg>
            <seg n="d2deb444">
              Nog är det väl så att det alltför ofta kommer rapporter om att
              myndigheter, kommuner och andra inte fullt ut lever upp till de
              krav som grundlagen ställer vad gäller offentlighetsprincip och
              meddelarskydd och sådana saker. Nog är det väl så att vi alltför
              ofta har sett sådana rapporter, och nog är det väl så att en av
              orsakerna till detta är att kunskaperna, medvetenheten, kompetensen
              på detta område inte är helt tillfyllest överallt.
            </seg>
          </u>
          <note type="speaker" n="42516981">
            Anf. 106 PÄR AXEL SAHLBERG (s) replik:
          </note>
          <u who="par_axel_sahlberg_788e45" xml:id="i-9cb82d1cef7685e5-3" n="09f8b6f1">
            <seg n="2867a0e6">
              Herr talman! Nu har vi stora problem här, för nu har vi både
              Jesus och Mao på samma sida, men eftersom jag tror på idéerna
              är det helt okej. Jag välkomnar skylten, men möjligen skulle jag
              hålla mer på Ingvar Svensson än Mats Einarsson i det här avseendet.
            </seg>
            <seg n="597d4848">
              Den reservation där man berör kompetenshöjande insatser tycker
              jag har ett vällovligt syfte, men det är ungefär som att vi här
              i riksdagen ska stifta lag för att tala om att lag gäller. Jag
              tror nämligen att det är ganska många insatser som behöver göras,
              och jag är inte säker på att de behöver uttryckas på det sätt
              som man gör i reservationen. Därför avstår vi från det vällovliga
              syftet i den här motionen, liksom många andra. Men det innebär
              inte att vi är emot, och det vet Einarsson mycket väl.
            </seg>
          </u>
          <note type="speaker" n="8401fa75">
            Anf. 107 MATS EINARSSON (v) replik:
          </note>
          <u who="mats_einarsson_087a77" xml:id="i-49396fe03391b1dc-7" n="fa25653a">
            <seg n="89a0c746">
              Herr talman! Nej, det får jag verkligen hoppas, att inte Pär
              Axel och Socialdemokraterna är emot öppenhet och laglydnad hos
              myndigheterna.
            </seg>
            <seg n="20de56f0">
              I majoritetens text hänvisas till kampanjen Öppna Sverige, som
              är, tror jag, en alldeles utmärkt kampanj som regeringen har bedrivit.
              Min egen kommun, Botkyrka, har tagit del av den. Problemet med
              den kampanjen är att den, så som jag har förstått det, framför
              allt vänder sig till dem som redan har en hög ambitionsnivå, som
              har anmält att de vill vara med i det här arbetet. Men den missar,
              kan man anta, de myndigheter, kommuner och vad det nu kan vara,
              där medvetenheten är låg och där risken är störst att det görs
              fel och misstag. Det var tanken bakom att man med tydlighet skulle
              tala om för myndigheter av olika slag att de måste se till att
              de har tillräcklig utbildningsnivå, tillräcklig kompetens. Tyvärr,
              får man väl säga, kan vi konstatera att det nog är nödvändigt.
            </seg>
          </u>
          <note type="speaker" n="efdfce31">
            Anf. 108 GUSTAV FRIDOLIN (mp) replik:
          </note>
          <u who="gustav_fridolin_76f0ba" xml:id="i-89044b8056f78768-3" n="2a78dcff">
            <seg n="b78edf44">
              Herr talman! Jag vill faktiskt tacka Pär Axel Sahlberg för att
              han förde in färgspektrumet i den här annars ganska ideologilösa
              debatten och att han sedan höll ett så brinnande rött tal. Då
              fick vi höra att staten alltid är god, att myndigheterna alltid
              gör gott och att ministrarna enbart tjänar folket. Jag tror att
              det kan bli ett farligt uppifrånperspektiv, ett nästan lika farligt
              uppifrånperspektiv, fast det är byggt på demokratiska lager, som
              det uppifrånperspektiv som är byggt på kapitalets lager.
            </seg>
            <seg n="faa3a951">
              Därför är det kanske fortfarande lite ovant för Pär Axel när
              någon slår mot en argumentation inte från en blå eller en svart
              utgångspunkt utan från en grön utgångspunkt. Vi tycker att det
              är viktigt med jämlika förutsättningar, med sociala regler och
              system och med en utvidgning av medborgerliga friheter, som den
              meddelarfrihet som Mats Einarsson precis, med skärpa, argumenterade
              för. Samtidigt tror vi på decentralisering, öppenhet och frihetlighet,
              om man så vill, och ser en poäng i sig med att folket och de folkvalda
              organen får mer att säga till om i flera frågor.
            </seg>
            <seg n="61e7653f">
              Jag har faktiskt en fråga till Pär Axel Sahlberg utifrån detta
              resonemang: Kan inte du se att det som du uppfattar som nålstick
              mot regeringsmakten, kanske lite irriterande sådana, för en annan
              med en annan ideologisk utgångspunkt bara är fullt legitima krav
              på öppenhet och folkmakt?
            </seg>
          </u>
          <note type="speaker" n="8719a262">
            Anf. 109 PÄR AXEL SAHLBERG (s) replik:
          </note>
          <u who="par_axel_sahlberg_788e45" xml:id="i-9cb82d1cef7685e5-4" n="09f8b6f1">
            <seg n="c856ad67">
              Herr talman! Detta säger Gustav Fridolin i Miljöpartiet som har
              skrivit en reservation ihop med moderater, folkpartister, kristdemokrater
              och centerpartister.
            </seg>
            <seg n="67088e68">
              Det är inte många av de ord som Gustav Fridolin använder som
              han har sökt rätt sällskap för när det gäller att få igenom detta.
              Det är det som bekymrar mig.
            </seg>
            <seg n="c7c19ec5">
              Jag tycker att talet om staten från ett ovanifrånperspektiv emellanåt
              har en ganska stor legitimitet men är någonting som vi på olika
              sätt bör bekämpa, vilket vi, som socialdemokrati och som arbetarrörelse,
              alltid har gjort. Jag medger gärna att det finns tider och förslag
              där vi har växt ihop med makten på det sättet att vi är som om
              vi är staten, men detta är egentligen grundläggande främmande
              för vårt sätt att se på samhället.
            </seg>
            <seg n="2fbb442a">
              Staten är inte något som någon äger. Det är inte längre kungens
              stat på andra sidan det smala vattnet, utan det är folket som
              är staten. Det är nog en ganska avgörande skillnad mellan Gustav
              Fridolin och mig när det gäller sättet att se på staten. Därför
              tycker jag att det är angeläget att vi för den här typen av diskussion
              där ett tjänarperspektiv får vara väldigt tongivande och väldigt
              tydligt. Staten utövar inte någon makt utifrån någon annan kompetens
              och något annat perspektiv än att den har givits av folket. Det
              är själva kännetecknet på vår sorts demokrati, inte minst under
              den långa tid då socialdemokratin och arbetarrörelsen har haft
              ett dominerande inflytande.
            </seg>
          </u>
          <note type="speaker" n="6f45a148">
            Anf. 110 GUSTAV FRIDOLIN (mp) replik:
          </note>
          <u who="gustav_fridolin_76f0ba" xml:id="i-89044b8056f78768-4" n="2a78dcff">
            <seg n="af2b3d2d">
              Herr talman! Pär Axel Sahlberg, är det inte någonting att vara
              mer orolig för om folket inte känner sig delaktigt i staten än
              över mitt sällskap i en reservation?
            </seg>
            <seg n="d74cd504">
              Jag kan erkänna att jag ibland är lite obekväm i sällskapet med
              herrarna i borgerligheten och de andra i konstitutionsutskottet,
              men ibland kan jag också bli obekväm i ett budgetsamarbete med
              socialdemokratin, som har så svårt för decentralisering och att
              makten ska flyttas närmare människor. Det är väl det som det handlar
              om, att komma med ett nytt perspektiv, förstår jag.
            </seg>
            <seg n="7e87f09f">
              Jag har inte varit med i politiken så väldigt länge men tillräckligt
              länge för att sluta oroa mig över sällskapet och i stället se
              på resultatet.
            </seg>
            <seg n="291a1b59">
              Jag trodde att Pär Axel Sahlberg återigen skulle ta upp baksätesdemokratin.
              Jag har ett annat svar än det som kanske några andra har gett
              dig tidigare. Finns det inte en poäng om baksätesdemokratin inte
              handlar om dem som sitter bakom utan om dem som sitter under och
              har en möjlighet att påverka också från det hållet?
            </seg>
            <seg n="acdb92e4">
              Det finns ett gott citat från en man som lämnade Pär Axels parti.
              Tage Danielsson sade: Kanske vore bästa boten för den trötta samhällskroppen
              ifall tankarna från toppen i stället kom från roten.
            </seg>
          </u>
          <note type="speaker" n="59151969">
            Anf. 111 PÄR AXEL SAHLBERG (s) replik:
          </note>
          <u who="par_axel_sahlberg_788e45" xml:id="i-9cb82d1cef7685e5-5" n="09f8b6f1">
            <seg n="f9555b32">
              Herr talman! Jag tror att med lite längre tid skulle Gustav och
              jag kunna finna det gemensamma konceptet i det här. Ditt perspektiv
              på staten är inte mitt perspektiv. Därför slåss du mot väderkvarnar
              i den här frågan.
            </seg>
            <seg n="f2ab301b">
              Det är lite mer lockande att ta upp den intressanta bilden av
              bilen som antingen körs från framsätet och granskas av passagerarna
              eller, som jag tycker att jag hör ibland, styrs från baksätet
              i något slags resignerad förståelse av att man ändå aldrig kommer
              fram till ratten. Nu gör Gustav det riktigt komplicerat, för nu
              ska den styras underifrån. Jag undrar vilka perspektiv man har
              genom vindrutan då.
            </seg>
          </u>
          <note type="speaker" n="3382c32c">
            Anf. 112 LISELOTT HAGBERG (fp) replik:
          </note>
          <u who="liselott_hagberg_811c71" xml:id="i-3551468bd673ab72-3" n="b61443c7">
            <seg n="1f78c9d0">
              Herr talman! Pär Axel Sahlberg inledde med att referera till
              motionerna i betänkandet och tyckte att de var intressanta. Sedan
              avslog han samtliga och underkände reservationerna. I nästa andetag
              ansåg han att vi andra här i kammaren förde ett resonemang som
              går i svart. Jag tycker att det blev en rekyl rakt på Pär Axel
              Sahlberg själv.
            </seg>
            <seg n="46bb44bf">
              Mig och Folkpartiet kallar han å andra sidan för färgglada. Det
              beror säkert inte på min röda tröja utan på annat.
            </seg>
            <seg n="a3b05b14">
              Jag ska för Pär Axel Sahlberg presentera en mångfärgad bild av
              fördelarna med ett öppnare förhållningssätt när det gäller utnämningsmakten.
              Jag kan räkna upp många fördelar. Jag får se hur många jag hinner
              med.
            </seg>
            <seg n="2974ce24">
              Om fler kandidater finns till poster inom statlig verksamhet
              uppstår en konkurrenssituation, en may-the-best-win -situation.
              Det tycker jag är klart positivt.
            </seg>
            <seg n="4e6767ea">
              Det finns också mindre risk för att utnämningar görs på annan
              grund än dem som står i regeringsformen.
            </seg>
            <seg n="8040e122">
              Det minskar risken för spekulationer i medierna och annan offentlig
              debatt att fel person blivit utnämnd och fått ett uppdrag. Det
              stärker en enskild person som har blivit utnämnd. Som jag sade
              i början är det ju may the best win om det finns en konkurrenssituation.
            </seg>
            <seg n="fbfac17f">
              Min fråga till Pär Axel Sahlberg är: Kan och vill Pär Axel Sahlberg
              se de fördelar som jag nyss har räknat upp?
            </seg>
          </u>
          <note type="speaker" n="024e2cf1">
            Anf. 113 PÄR AXEL SAHLBERG (s) replik:
          </note>
          <u who="par_axel_sahlberg_788e45" xml:id="i-9cb82d1cef7685e5-6" n="09f8b6f1">
            <seg n="19680435">
              Herr talman! Jag skulle gärna fortsätta lite grann på färgskaleresonemanget.
              Rött är vackert, Liselott. Du får helt godkänt.
            </seg>
            <seg n="068ad49d">
              Jag har inga problem att följa resonemanget om öppenheten. Men
              jag har redan påpekat de problem som finns när det gäller den
              här typen av kritiskt placerade tjänster och de som kan tänkas
              komma i fråga för sådana tjänster, villighet och möjlighet att
              göra det som en offentlig ansökan.
            </seg>
            <seg n="d40570ee">
              Jag har inga problem med de argument som Liselott för upp, men
              jag har stora problem med det som Liselott Hagberg inte säger,
              nämligen vad det här innebär i spelet och maktförhållandet mellan
              regering och riksdag. Jag har heller inte hört något som helst
              argument om vad det är för fel på nuvarande regelverk. Jag har
              inte heller hört vad det är för missbruk av det annat än den svarta
              lista som den svartsjuke Järrel läste.
            </seg>
          </u>
          <note type="speaker" n="bc8a8831">
            Anf. 114 LISELOTT HAGBERG (fp) replik:
          </note>
          <u who="liselott_hagberg_811c71" xml:id="i-3551468bd673ab72-4" n="b61443c7">
            <seg n="71b8767a">
              Herr talman! Det handlar inte om att makten ska flyttas från
              regeringen till riksdagen i den meningen att det inte är regeringen
              som ska utse. Vi vill bara ha ett öppnare förhållningssätt. Vi
              har inte gett några färdiga lösningar. Vi vill ge ett uppdrag
              att utreda frågan.
            </seg>
            <seg n="efca7374">
              Jag tycker att det är vettigt att ta ett exempel i det här sammanhanget.
              Jag vill med det ställa ytterligare en fråga till Pär Axel Sahlberg.
            </seg>
            <seg n="495015ef">
              Det kan vara så att enskilda personer far illa i mediesammanhang
              till exempel i samband med en utnämning. För inte så länge sedan
              utnämndes Margareta Winberg till en post, och det spekulerades
              i pressen om den utnämningen. Om Margareta Winberg hade fått utnämningen
              i konkurrens med andra, om hon hade varit the best one, hade det
              stärkt hennes position?
            </seg>
          </u>
          <note type="speaker" n="ba5faeaa">
            Anf. 115 PÄR AXEL SAHLBERG (s) replik:
          </note>
          <u who="par_axel_sahlberg_788e45" xml:id="i-9cb82d1cef7685e5-7" n="09f8b6f1">
            <seg n="550fc3bc">
              Herr talman! Det blir riktigt komplicerat när vi ska tala om
              enskilda människor. Jag tycker att ambassadörsutnämningar är ett
              intressant exempel. Jag kan mycket väl se styrkan i att man går
              den långa vägen inom karriärdiplomatin till en ambassadörspost.
              Jag har upplevt ganska många ambassadörer i olika sammanhang.
              Jag har haft anledning att uppskatta den långa kunskap som finns
              från diplomatins värld, men jag har också sett att en del av dem
              faktiskt har problem med att läsa av och leva i en politisk miljö
              som ambassadörer också gör.
            </seg>
            <seg n="fef88a52">
              Jag tycker att det är alldeles utmärkt med mixen av människor
              som har en politisk bakgrund och dem som har diplomatins bakgrund.
              Jag kan också tänka mig att det faktiskt finns olika länder, olika
              regioner i världen, där det vid olika tider passar bättre med
              den ena än den andra.
            </seg>
            <seg n="d75cdb91">
              Jag har väldigt svårt att se att den process som bland annat
              Liselott Hagberg talar för skulle gynna den här saken. Jag tror
              att den genomlysning och den process som föregår ett utnämningsförfarande
              är alldeles utmärkt. Jag är inte säker på att den blir bättre
              för att den går hit och vänder i riksdagen. Jag är inte heller
              säker på att den blir så mycket bättre av offentlighet.
            </seg>
            <seg n="20166cf8">
              Men jag tycker att vi ska fortsätta att diskutera det. Fortfarande
              är det ingen av er som står bakom reservationen som riktigt tar
              diskussionen om skillnaden mellan den exekutiva, lagstiftande
              och kontrollerande makten och de andra principiella frågorna som
              jag har väckt.
            </seg>
          </u>
          <note type="speaker" n="42bd1a8f">
            Anf. 116 KERSTIN LUNDGREN (c):
          </note>
          <u who="kerstin_lundgren_cd170a" xml:id="i-1103788f109d0769-0" n="bb99a0d6">
            <seg n="74648670">
              Herr talman! Tack för möjligheten att så här i avslutande stund
              få ordet.
            </seg>
            <seg n="913b725d">
              Medborgaren utgör ju grunden för vårt samhälle. För oss är det
              viktigt att säkra, inte krympa, den enskildes utrymme. Vi vill
              överordna, inte underordna, medborgaren i det offentliga rummet.
            </seg>
            <seg n="74843f30">
              Vi ser självstyre i flera nivåer. Vi lever i en flernivådemokrati.
              De flesta av oss tror jag ser det. Vi vill stärka självstyret
              på alla nivåer. Det kräver klara spelregler. Det kräver också
              klara spelregler när det gäller relationen mellan politik och
              förvaltning.
            </seg>
            <seg n="63c37a6a">
              Alla vi vill oberoende av regering ha en förvaltning som är effektiv,
              som fungerar på sin respektive nivå, för att fullfölja och genomföra
              de beslut som tas och skapa förutsättningar för självstyre också
              för medborgarna.
            </seg>
            <seg n="a4738296">
              Det finns i och för sig alltid en balansgång mellan politik och
              förvaltning. Det finns en balansgång mellan riksdag, regering
              och myndigheter, om vi tar den nivån. Den ska vi nu titta på i
              författningsutredningen.
            </seg>
            <seg n="e80729e6">
              I det här betänkandet berör vi ändå en del frågor som tar sin
              utgångspunkt i det tjänarperspektiv som Pär Axel Sahlberg på ett
              förtjänstfullt sätt tog fasta på. Det handlar om att inte styra
              och ställa utan i stället skapa mer förutsättningar. Det handlar
              om en rad av de frågor som vi tar upp i motioner och numera i
              reservationer från konstitutionsutskottet som vi hoppas få brett
              stöd för här. Det handlar om bemötandefrågorna.
            </seg>
            <seg n="dc1cc875">
              I fjol var vi från Centerpartiets sida ensamma när vi reserverade
              oss till förmån för att få ett tillägg till förvaltningslagstiftningen
              om att man måste lyfta fram bemötandefrågorna. I dag är vi flera
              bakom den reservationen. Det gläder mig, och det gläder Centerpartiet.
            </seg>
            <seg n="88ec424b">
              Bemötandefrågor har ett brett spektrum. Vi lyfter särskilt fram
              HBT-gruppen som vi vet har svårigheter i dagens relation med myndigheter
              och där vi vill ha särskilda insatser. Det handlar om myndigheternas
              tjänarperspektiv, om service.
            </seg>
            <seg n="d899c7b5">
              Andra frågor rör dröjsmål. Återigen handlar det om att stärka
              den enskilde. Balansen är inte bra i dag. Den enskilde känner
              att myndigheten kan dröja utan att man har möjlighet att få sin
              sak prövad. Det är inte bra om man vill skapa en annan relation,
              förändra balansen och tydligt visa att medborgaren är den som
              sitter i förarsätet. Det är väl där som vi vill placera medborgaren.
            </seg>
            <seg n="972c131f">
              Regelförenklingar handlar det också om, för att underlätta och
              inte ge bilden av att reglerna kväver utan att man ser möjligheter.
              I det sammanhanget finns det en del bekymmer när det gäller så
              kallade opinionsbildande myndigheter. Man skapar oklarheter om
              vad det egentligen är som gäller. Det är därför som vi i vår reservation
              pekar på att man behöver ta fram klara regler för de här verksamheterna.
              Vi har inte sagt att det inte ska få förekomma, men vi säger att
              vi ska se till att det finns klara spelregler. Här finns det bekymmer
              i dag. Vi tycker att det är rimligt att man försöker räta ut det.
            </seg>
            <seg n="e17588ca">
              I spektrumet av myndigheter och en effektiv förvaltning i medborgarens
              tjänst finns också offentlighetsprincipsfrågorna som är viktiga.
              Jag håller helt med. Det är självklart viktigt att hävda meddelarskyddet
              och offentlighetsprincipen inom det offentliga rummet.
            </seg>
            <seg n="398da7a7">
              Det skulle kunna ligga nära till hands att säga att då är kanske
              den reservation som Vänstern och Miljöpartiet nu föreslår kammaren
              den man borde stödja. Men i det underlag som vi har från utskottet
              finns just det som sägs. Man ska i regleringsbrev uppmana myndigheter.
              Den signalen anger utskottet att regeringen har gjort.
            </seg>
            <seg n="babcb801">
              Från min sida är jag beredd att följa det här. Jag tycker att
              det är viktigt. Det säger också utskottet som helhet: De här frågorna
              är viktiga, och det finns alltjämt skäl att följa dem. Låt oss
              göra det! Jag för min del är beredd att titta lite extra på detta
              när vi kommer till den administrativa granskningen i höst. Kanske
              kommer det nya kunskaper där som gör att vi flyttar fram positionerna
              och får anledning att göra andra ställningstaganden nästa år i
              en eventuell diskussion kring de här frågorna.
            </seg>
            <seg n="1da8bfe9">
              Till sist vill jag beröra utnämningsmaktsfrågorna. Vi har självständiga
              myndigheter, och vi har en regering med utnämningsmakt. Vi var
              i fjol inte beredda att stödja den reservation som då förelåg
              och som pekade ut en ensidig väg för hur man skulle se över de
              här frågorna. Sedan dess har vi sökt borra djupare i just förtjänst
              och skicklighet. Vi har gjort granskningar. Av den granskning
              som behandlades här i januari framgick att de kravprofiler som
              tas fram inte expedieras och inte heller tas om hand för arkivering
              apropå offentlighet och annat. Man hänvisar till 2 kap. 9 § tryckfrihetsförordningen
              och menar att detta är minnesanteckningar som inte har någon betydelse
              för ärendet. Det låter i mina öron som ett moment 22: Man tar
              fram kravprofiler och grunder för att säkerställa förtjänst och
              skicklighet, och sedan har dessa inte någon betydelse för själva
              handläggningen.
            </seg>
            <seg n="4f30addf">
              Det finns ett antal sådana här ställningstaganden som har kommit
              fram sedan vi sist behandlade de här frågorna. Vi har som sagt
              borrat djupare.
            </seg>
            <seg n="34901514">
              Från vår sida tycker vi att det är viktigt att klargöra myndigheternas
              roll självständiga eller partipolitiserade. Det är inte en fråga
              om opposition eller regeringsparti, det är inte stöd för någon
              bild hit eller dit utan det handlar om att säkerställa tilltron
              till den linje och den modell som vi har valt. Det kan ske på
              olika sätt. Man kan välja olika lösningar. Det finns inte någon
              enkel, entydig modell. Från vår sida ser vi dock att tiden är
              kommen att utreda. Det handlar om att försöka skapa tilltro. Det
              är alldeles uppenbart att här finns en osäkerhetsfaktor som gör
              att myndigheternas roll i vårt samhälle ifrågasätts: Är de Regeringskansliets
              förlänga arm, eller är de självständiga?
            </seg>
            <seg n="75e20c87">
              Vi vill komma bort från svartsjukan, Pär Axel Sahlberg. Vi tror
              inte att man gör det om man inte vågar gå till botten med frågorna
              och genomföra en utredning i syfte att säkerställa förtjänst och
              skicklighet och att söka lösa de problem som uppenbarligen många
              ser finns i dag.
            </seg>
          </u>
          <note n="d80e941f">
            Mot den bakgrunden yrkar jag bifall till reservation 5.
          </note>
          <note type="speaker" n="1a92bc55">
            Anf. 117 MATS EINARSSON (v) replik:
          </note>
          <u who="mats_einarsson_087a77" xml:id="i-49396fe03391b1dc-8" n="fa25653a">
            <seg n="6a6e3389">
              Herr talman! Kerstin Lundgren fick ju lite tid på sig att fundera
              ut varför hon inte skulle stödja reservation 7, men jag tycker
              inte att hon kom på så väldigt mycket.
            </seg>
            <seg n="231fc0b5">
              Hon uttryckte sig lite oklart, vilket gör att man kan få en felaktig
              uppfattning om sakförhållandet. Jag ska ta det från början.
            </seg>
            <seg n="9334e76f">
              Det vi föreslår är att regeringen i regleringsbrev ska göra klart
              att alla anställda ska få tillräckliga kunskaper, utbildning och
              sådana saker. Som svar på detta hänvisas det till kampanjen Öppna
              Sverige. Det är en bra kampanj, men allt talar för att den inte
              har nått dem som borde ha nåtts och som bäst hade behövt den.
            </seg>
            <seg n="402594b9">
              KU har tidigare om en liknande motion sagt att det kan finnas
              behov av att överväga ytterligare åtgärder. Vi förutsatte också
              att regeringen tyckte detsamma. Det tyckte dock inte regeringen;
              Thomas Bodström sade den 2 mars att han inte såg något behov av
              ytterligare åtgärder.
            </seg>
            <seg n="1704015c">
              Sedan kommer det som jag tror att Kerstin kanske missuppfattade:
              Regeringen har i regleringsbrevet för Statens kvalitets- och kompetensråd
              angett att öppenhetsfrågorna ska ingå i de utbildningar som myndigheten
              tillhandahåller för statstjänstemän. Det är någonting annat och
              mycket mer begränsat än det som vi föreslår i motionen och i reservationen.
            </seg>
            <seg n="850ad2db">
              Därför undrar jag en gång till: Kan det trots allt inte finnas
              skäl att nu ta ett litet steg framåt för att komma åt de brister
              som vi är överens om tyvärr finns i statsförvaltningen på detta
              område?
            </seg>
          </u>
          <note type="speaker" n="df92163b">
            Anf. 118 KERSTIN LUNDGREN (c) replik:
          </note>
          <u who="kerstin_lundgren_cd170a" xml:id="i-1103788f109d0769-1" n="bb99a0d6">
            <seg n="3b9f05dc">
              Herr talman! Ja, vi är överens: Det finns brister. Det har alldeles
              uppenbart varit en period av tystnad som brett ut sig i den offentliga
              förvaltningen, och det är allvarligt.
            </seg>
            <seg n="577f43db">
              Vi måste hävda offentlighetsprincipen och meddelarskyddet, men
              frågan är med vilken metod. Jag ska i ärlighetens namn säga att
              jag inte ser att ett uppdrag till regeringen att skriva in detta
              i regleringsbrev är en självklar lösning. Regeringen måste, utgår
              jag från, instruera sina myndigheter om att gällande lag gäller,
              och då känns detta också som ett moment 22. Måhända är det så
              att Vänstern och Miljöpartiet i sina reservationer inte förmått
              att förtydliga vad nytt som skulle tillföras genom det tillkännagivande
              som man förordar.
            </seg>
            <seg n="f69b6375">
              Från min sida är jag beredd att titta på frågan. Vi är beredda
              att jobba vidare med den under det kommande året, gärna i en kommande
              granskning av hur man hanterar den här typen av frågor, så att
              vi får fram ett bättre underlag för ett kommande ställningstagande
              i utskottet där vi kanske kan flytta fram positionerna på ett
              sätt som fyller en funktion och inte bara säger att gällande lag
              gäller.
            </seg>
          </u>
          <note type="speaker" n="09a689a0">
            Anf. 119 MATS EINARSSON (v) replik:
          </note>
          <u who="mats_einarsson_087a77" xml:id="i-49396fe03391b1dc-9" n="fa25653a">
            <seg n="a6aab157">
              Herr talman! Nej, vi föreslår inte att regeringen ska tala om
              för myndigheterna att lagen gäller. Det vore ett märkligt yrkande.
              Det vi föreslår är att regeringen ska göra klart för myndigheterna
              att de måste se till det finns en tillräcklig kompetens på det
              här området och att kunskapen om i det här fallet offentlighetsprincipen
              och därmed sammanhängande frågor når längst ut i organisationen,
              till dem som möter de medborgare som ska utnyttja denna offentlighetsprincip.
              Där finns det brister.
            </seg>
            <seg n="eda23bcf">
              Genom ett sådant direktiv från regeringen skulle man också ge
              ett stöd till de anställda och visa att de har rätt att få denna
              utbildning och denna information så att de kan göra ett bra jobb,
              vilket jag är helt övertygad om att alla anställda i våra kommuner
              och våra statliga myndigheter vill göra.
            </seg>
          </u>
          <note type="speaker" n="066276f2">
            Anf. 120 KERSTIN LUNDGREN (c) replik:
          </note>
          <u who="kerstin_lundgren_cd170a" xml:id="i-1103788f109d0769-2" n="bb99a0d6">
            <seg n="8a464391">
              Herr talman! Jag hör Mats Einarsson säga just detta: Se till
              att gällande lag faktiskt också används!
            </seg>
            <seg n="fcc69c8d">
              Jag utgår från att regeringen instruerar om att man ska säkerställa
              de här frågorna. Jag tycker också att det framgår av de svar vi
              har fått från regeringen att det finns en uppmärksamhet på det
              här området. Men låt oss granska dem! Låt oss syna dem mer i sömmarna!
              I de interpellationsdebatter som det hänvisades till fanns det
              ju också signaler om att det inte var rätt statsråd som fick frågan.
              Men låt oss titta på helheten, och låt oss gärna komma tillbaka
              till detta! Det är viktigt att vi på det här området tydligt säkerställer
              offentlighetsprincip och meddelarskydd ja.
            </seg>
          </u>
          <note n="2854fad2">
            Överläggningen var härmed avslutad.
          </note>
          <note n="db2f9db5">
            10 § Straffrättsliga frågor
          </note>
          <note type="speaker" n="b12e7de1">
            Anf. 121 JOHAN PEHRSON (fp):
          </note>
          <u who="johan_pehrson_2d741c" xml:id="i-d3cf49d1ed482076-2" n="627515ef">
            <seg n="3915e68e">
              Herr talman! Straffrätten är och har alltid varit ett av de centrala
              rättsområdena inom juridiken och, så klart, för justitieutskottet.
              Medborgarnas intresse för utformningen och konsekvensen av straffrätten
              är betydande. Detsamma gäller mitt eget intresse och för den delen
              Folkpartiets.
            </seg>
            <seg n="ba5b0d28">
              Straffrätten har vissa klara särdrag, till exempel att påföljderna
              för brott alltid är negativa, dock i varierande skala. Då någon
              döms till ett straff eller annan påföljd rör det sig om ett ingripande
              från samhällets sida mot en enskild person eftersom denne brutit
              mot de lagar vi har stiftat här i riksdagen. I huvudsak gäller
              det också gärningar som strider mot allmänt accepterade normer.
            </seg>
            <seg n="99eb3225">
              Straffrätten ska vara tydlig och visa hur det går för den som
              inte lyder dessa lagar, det vill säga inte följer de av oss på
              uppdrag av medborgarna utefter gällande normer stiftade lagarna.
            </seg>
            <seg n="66f49e94">
              Straff ger inte några förmåner möjligen bortsett från viss upprättelse
              för brottsoffret, vilket inte är helt oväsentligt. Däremot berövar
              det den som drabbas av straffet rättigheter och friheter, inte
              minst den personliga friheten för den som döms till fängelsestraff.
              Denna negativa karaktär på straffet ställer stora krav på rättssäkerhet.
              Fundamentala mänskliga rättigheter och friheter är därför centrala
              vid sidan av legalitetsprincip och andra fundament för rättssäkerhet
              när vi här i riksdagen formar straffrätten.
            </seg>
            <seg n="10ccc0e6">
              Straffsystemet är tyvärr nödvändigt i ett samhälle. Men vi vet
              ju alla att möjligheterna att med generella straffskärpningar
              lösa samhällsproblem milt sagt är begränsade. Det visar om inte
              annat internationell omvärldsanalys. Annars är det lätt att tro
              att längre straff är lösningen på underliggande problem. Däremot
              kan längre straff ha betydelse i samklang med processrätt och
              med vilka möjligheter som myndigheterna har att göra ingripanden.
            </seg>
            <seg n="11f78e09">
              Ett vettigt straffrättssystem måste, tycker jag, grundas på forskning
              och således vara förankrat i både rättsfilosofi och empirisk samhällsforskning.
              Det kan gälla kriminologi, sociologi och beteendevetenskap. Dessutom
              bör det vara utformat på ett sådant sätt att det hyggligt stämmer
              överens med vad medborgarna anser är normer som ska gälla.
            </seg>
            <seg n="e5ec3517">
              Vi liberaler menar att det svenska straffrättssystemet för flera
              gärningar är väl anpassat och väl avpassat efter dessa krav. Dessvärre
              finns det betydande brister på sina håll där vi tycker att riksdagen
              måste vidta åtgärder. Det menar vi framgår av våra reservationer
              där vi från folkpartihåll har en annan tyngdpunkt och en annan
              betoning och vill se förändringar jämfört med majoriteten.
            </seg>
            <seg n="9f678114">
              Fru talman! I dessa dagar slås man av att demokratin utsätts
              för en rad utmaningar. I reservation 1 pekar vi på det faktum
              att upplopp onekligen är tillfällen då demokratin kan sättas ur
              spel och demokratins fundament kan hotas. Men lägger man därtill
              debatterna i dessa dagar om terroristhot finns det mer att ta
              in där. Vi känner en viss oro över att det i fråga om straffrätten
              finns brister när det gäller att skydda demokratin.
            </seg>
            <seg n="f48e1e15">
              Ett annat exempel som inte är med i reservationstexten är frågan
              om olovlig kårverksamhet som en straffbelagd gärning men som vi
              vet nästan aldrig har använts. Trots detta är det kanske en viktig
              lagstiftning.
            </seg>
            <seg n="e2ee3dd1">
              För att gå vidare med de specifika frågor där vi tycker att det
              behöver täppas till en aning är detta med rattfylleri ständigt
              återkommande. Jag är mycket glad över att regeringen har erkänt
              att det i dag finns ett problem vad gäller rattfylleriet och den
              straffrättsliga delen.
            </seg>
            <seg n="4886d6aa">
              Självklart vet alla att om människor slutar supa kör de inte
              bil fulla. Men nu visar det sig att tillämpningen av gällande
              straffregler om rattfylleri gett väldigt otillfredsställande resultat.
              Väldigt många människor kommer, med tanke på deras kunskaper om
              och attityder till de reella alkoholproblemen, undan ett straff
              som är sådant att det finns en chans att åtgärda detta. Väldigt
              många döms i dag för allvarliga rattfylleribrott till kanske samhällstjänst
              och villkorlig dom, totalt utan att behöva konfronteras med detta
              problem.
            </seg>
            <seg n="8c87fc3b">
              Detta går stick i stäv med vad riksdagen beslutade för snart
              tio år sedan då vi genomförde en skärpning vad gäller synen på
              rattfylleri. Det har blivit så att fler i dag inte behöver konfronteras
              med sina alkoholproblem och den fara som man utgör när man kör
              bil rattfull.
            </seg>
            <seg n="8a89f518">
              Här behövs det inte så mycket utredningar. Det är bara att ändra
              den lagstiftning där vi vet att det är detta med samhällstjänst
              som har ställt till det. Vill man, så kan man. Vi beklagar att
              majoriteten inte vill.
            </seg>
            <seg n="1a00ba1e">
              Vi har också synpunkter på det här med narkotikabrott. Det viktiga
              när man är ung och inleder ett narkotikamissbruk och kommer i
              kontakt med rättsväsendet är, tror vi, att det är tydligt att
              man direkt kommer in i någon form av behandling, påverkan och
              övervakning. Jag talar då inte om fängelse utan primärt om skyddstillsyn.
              Det gäller att man konfronteras med detta, för har man börjat
              knarka kan det gå fort utför. Man gör inte någon en tjänst om
              man inte agerar snabbt, menar vi.
            </seg>
            <seg n="a055c314">
              Straffrätten ska vila på legalitet, sade jag inledningsvis. Frågan
              om preskription är av och till uppe, till exempel när brott ska
              anses preskriberade. Tidigare i veckan kunde vi på TV se ett inslag
              om en kille som mycket medvetet håller sig borta från lagens långa
              arm. Det gör han väl ett tag till. Sedan får vi se om han kommer
              tillbaka. Det där känns tveksamt med tanke på hur vi har utformat
              de preskriptionsregler som vi i dag har. Går man in på en så specifik
              åtgärd som den vid rymningar blir det direkt provocerande. Detta
              lyfter vi fram i reservation 14 under punkt 17.
            </seg>
            <seg n="3f859436">
              I grunden tror jag att vi behöver reformera straffsystemet en
              hel del. Genom EU-inträdet har vi fått en påverkan utifrån som
              gör att vi måste se över systematiken. Jag kan också själv erkänna
              att jag ibland blir jag orolig över det tryck uppåt som hela tiden
              finns på straffsatserna. Själv bidrar jag ibland. Till exempel
              när det gäller vapenbrott tycker jag att det är solklart att det
              behövs en straffskärpning. Men generellt sett vet vi att det inte
              är det som krävs.
            </seg>
            <seg n="70bd0888">
              Vi vet att det är förebyggande åtgärder det kan gälla skolan
              och socialtjänsten eller att det finns poliser som kan upptäcka
              saker som är en riktig kriminalvård som inte befinner sig i ett
              sådant tillstånd att man inte alls kan ägna sig åt tanken på att
              rehabilitera. Vi tror att man skulle bejaka detta, samtidigt som
              man arbetar med en påföljdsreform.
            </seg>
            <seg n="8bc6d5bb">
              När det talas om straff kommer ofta frågan om halvtidsfrigivning
              upp. Jag noterar att Vänsterpartiet har en förkärlek för att efter
              halva strafftiden släppa ut dem som begått ett brott. För min
              del skulle det kännas bra att när det gäller en sådan reform verkligen
              göra det hela lite kommunicerbart med medborgarna.
            </seg>
            <seg n="18de3eed">
              Jag känner ett ansvar för att de utanför denna kammare förstår
              vad vi håller på med. För mig vore det naturligt att den som döms
              till straff också sitter av det straffet. Sköter man sig kan man
              få komma ut efter två tredjedelar av strafftiden. Men att alla
              i dag kommer ut efter två tredjedelar av strafftiden som inte
              har begått grova brott under strafftiden är en annan sak. Även
              om man inte är intresserad av att bli behandlad och inte är intresserad
              av att arbeta och utbilda sig kommer man ut. Det tycker jag är
              en mycket tveksam tillämpning av straffrätten som det är väldigt
              svårt att kommunicera. Här behövs det alltså en rejäl reform för
              att det ska bli tydligare.
            </seg>
            <seg n="bcf55fda">
              Ett svårt område för oss som håller på med straffrätt är hur
              vi behandlar psykiskt störda lagöverträdare. Jag vet att min kollega
              Peter Althin från Kristdemokraterna i dag kommer att ha ett mycket
              intressant anförande. Jag har nämligen läst det ibland är han
              snabb med knappen på faxen. Det är i alla fall bra. Jag instämmer
              i mycket av det som Peter Althin strax kommer att säga jag är
              inte synsk.
            </seg>
            <seg n="3cb3b547">
              Jag tror att det är nödvändigt att vi tar ett grepp om livstidsstraffet,
              inte bara det faktum att vi åtgärdar det i dag väldigt rättsosäkra
              system som vi har. Att människor är hänvisade till en regering
              för att få sina straff omvandlade och att det är politiker som
              avgör straffrätten strider mot alla principer om rättssäkerhet
              och legalitet, i alla fall utifrån hur jag skulle vilja se att
              straffsystemet var uppbyggt. Nu är det där på gång, och jag välkomnar
              det. Men jag tror att man också skulle fundera på detta med att
              ha tidsbestämda straff. Det måste också ske i kombination med
              hur vi hanterar psykiskt störda lagöverträdare och det som brukar
              kallas för samhällsskydd. Man kan inte komma undan att det tyvärr
              finns människor som sannolikt är så farliga, som är i ett så dåligt
              skick, att de måste vara inlåsta tills de är utsläppbara.
            </seg>
            <seg n="c65f7d1c">
              Fru talman! Folkpartiet liberalerna står självfallet bakom alla
              sina reservationer här. Jag har här gjort en kort genomsnittsbelysning
              av några saker som vi tycker är viktiga utöver de principer som
              jag inledningsvis redogjorde för.
            </seg>
          </u>
          <note n="9419616e">
            För tids vinnande yrkar jag bifall endast till reservation nr
            21.
          </note>
          <note type="speaker" n="91af74bd">
            Anf. 122 JEPPE JOHNSSON (m):
          </note>
          <u who="jeppe_johnsson_f5be11" xml:id="i-d3c710c8dd197aa0-0" n="b7291300">
            <seg n="5d99d920">
              Fru talman! Allt är bra, och behöver något förbättras så har
              vi ingen brådska. Så kan man sammanfatta majoritetens ställningstagande
              i detta betänkande. Så länge socialdemokraterna i utskottet har
              utsikt att få majoritet att fälla oppositionens förslag upprepar
              man mantrat: Avslag på samtliga motioner. Såvitt jag kan påminna
              mig behöver varken Vänstern eller Miljöpartiet ha någon samvetsnöd,
              det vill säga att de har kunnat stödja sina egna motioner utan
              risk att ändra majoritet i utskottet.
            </seg>
            <seg n="68b57554">
              Fru talman! Vi moderater står givetvis bakom samtliga våra reservationer
              och vårt särskilda yttrande, men som vanligt yrkar vi bifall endast
              till vår första reservation, reservation nr 1.
            </seg>
            <seg n="285e9292">
              Jag ska ta upp och kommentera några av våra förslag och kommer
              i huvudsak att kommentera de reservationer som föranleds av nya
              förslag eller som inte fanns med i förra årets betänkande.
            </seg>
            <seg n="6b4a30fe">
              Jag vill börja med reservation 7. Rubriken är Skadegörelse m.m.
              Reservationen tar upp vissa av djurrättsaktivisternas metoder.
            </seg>
            <seg n="99b928d7">
              Fru talman! Den svenska djurhållningen är bland de bästa i världen.
              Trots detta finns det ett antal människor som inte drar sig för
              att ta till våld och psykisk terror mot helt laglig och bra uppfödning
              därför att de anser att man inte ska äta kött, anser att man inte
              ska bära päls eller helt enkelt har bestämt sig för att djuren
              plågas.
            </seg>
            <seg n="f13378af">
              Fru talman! Ordet terror betyder enligt Norstedts uppslagsbok
              bland annat följande: skräckvälde, skräckinjagande våldsmetoder
              använda i politiskt syfte och dylikt.
            </seg>
            <seg n="d891e5b8">
              I min hemkommun finns många djuruppfödare. Där finns huvuddelen
              av landets minkuppfödning och ganska mycket av kycklinguppfödningen.
              För att skydda sin egendom och sina företag känner uppfödare sig
              många gånger tvingade att ständigt hålla vakt, dag och natt. Detta,
              fru talman, sliter på dessa arbetsamma och företagsamma människors
              hälsa och psyke.
            </seg>
            <seg n="35df7050">
              Jag ska ta ett exempel. Särskilt illa ute är en ganska ung kvinna
              som föder upp chinchilla. Hon försöker få det att gå runt för
              att kunna leva ute på landsbygden. Utanför hennes gård har det
              ofta stått djurrättsaktivister som uttryckt sin avsky mot hennes
              helt lagliga verksamhet, men också mot hennes person. Hon har
              fått ta emot tillmälen som mördare, öppna och förtäckta hot, att
              stå ut med klotter både på sitt eget staket och på offentliga
              platser. För att öka pressen på henne den psykiska pressen, terrorn
              sätter man in annonser på både det ena och det andra som hon har
              att sälja för att hon ska bli nedringd. Jag har själv konstaterat
              detta vid ett besök hos henne. Telefonen ringde ett par gånger
              under den timme jag var där. Vid ett tillfälle hade någon lagt
              en lapp i hennes brevlåda där det stod: Vi vet att ni inte var
              hemma mellan 11.00 och 13.00 i söndags.
            </seg>
            <seg n="54fe086c">
              Fru talman! Jag anser att detta är terror. Protesterna har för
              länge sedan passerat vad som kan betecknas som en demokratisk
              rättighet att demonstrera. Detta sätt att försöka få igenom sin
              vilja är faktiskt lika illa som när medborgargarden tar lagen
              i egna händer och agerar både polis och domstol.
            </seg>
            <seg n="d52a7a11">
              Det är inte, i alla fall inte ännu, förbjudet i Sverige att föda
              upp djur vare sig för kött- och eller för pälsproduktion. Det
              vore på sin plats att utskottsmajoriteten kraftigt tog avstånd
              från denna terror, även om några av er då kanske trampar både
              era ungdomsförbund och en och annan av partiets medlemmar på tårna.
            </seg>
            <seg n="36aab98a">
              I betänkandet på s. 16 skriver utskottsmajoriteten: Enligt regeringen
              bör polisen sträva efter att personalen har goda kunskaper om
              de rörelser som begår sådana brott och varför de begår brotten
              för att kunna bedriva ett effektivt förebyggande och utredande
              arbete.
            </seg>
            <seg n="a3d41d76">
              Fru talman! Jag ber så mycket om ursäkt, men jag tycker att detta
              är på gränsen till trams. Tror ni verkligen att man kan stoppa
              terrorn mot våra djuruppfödare på detta sätt? Det tror i alla
              fall inte jag.
            </seg>
            <seg n="7b4ddd01">
              Hur skulle vi och samhället reagera om ett antal demonstranter
              stod utanför någon enskild människas bostad och med plakat och
              tillmälen uttryckte sitt ogillande för till exempel ens homosexuella
              läggning eller för att vederbörande kom från ett annat land? Jag
              jämför detta med att man står utanför en enskild människas bostad
              och uttrycker sin missaktning för att någon råkar syssla med en
              helt laglig näringsverksamhet och försörjer sig själv.
            </seg>
            <seg n="93a6b8b4">
              Fru talman! Rattfylleri och drogfylleri är ett stort och växande
              problem i vårt land. En av motionerna i detta ämne börjar så här:
              Är det rimligt att hårdare straff utdöms för den som skjuter en
              varg än för den som alkoholpåverkad har kört ihjäl en människa?
            </seg>
            <seg n="04d64b6a">
              Mitt svar är givetvis nej. Det är hög tid att skärpa inställningen
              till dessa brott, till exempel överväga att straffbelägga så kallad
              eftersupning. Norrmännen har gjort det. Jag säger inte att vi
              alltid ska ta efter dem, men här tycker jag att vi ska göra det.
              Vad är det som hindrar att vi gör det? Frågan utreds naturligtvis.
              Men se till att något händer! Medan ni utreder spills förmodligen
              ett antal oskyldiga liv.
            </seg>
            <seg n="b29a6709">
              I reservation nr 14 tas påföljdspreskription upp. Varje år rymmer
              ett antal interner från sina fängelsestraff. Flera av dem som
              rymmer kommer förr eller senare tillbaka. I dag är det uppskattningsvis
              ett hundratal som är på fri fot efter att ha blivit dömda till
              ganska stränga fängelsestraff. En del av dessa har fritagits under
              bevakade permissioner med vapen. En del är dömda till och med
              för mord. Det är alltså ganska grova brottslingar.
            </seg>
            <seg n="d4bfb0a2">
              I de fall rymlingen inte grips eller återkommer frivilligt inträder
              preskription efter en viss tid. Detta innebär att den dömde slipper
              avtjäna den återstående strafftiden om han eller hon lyckas hålla
              sig undan tills preskriptionstiden gått ut. Jag tycker att detta
              är stötande och omedelbart bör ändras. Det här för vi fram som
              ett förslag från den borgerliga oppositionen som inte funnits
              innan, så här har ni inte något i ryggmärgen.
            </seg>
            <seg n="63e5eea2">
              Utskottsmajoriteten tycker tydligen att det är okej och skriver:
              Enligt utskottet är det av såväl praktiska som humanitära skäl
              rimligt att även ådömda fängelsestraff kan preskriberas. Ja, det
              är till att vara humanitär. Sticker man från ett grovt brott och
              fängelsestraffet är det humanitärt att slippa att åka in igen
              när man kommer tillbaka. Gäller samma för grova ekonomiska brottslingar,
              eller det bara de som har begått rån och mord? Jag bara frågar.
            </seg>
            <seg n="66372b41">
              Fru talman! För mig är detta konstaterande från majoriteten helt
              ofattbart. Jag ser fram emot en förklaring och ett förtydligande
              från Leif Björnlod, Rolf Olsson eller Helena Zakariasén. De har
              säkert en bra förklaring till att detta är så himla humanitärt.
            </seg>
            <seg n="49436455">
              Avslutningsvis vill jag ta upp misshandel av närstående. I dag
              är det möjligt att döma en man som misshandlar sin fru, sambo
              eller flickvän till villkorlig dom med samhällstjänst detta efter
              en lagändring 1999 och ett utslag i Högsta domstolen i början
              av 2000. Det är helt fel, tycker jag och många med mig. Män som
              slår kvinnor ska dömas till fängelse, inte till samhällstjänst.
              Dessa män ska under fängelsevistelsen, om ekonomin tillåter det,
              erbjudas en effektiv behandling på fängelserna då de avtjänar
              sitt straff.
            </seg>
          </u>
          <note type="speaker" n="366b1b1b">
            Anf. 123 PETER ALTHIN (kd):
          </note>
          <u who="peter_althin_61d03b" xml:id="i-ec9dea525f06a81d-0" n="8c63054b">
            <seg n="25297a45">
              Fru talman! Ärade ledamöter, närvarande och frånvarande, och
              inte minst den stora publiken! Kära utskottsledamöter, de som
              är synska och de som ännu inte riktigt vet vad jag kommer att
              säga, och naturligtvis herr justitieminister som var här tidigare
              men som tydligen har lämnat oss bara en kort stund, får vi hoppas.
            </seg>
            <seg n="ab8a58d3">
              Jag yrkar bifall till reservation 20 men, som jag har lärt mig,
              jag står också bakom alla Kristdemokraternas övriga reservationer.
              Jag gör mitt yrkande för tids vinnande vad det nu är för tid vi
              ska vinna! Vi hade kunnat vinna mycket mer tid genom att inte
              säga någonting alls, men så mycket tid ska vi tydligen inte vinna.
              Detta som en inledning.
            </seg>
            <seg n="26c3bce6">
              Det handlar om yrkanden rörande olika straffrättsliga frågor.
              De är lockande för en riksdagsledamot och för en advokat. Det
              som det i stor utsträckning handlar om är brott och påföljd för
              brott, eller som Dostojevskij skulle ha sagt: Brott och straff.
              Nu är det inte det vi ska prata om utan om de reservationer som
              Kristdemokraterna har fört fram. Justitieutskottets majoritet
              har föreslagit avslag på samtliga motionsyrkanden. Jag brukar
              ta fram det för att få möjlighet att säga: Suck!
            </seg>
            <seg n="70091b06">
              Det vore lite bättre för debatten och stunsen i det hela om majoriteten
              någon gång kunde komma oss till mötes. Det var någon som sade
              till mig: Du behöver inte bli så ledsen för det. Om du väntar
              några år kommer dessa förslag så småningom upp som regeringsförslag.
              Jag tycker att det är lite synd att behöva vänta på det.
            </seg>
            <seg n="39de4c9c">
              Jag ska ge en kort bakgrund som kan ha ett visst värde. Inom
              alla mänskliga gruppbildningar i varje fall av en viss varaktighet
              utformas det vissa regler, vissa normer, viss moral och vissa
              seder. En del av dessa handlingsmönster kallar vi för rätt, och
              de har juridiska regler som kallas för rättsregler. De framträder
              ju som lagar och förordningar, och det är det vi sysslar mycket
              med här, har jag förstått och lärt mig. Dessa ska också tillämpas.
            </seg>
            <seg n="9bdc8164">
              Definitionen av brott är ett straffbelagt beteende. Det ska finnas
              någon poäng med att ha en form av reaktion, ha ett straff för
              någonting. Det är ju att människor inte ska syssla med kriminaliserade
              handlingar, alltså inte begå brott.
            </seg>
            <seg n="51470ea6">
              Vi vet alla att brottskurvan i Sverige stiger. Från majoriteten
              säger man att den har planat ut lite, men nu stiger den uppåt
              igen, om än inte som en raket.
            </seg>
            <seg n="233a48d3">
              Jag tror själv mest på de förebyggande åtgärderna, men man kan
              inte bara ägna sig åt dem, utan vi måste också ägna oss åt andra
              typer av åtgärder för att förhindra brott. När det gäller vissa
              typer av brott som är speciellt avskyvärda kan vi framföra en
              begäran om en straffskärpning, samtidigt som vi hela tiden måste
              se till att de som redan har begått brott och är intagna får en
              möjlighet att återanpassas genom en genomtänkt och human kriminalvård.
            </seg>
            <seg n="b4b2b310">
              Vi har många reservationer. De är eleganta och oerhört framstående,
              tycker jag. Men jag kan inte gå igenom alla dessa, utan jag ska
              bara nämna några stycken för tids vinnande.
            </seg>
            <seg n="9797dbbd">
              Jag börjar med att ta upp reservation 5 om misshandel mot barn.
              Eftersom jag sitter i Brottsförebyggande rådets styrelse får jag
              tidningen Apropå den får ni också i justitieutskottet som är Brottsförebyggande
              rådets egen tidning. Där konstaterar man att antalet brott mot
              barn under 2003 är förfärande stort. Det beror mycket på att man
              nuförtiden anmäler i större utsträckning, men ändå.
            </seg>
            <seg n="427722ca">
              Jag ska bara ange några siffror. Det är förfärligt trist att
              höra en massa siffror, men jag vill ge lite bakgrund till det
              som jag säger.
            </seg>
            <seg n="dbaa8012">
              Under 2003 anmäldes ca 1 200 misshandelsbrott mot barn mellan
              0 och 6 år, närmare 420 fullbordade våldtäkter mot barn under
              15 år, 6 400 misshandelsbrott mot barn mellan 7 och 14 år etcetera.
              Det är alltså en förfärande mängd brott som begås mot mycket unga
              människor. Då har Kristdemokraterna en motion och numera en reservation
              om att man i brottsbalken bör införa ett särskilt barnmisshandelsbrott.
              Det är inte helt enkelt, det vill jag säga. Det finns många olika
              tekniska svårigheter, men det vore en signal som visade den avsky
              som vi känner mot den typen av brott. Vi har också ett förslag
              om att minimistraffet för grov barnmisshandel ska ligga på två
              år. Det skulle visa att detta inte accepteras.
            </seg>
            <seg n="a20f3844">
              Det här tycker majoriteten inte ännu, men vi vill att regeringen
              ska återkomma till riksdagen med ett sådant förslag så snabbt
              som möjligt.
            </seg>
            <seg n="a0ffe384">
              Det andra som jag vill jag ta upp är det som min ordförande Johan
              i detta exklusiva utskott pratade om, nämligen psykiskt störda
              lagöverträdare, reservation 20. Jag skulle kunna berätta mycket
              om det. Men det behöver jag inte, för det kan Johan berätta om
              för er andra.
            </seg>
            <seg n="cc9dc185">
              Jag ska bara säga lite om detta. Jag påstår att det finns ett
              behov av en reformerad lagstiftning när det gäller psykiskt störda
              lagöverträdare. Det finns ett behov av en reformerad kriminalvård
              så att den får större förmåga att ta hand om intagna med psykiska
              problem.
            </seg>
            <seg n="7a46aa08">
              Tanken är ju att de som har psykiska problem ska få den vård
              som krävs när de döms till rättspsykiatrisk vård, och de som inte
              döms till det ska också få hjälp under sin fängelsevistelse. Då
              har vi ett förslag om en ny typ av institution, ett alternativt
              fängelse där de som behöver det kan få fortsatt psykiatrisk vård.
            </seg>
            <seg n="f4b4db2a">
              Jag vet att det finns en psykansvarskommitté som håller på att
              arbeta, och det är ofta det svar man får. Men vi vill skynda på
              det arbetet så att det händer någonting. Ingenting har hänt med
              det hittills.
            </seg>
            <seg n="b2779d0a">
              Slutligen vill jag ta upp reservation 21 om livstidsstraffet.
              För att ingen ska spekulera vill jag först säga att detta är en
              gammal kristdemokratisk motion som jag står och har stått bakom.
              Den har ingen koppling till de eventuella livstidsdomar som kan
              ligga i närtid. Det är inte tillfredsställande med detta icke
              förutsebara straff. Vi kristdemokrater vill att livstidsstraffet
              ska avskaffas.
            </seg>
            <seg n="3e69083c">
              Det innebär inte att vi vill släppa fångarna loss för att det
              är vår, utan vi vill att det ska vara ett tidsbestämt längre fängelsestraff.
              Naturligtvis ska det inte vara den politiska makten som ska tidsbestämma
              straffet.
            </seg>
            <seg n="3eb98401">
              Detta var några av de punkter som jag ville peka på. Jag skulle
              kunna peka på ytterligare punkter, men jag vill göra en kort sammanfattning.
            </seg>
            <seg n="cf8155bc">
              Jag tycker att det är viktigt med förebyggande åtgärder när det
              gäller straffrätten. Men det ska också vara klara signaler för
              att i större utsträckning visa vilket avsky vi känner för vissa
              brott, naturligtvis med inriktning på barn och kvinnor. Dessutom
              ska det vara en human kriminalvård och en erforderlig vård för
              intagna på anstalt med psykiska problem.
            </seg>
          </u>
          <note n="889099e1">
            Jag yrkar bifall till reservation 20.
          </note>
          <note type="speaker" n="7e6a1538">
            Anf. 124 ROLF OLSSON (v):
          </note>
          <u who="rolf_olsson_2d3bf9" xml:id="i-1a92b8449e80d8bd-2" n="5d9dbe2d">
            <seg n="5d10cc61">
              Fru talman! I ett rättssamhälle med demokratiskt beslutade lagar
              som beskriver vad som är brottsliga gärningar följer straffen
              efter rättsprocessen så förutsägbart och rättvist som möjligt.
              Ett av huvudsyftena med påföljder måste vara att sträva efter
              att återföra och rehabilitera brottslingar till samhället.
            </seg>
            <seg n="af57d9cb">
              För oss i Vänsterpartiet är inte längre straff och hårdare tag
              i rättspolitiken den väg som vi brukar förespråka. Vi tycker inte
              att det finns något bra empiriskt stöd för att en generellt mer
              repressiv och hårdare kriminalpolitik skulle leda till en minskad
              brottslighet. I stället förordar vi i Vänstern vanligtvis mer
              inslag av vård, behandling, utbildning och rehabilitering, eftersom
              många av dem som döms för brott har problem med missbruk och social
              utslagning.
            </seg>
            <seg n="71fcffc2">
              Men självklart måste det alltid kunna finnas undantag från vår
              huvudinställning när sakskälen är starka. Det gäller också i vår
              syn på straffen.
            </seg>
            <seg n="855b9048">
              Förra årets betänkande innehöll till exempel ett tillkännagivande
              med anledning av en motion från Vänsterpartiet om påföljder för
              rattfylleri som leder till att den rattfulle kör ihjäl någon.
              Där blev utskottet enigt om att det behövdes en översyn av påföljderna,
              och riksdagen beslutade om att ge regeringen detta till känna.
              Det behövs definitivt principer och linjer i politiken, men dogmatism
              är alltid av ondo. Goda sakskäl måste alltid respekteras. Detta
              var ett exempel på ett tillkännagivande.
            </seg>
            <seg n="f02caafd">
              Fru talman! Som jag var inne på är det Vänsterpartiets övertygelse
              att långa straff inte löser problemen med brottsligheten. Det
              kan i stället ha den rakt motsatta effekten, att människor mer
              definitivt ställs utanför samhället och alla viktiga sociala sammanhang.
              Det är alldeles särskilt viktigt att förbättra möjligheterna till
              rehabilitering för dem som för första gången döms till fängelsestraff.
            </seg>
            <seg n="3f359224">
              Det fanns tidigare en möjlighet att ansöka om frigivning efter
              halva strafftiden, och Vänsterpartiet var emot beslutet att avskaffa
              den möjligheten. Vi har inte ändrat vår inställning. Vi tycker
              inte att utvecklingen har gett oss någon anledning till detta
              och föreslår därför i reservation 18 att möjligheten till halvtidsfrigivning
              för dem som för första gången döms till fängelsestraff återinförs.
            </seg>
            <seg n="e770798a">
              Ett sådant beslut måste enligt Vänsterpartiets uppfattning kombineras
              med tydligt ökade rehabiliteringsambitioner för de frigivna. Vi
              måste självfallet eftersträva att de förstagångsdömda inte ska
              återfalla i brott som följs av nya straff. Den inställningen menar
              vi är både human och rationell.
            </seg>
            <seg n="153c2420">
              Fru talman! Under senare år har andelen livstidsdömda ökat mycket
              kraftigt, vilket är en utveckling som vi i Vänsterpartiet tillsammans
              med ett flertal andra partier är mycket kritiska till, och det
              har vi utvecklat i reservation 21.
            </seg>
            <seg n="5d897a58">
              Livstidsstraffet är det strängaste straffet som kan utdömas i
              Sverige, och strafftiden bestäms genom regeringens nådeinstitut.
              Därmed skiljer livstidsstraffet ut sig från principen om förutsägbarhet
              som gäller för andra straff, vilket enligt vår mening är klart
              otillfredsställande. Vi är inte tillfreds med att enbart ändra
              ordningen för prövning av när de livstidsdömda ska friges, som
              föreslagits av en nu avslutad utredning. Vi menar att det inte
              räcker. Vänsterpartiet anser att livstidsstraffet ska avskaffas.
            </seg>
            <seg n="1249a015">
              Fru talman! I ett särskilt yttrande belyser vi frågorna om förtryck,
              våld och diskriminering av homosexuella, bisexuella och transpersoner
              i samhället. Det brister fortfarande på flera sätt i lagstiftningen
              för dessa grupper. Vi utvecklar ett närmare resonemang kring detta
              i det särskilda yttrandet. Nu arbetar Diskrimineringskommittén
              med dessa frågeställningar, och vi reserverar oss därför inte
              i nuläget utan avvaktar kommitténs förslag. Men vi återkommer
              givetvis om behovet av åtgärder till skydd för transpersoner och
              åtgärder av andra problem inte tillgodoses på ett bra sätt.
            </seg>
            <seg n="4cf09441">
              Fru talman! Jag står givetvis bakom Vänsterpartiets reservationer
              men yrkar för tids vinnande bifall endast till reservation 18.
            </seg>
          </u>
          <note type="speaker" n="0d9082ee">
            Anf. 125 JEPPE JOHNSSON (m) replik:
          </note>
          <u who="jeppe_johnsson_f5be11" xml:id="i-d3c710c8dd197aa0-1" n="b7291300">
            <seg n="a35a1c38">
              Fru talman! Vi hade väl alla önskat att antalet livstidsdömda
              inte skulle ha ökat. Det oroar Vänstern och det oroar oss alla.
              Men jag är inte i första hand oroad för att antalet livstidsdömda
              ökar utan för att antalet brott med det straffet, alltså mord,
              har ökat. Det är det som oroar mig och också borde oroa Rolf Olsson.
            </seg>
            <seg n="de7963f2">
              Jag går nu över till en helt annan sak. När det gäller åtalspreskriptioner,
              Rolf, står ni bakom att grova brottslingar som rymmer, till och
              med fritas under vapenhot, och sedan håller sig borta ett antal
              år bör slippa resterande fängelsestraff. Anser Rolf Olsson att
              det ska gälla vid alla typer av brott eller bara vid brott som
              inte är så allvarliga?
            </seg>
          </u>
          <note type="speaker" n="2439930f">
            Anf. 126 ROLF OLSSON (v) replik:
          </note>
          <u who="rolf_olsson_2d3bf9" xml:id="i-1a92b8449e80d8bd-3" n="5d9dbe2d">
            <seg n="bfefe3f9">
              Fru talman! Jag vill något lite kommentera Jeppe Johnssons bredsida
              kring situationen för de livstidsdömda. Jag tycker att även Jeppe
              Johnsson bör reflektera lite grann över om det här straffet, som
              ju skiljer ut sig totalt från konstruktioner av andra straff,
              verkligen är i paritet med den tradition och de regler som gäller
              för hur vi utformar våra påföljder i landet. Jag tycker att det
              finns anledning att fundera över om det verkligen hjälper människor
              tillbaka till samhället. Jag tycker att det finns väldigt mycket
              som inte talar för det.
            </seg>
            <seg n="a92b2306">
              Sedan pratade Jeppe Johnsson om åtalspreskription. Jag uppfattade
              att det var påföljdspreskription som Jeppe menade. Jag får ärligt
              säga att jag inte har varit i utskottet lika länge som Jeppe Johnsson
              och är inte fullt uppdaterad när det gäller bakgrunden till preskriptionsreglerna
              i det här hänseendet. Det är självklart något som jag ska sätta
              mig in i. Det är ingen tvekan om det. Men jag kan ändå se att
              det huvudsakligen är humanitära skäl för att man använder påföljdspreskription.
              Man vill alltså inte att människor ska vara fredlösa, utan det
              ska finnas en bortre gräns för straffet.
            </seg>
          </u>
          <note type="speaker" n="6c5bafd9">
            Anf. 127 JEPPE JOHNSSON (m) replik:
          </note>
          <u who="jeppe_johnsson_f5be11" xml:id="i-d3c710c8dd197aa0-2" n="b7291300">
            <seg n="1f4ed29b">
              Fru talman! Jag skulle vilja ställa en fråga om det här med livstidsdömda
              igen. Javisst, det är enkelt att avskaffa livstidsstraffet, för
              då kommer ju ingen att dömdas till livstid. Men blir det färre
              mord genom att man avskaffar livstidsstraffet? Jag bara frågar.
            </seg>
            <seg n="e8b044e6">
              Ja, Rolf, det här med påföljdspreskription är faktiskt ganska
              nytt. Det har inte förekommit i de andra betänkandena, utan det
              är en ganska ny fråga som har kommit upp, så vi är väl inte så
              insatta någon av oss. Men Rolf Olsson har tydligen, som en del
              av majoriteten, i alla fall tyckt att det här var okej. Då är
              min fråga: Står Rolf Olsson bakom det eller kan han tänka sig
              att tänka över det?
            </seg>
            <seg n="1f9d15ad">
              Och humanitärt mot vem? Om man har rånat eller mördat och sedan
              sticker i väg när man kanske har ett par tre år kvar och sedan
              kommer tillbaka efter kanske fem eller tio år, menar jag inte
              att man ska få extra straff för att man har rymt, inte i denna
              reservation i alla fall. Men vad jag menar är att om man har blivit
              ådömd ett antal år ska man sitta av dem. Det där att man stack
              kan man väl inte lasta någon annan för. Humanitärt mot vem, är
              min fråga. Är det mot brottsoffret?
            </seg>
          </u>
          <note type="speaker" n="0688fdf3">
            Anf. 128 ROLF OLSSON (v) replik:
          </note>
          <u who="rolf_olsson_2d3bf9" xml:id="i-1a92b8449e80d8bd-4" n="5d9dbe2d">
            <seg n="66d0c496">
              Fru talman! Om det blir färre mord är ju en fråga som varken
              Jeppe Johnsson eller jag har någon möjlighet att ge några väl
              underbyggda svar på. Jag stöder mig på att vi ska använda samma
              principer för påföljdssättningen rakt igenom, och livstidsstraffet
              skiljer ut sig från alla andra påföljder genom att det inte är
              förutsägbart och att det inte är domstolar som bestämmer strafftiden,
              utan det är regeringen. Det är icke tillfredsställande.
            </seg>
            <seg n="36e582ed">
              Jag tror definitivt att det inte är längden på straffen som är
              det avgörande. Jag var själv inne på att det behövs andra inslag
              under påföljdstiden. Dit hör till exempel behandling och rehabiliteringsinsatser.
              Med tanke på att väldigt många människor som sitter på våra fängelser
              i dag har missbruksproblem är den typen av insatser väsentligare,
              tycker jag.
            </seg>
            <seg n="5112b558">
              Jag ska gärna erkänna att det här, som sagt, är nya frågor för
              mig. Jag tycker att den här frågan är mycket relevant och att
              det finns all anledning för oss allesammans att fundera noggrannare
              över den. Svaret är inte så uttömmande, men som sagt tycker jag
              att det är en human grundsats att ha de här preskriptionsreglerna.
              Men jag ska gärna sätta mig in i dem mer, och jag är övertygad
              om att vi får anledning att återkomma till frågan.
            </seg>
          </u>
          <note type="speaker" n="90f774fc">
            Anf. 129 JOHAN PEHRSON (fp) replik:
          </note>
          <u who="johan_pehrson_2d741c" xml:id="i-d3cf49d1ed482076-3" n="627515ef">
            <seg n="de4dbce2">
              Fru talman! Jag vill först välkomna Rolf Olsson som vice ordförande
              i utskottet. Jag hoppas att vi får mycket trevlig tid för samarbete
              i de här frågorna. Det är ändå vi som är folkvalda. Regeringen
              är ju bara de utvalda. Det är du och jag som har ansvaret för
              lagarna som vi har i det här landet.
            </seg>
            <seg n="f2633669">
              Jag noterar med glädje Rolf Olssons betoning på vikten av behandling,
              rehabilitering och så vidare för att bekämpa brott och se till
              att brottslighet inte upprepas. Jag noterar också att Rolf lyfte
              fram det faktum att vi förra året fick majoritet för att det i
              vissa fall ska kunna jämställas med dråp om någon sätter sig i
              en bil, kör berusad och kör ihjäl en människa. Jag är mycket glad
              för detta. Det betonar allvaret med rattfylleriet, som skördar
              så många människooffer och skapar så mycket lidande.
            </seg>
            <seg n="153c3cd7">
              Men då blir det ett litet mysterium, Rolf Olsson, hur man med
              dagens system, som leder till att människor med svåra alkoholproblem,
              häpnadsväckande kunskapsproblem eller helt sjuka attityder till
              alkohol och att köra bil, kan dömas till villkorlig dom och samhällstjänst.
              I praktiken kan det innebära att man kokar kaffe åt en ideell
              förening eller krattar lite löv i en park, men det innehåller
              ingen konfrontation med det underliggande problemet, nämligen
              det inte sällan grova alkoholmissbruk som man själv förnekat så
              länge. Man har lurat tingsrätten och kommer undan med detta. Och
              ditt svar är: Vi ska utreda. Jag menar att vi ska ändra på detta,
              för de här personerna behöver ju vård här och nu.
            </seg>
            <seg n="fe7628d2">
              För varje dag som vi inte ändrar på detta kommer fler människor
              att dömas till denna påföljd. De får ingen behandling och får
              fortsätta att köra rattfulla, och det är en katastrof, Rolf Olsson.
            </seg>
          </u>
          <note type="speaker" n="4b9f4eb3">
            Anf. 130 ROLF OLSSON (v) replik:
          </note>
          <u who="rolf_olsson_2d3bf9" xml:id="i-1a92b8449e80d8bd-5" n="5d9dbe2d">
            <seg n="412cc819">
              Fru talman! Jag måste naturligtvis hålla med om att samhällets
              behandlingsinsatser totalt sett för människor med missbruksproblem
              inom kommunerna, inom landstingen och också inom kriminalvården
              lämnar mycket övrigt att önska. 90-talet innebar en ren massaker
              på mycket av behandlingsinsatserna. Det är ett faktum som vi ska
              prata öppet om. Det måste byggas upp igen. Det är återigen både
              rationellt och humant att göra det. Det måste göras i öppna former
              i kommunerna och landstingen. Det måste naturligtvis också göras
              inom kriminalvården. Det är en långsiktig ambition som vi måste
              ha. Men vi måste också vara medvetna om att det här får ta tid
              och kosta pengar. Vi kan inte göra det på en gång, utan det får
              vara en långsiktig ambition.
            </seg>
          </u>
          <note type="speaker" n="9133eeee">
            Anf. 131 JOHAN PEHRSON (fp) replik:
          </note>
          <u who="johan_pehrson_2d741c" xml:id="i-d3cf49d1ed482076-4" n="627515ef">
            <seg n="721062a2">
              Fru talman! Jag beklagar det lite. Jag tror att man kunde pröva
              med en annan påföljd. Till exempel är det ändå så att fotboja
              till viss del är självfinansierande. Skyddstillsyn innehåller
              oftast påverkansprogram. Det ska i alla fall ligga med. Jag har
              ingen illusion om att man ska kunna bota alla, rehabilitera alla
              från deras grava alkoholmissbruk. Men det är provocerande att
              folk kan passera en domstol utan att behöva konfronteras med detta
              senare, i sin påföljd. Det tycker jag är allvarligt.
            </seg>
            <seg n="c46bc184">
              När vi pratar om att vara raka och öppna och jag uppskattar verkligen
              den anklangen från Rolf Olsson tänker jag på det här med vårt
              straffsystem. Om vi skulle reformera det och ta lite större grepp,
              tycker Rolf Olsson då att det finns stora poänger med att just
              använda sig av halvtidsfrigivning? Finns det pedagogiska poänger
              med att vi just sätter gränsen vid halvtid om man har skött sig
              efter att ha begått ett brott och dömts till fängelse för första
              gången? Är inte poängen ändå att det finns ett system med individualisering
              där människor som är intagna känner att om jag arbetar, om jag
              behandlar mig, om jag utbildar mig blir det en förändring i fråga
              om strafftiden. Men om man totalt ligger stilla i cellen och inte
              bryr sig någonting, inte är aktiv på något sätt, får man sitta
              hela tiden. Tycker Rolf Olsson att det är en konstig utgångspunkt?
              Är det här något heligt för Rolf Olsson och för Vänsterpartiet?
              Är halvtidsfrigivning så att säga en högre form av straffmätning?
            </seg>
          </u>
          <note type="speaker" n="65281339">
            Anf. 132 ROLF OLSSON (v) replik:
          </note>
          <u who="rolf_olsson_2d3bf9" xml:id="i-1a92b8449e80d8bd-6" n="5d9dbe2d">
            <seg n="15338179">
              Fru talman! Nej, jag har inga religiösa grubblerier kring det
              här med straffsatserna. Det är väl humana och rationella skäl
              som bör ligga till grund för våra beslut i de här frågorna. Jag
              tycker att det finns både humana och rationella skäl att åberopa
              när det gäller att återinföra möjligheterna till halvtid för de
              förstagångsdömda, alltså möjligheterna till detta när det finns
              skäl. Ofta handlar det om unga människor som man bör se till kommer
              in i andra banor, mer rationella och funktionella banor, så att
              man kan återvända i vettiga sociala sammanhang. Jag tror att möjligheterna
              till det kan öka om man hjälper till aktivt, naturligtvis med
              rehabiliteringsåtgärder som måste vara ambitiösa från samhällets
              sida.
            </seg>
            <seg n="f9f99f88">
              Låt mig också passa på att säga att när det gäller rattfylleri
              har vi en utredning på gång som det är viktigt att avvakta. Jag
              tycker inte, till skillnad från Johan, att vi omedelbart kan besluta
              om insatser där. Där måste vi avvakta den utredning som pågår
              för att just se över bland annat påföljderna.
            </seg>
          </u>
          <note type="speaker" n="3d21bac9">
            Anf. 133 JOHAN LINANDER (c):
          </note>
          <u who="johan_linander_68e9c1" xml:id="i-c54ccccf533f05e2-0" n="c66a70aa" next="i-05e5e80d67e7ec3d-0">
            <seg n="43eb268c">
              Fru talman! Det var synd att Peter Althin inte skickade iväg
              sitt anförande till mig också. Då hade jag kanske kunnat ändra
              min inledning. Men jag kan lägga till lite.
            </seg>
            <seg n="60a20e5a">
              Förutom de 1 200 misshandelsbrotten mot barn i åldern 06 år,
              de 6 400 misshandelsbrotten mot barn 714 år och de 420 våldtäkterna
              kan jag lägga till lite ytterligare siffror. 1 450 sexuella utnyttjanden
              begicks mot barn under 15 år. Det var också 3 600 olaga hot och
              2 200 ofredanden mot personer under 18 år. Det är fruktansvärt
              många brott mot barn. I brottsbalkens 29 kap. 2 § föreskrivs att
              brott mot barn ska vara en försvårande omständighet, men det är
              uppenbart att detta inte räcker till. Fortfarande är straffen
              för till exempel misshandel av barn alldeles för låga.
            </seg>
            <seg n="3d1e28de">
              Just nu pågår en namninsamling i protest mot det låga straffet
              som utdömdes mot en man som sparkade ihjäl sin treårige styvson.
              Jag tror att många av er också har fått den namninsamlingen via
              mejl. Tusentals människor skriver på, och jag förstår verkligen
              deras reaktion och krav på hårdare straff. Grova brott mot barn
              ska innebära riktigt kännbara straff.
            </seg>
            <seg n="7f757037">
              Centerpartiet anser att misshandel mot barn ska särregleras i
              brottsbalken. Vi vill ha ett barnmisshandelsbrott där straffskalan
              för grov barnmisshandel ger fängelse i minst två år. Tyvärr har
              den socialdemokratiska regeringen och majoriteten i riksdagen
              inte samma uppfattning. Regeringen är dock inte riktigt konsekvent
              i sina lagförslag. Justitieministern har aviserat att i den kommande
              sexualbrottspropositionen, när den nu kommer, ska våldtäkt mot
              barn särregleras. Varför inte våga ta samma steg vad gäller barnmisshandel?
            </seg>
          </u>
          <note n="11184f7a">
            Jag vill härmed yrka bifall till reservation 5 under punkt 5
            angående misshandel mot barn.
          </note>
          <u who="johan_linander_68e9c1" xml:id="i-05e5e80d67e7ec3d-0" n="c66a70aa" prev="i-c54ccccf533f05e2-0">
            <seg n="a76ce3d4">
              Redan i förra årets debatt om straffrättsliga frågor tog jag
              upp rattfylleriet och straffet för den som rattfull kör ihjäl
              en annan människa. Frågan är så viktig att jag tänkte ta upp den
              i år också. Att sätta sig i bilen för att köra hem efter ett antal
              öl och groggar på krogen är enligt mitt sätt att se det ett medvetet
              risktagande. Den som begår en sådan handling är medveten om vad
              handlingen kan leda till men visar likgiltighet inför följderna.
              Därför menar jag att det finns ett eventuellt uppsåt och att rattfylleristen
              redan i dag borde kunna dömas för dråp. Så har domstolarna inte
              valt att göra. Därför behövs en ny lagreglering.
            </seg>
            <seg n="a5acc29e">
              Det handlar inte bara om det högre straff som man kan få för
              dråp jämfört med vållande till annans död, utan det handlar också
              om en viktig signal mot det utbredda rattfylleri som sker på våra
              svenska vägar varje dag. Samtidigt måste man säga att det givetvis
              inte är så att hårdare straff stoppar rattfylleriet. Det är ett
              välkänt faktum att många dömda rattfyllerister fortsätter att
              köra fulla eftersom deras grundläggande problem inte har avhjälpts.
              Deras alkoholism finns ju kvar. Först och främst måste dessa personer
              få hjälp och vård för sin sjukdom.
            </seg>
            <seg n="066636e1">
              Vi i Centerpartiet menar att den som dömts för rattonykterhet
              eller rattfylleri ska tvingas installera ett alkolås i sin bil
              för att få tillbaka körkortet. Det ska vara ett ovillkorligt krav.
              På sikt bör alla nytillverkade bilar ha ett alkolås. Det skulle
              radikalt minska rattfylleriet, men tyvärr tror jag inte att det
              skulle försvinna helt.
            </seg>
            <seg n="b69c77c5">
              I reservation 17 tar vi i Centerpartiet upp en annan viktig fråga,
              nämligen straffen för upprepad brottslighet. Det är inte acceptabelt
              att den som begår en mängd brott det kan vara ett rån, några olaga
              hot, några bilinbrott och andra tillgreppsbrott kan, när han döms,
              i princip dömas till samma straff som en medbrottsling som bara
              har varit med vid ett rån. Den som har begått flera brott vid
              samma tillfälle, eller under en period fram till domstolens avgörande,
              måste få känna att varje enskilt brott faktiskt ger ett straff.
              På samma sätt ska detta gälla den som återfaller i brott efter
              avtjänat straff. Brottslingar som vid upprepade tillfällen återfaller
              i brottslighet ska successivt och systematiskt dömas till längre
              straff. Detta måste komma till tydligare uttryck i brottsbalken.
            </seg>
            <seg n="991aab5c">
              Fru talman! Jag vill också kort säga något om det förslag till
              strafflindring som vi för fram i reservation 19. Redan i dag är
              det så enligt brottsbalkens 29 kap. 5 § 2 att rätten vid straffmätning
              ska beakta om den som begått brottet försökt förebygga eller avhjälpa
              eller begränsa skadliga verkningar av brottet. Detta har dock
              inte visat sig göra någon större skillnad. En rånare som väljer
              att lämna tillbaka sitt byte får i princip samma straff som om
              han inte lämnat tillbaka bytet.
            </seg>
            <seg n="2dfd0181">
              Jag anser att det finns anledning att se över detta. Man borde
              få en strafflindring om man samarbetar och om man lämnar tillbaka
              bytet.
            </seg>
            <seg n="2790a017">
              Detta skulle också kunna utvecklas till en nödvändig metod för
              polisen att genom överenskommelser komma åt kriminella högre upp
              i rangordningen, till exempel vad gäller narkotikahandeln.
            </seg>
            <seg n="0e8ea55c">
              Till slut vill jag ta upp behovet av ny lagstiftning vad gäller
              psykiskt störda lagöverträdare. Arbete pågår i Justitiedepartementet,
              men vi vet inte om det ens kommer en proposition under denna mandatperiod.
              Frågan är svår, men vi måste ändå kunna hantera den eftersom dagens
              situation inte är acceptabel och inte överensstämmer med det allmänna
              rättsmedvetandet.
            </seg>
            <seg n="74a62ef5">
              Det finns väldigt mycket att säga angående psykiskt störda lagöverträdare.
              Jag nöjer mig med två principer som jag tycker ska vara vägledande
              i den kommande lagen.
            </seg>
            <seg n="9b2034d7">
              Alla som är tillräkneliga ska dömas till ett tidsbestämt straff
              för sitt brott. De som är otillräkneliga ska inte kunna ställas
              till svars och dömas för sina handlingar. De behöver helt annan
              hjälp, även om denna hjälp också med stor sannolikhet skulle innebära
              avskildhet från samhället i övrigt. Med denna lagändring skulle
              möjligheten att en mördare som dömts till rättspsykiatrisk vård
              släpps efter en mycket kort tid försvinna. Det tror jag ligger
              i överensstämmelse med det allmänna rättsmedvetandet.
            </seg>
            <seg n="5ff0c6bd">
              Även om Centerpartiets samtliga elva reservationer är viktiga
              och givetvis bra på alla sätt nöjer jag mig med att yrka bifall
              till reservation 5 under punkt 5 angående misshandel mot barn.
            </seg>
            <seg n="b72f3c01">
              Återupptagna förhandlingar
            </seg>
          </u>
          <note n="1287e8b1">
            Föredrogs
          </note>
          <note n="8069ca94">
            Ajournering
          </note>
          <note n="91bebaab">
            Kammaren beslutade kl. 16.53 på förslag av tredje vice talmannen
            att ajournera förhandlingarna till kl. 17.00 då votering skulle
            äga rum.
          </note>
          <note n="8863353e">
            Förhandlingarna återupptogs kl. 17.00.
          </note>
          <note n="e1374ff1">
            11 § Beslut om ärenden som slutdebatterats den 24 mars
          </note>
          <note n="0f7d4b22">
            Punkt 1
          </note>
          <note n="9ba30549">
            Punkt 10
          </note>
          <note n="f4786939">
            Punkt 11
          </note>
          <note n="1cd1be67">
            Övriga punkter
          </note>
          <note n="014a78b8">
            Punkt 2
          </note>
          <note n="0310a2d1">
            Punkt 5
          </note>
          <note n="b65cc9ba">
            Punkt 9
          </note>
          <note n="1cd1be67">
            Övriga punkter
          </note>
          <note n="0310a2d1">
            Punkt 5
          </note>
          <note n="b65cc9ba">
            Punkt 9
          </note>
          <note n="a947a049">
            Punkt 18
          </note>
          <note n="1cd1be67">
            Övriga punkter
          </note>
          <note n="54cce57b">
            12 § Beslut om ärende som slutdebatterats vid dagens sammanträde
          </note>
          <note n="0f7d4b22">
            Punkt 1
          </note>
          <note n="0310a2d1">
            Punkt 5
          </note>
          <note n="5d35c348">
            Punkt 7
          </note>
          <note n="7850884f">
            Punkt 8
          </note>
          <note n="1cd1be67">
            Övriga punkter
          </note>
          <note n="928bc541">
            13 § (forts. från 10 §) Straffrättsliga frågor (forts. JuU16)
          </note>
          <note type="speaker" n="515892d0">
            Anf. 134 LEIF BJÖRNLOD (mp):
          </note>
          <u who="leif_bjornlod_8cb7a2" xml:id="i-3c5bcafeffd750f4-0" n="3beb8e2e">
            <seg n="494a7864">
              Fru talman! Vi har nu att debattera straffrättsliga frågor. Jag
              har lyssnat lite grann på debatten. Det är nog en fördel att komma
              sent, för då har man möjlighet att vara lite mer spontan och man
              behöver inte hålla sig till texten. De andra har ju till viss
              del redan sagt det man hade tänkt säga.
            </seg>
            <seg n="a08e8ebb">
              Jag skulle vilja påminna lite grann om Miljöpartiets sätt att
              se på avsikten med påföljden. Jag tycker att vi har lämnat stenåldern,
              bronsåldern, järnåldern och det stockkonservativa 1800-talet bakom
              oss. Jag tror att vi måste se att det som vi utdömer till våra
              brottslingar inte är samhällelig hämnd. Det är fråga om att kunna
              åstadkomma en korrigering av människor. Vad vi vill är ju att
              få tillbaka dem som fungerande samhällsmedborgare.
            </seg>
            <seg n="09f7a7a0">
              Jag knyter an till den reservation som vi har när det gäller
              livstidsstraffet. Det strider mot den här principen. Livstidsstraffet
              är, åtminstone till sin formella läggning, någonting oåterkalleligt.
              Man är dömd livet ut. I praktiken har vi förändrat detta, och
              det är ju väl, men det finns i själva ordet livstidsstraff. Sedan
              kan det variera alltifrån några månader till mycket, mycket lång
              tid.
            </seg>
            <seg n="5abcaf04">
              Jag tycker att livstidsstraffet är ovärdigt oss med den humanistiska
              inställning som vi har. Därför yrkar jag bifall till den reservation
              som vi har när det gäller att avskaffa livstidsstraffet.
            </seg>
            <seg n="2a1982ea">
              En annan del i vårt system för att försöka få människor att bete
              sig på ett samhälleligt korrekt sätt är att det finns en preskriptionstid
              när man har blivit dömd men ännu inte har kunnat avtjäna straffet.
              Preskriptionstiden är i dag knuten till den påföljdslängd som
              har blivit utdömd. Det gör att man menar att man inte kan ändra
              på preskriptionstiderna, som vi har begärt i vår reservation.
              Vi begär att preskriptionstiden för miljöbrott och för all del
              även andra brott ska förlängas. Skälet är att miljöbrotten är
              relativt nya; vi har inte så lång tradition för dem. De är svårhanterliga
              och det tar lång tid att utreda dem.
            </seg>
            <seg n="fa42c560">
              Det känns lite olyckligt att man kan spekulera i att begå ett
              miljöbrott och att kunna klara sig undan eller rentav tycka att
              det är värt straffet att begå den brottsliga handling som ett
              miljöbrott innebär. Om det så skulle behövas skulle jag inte se
              att det är något fel att höja straffen för miljöbrott så att preskriptionstiden
              blir längre. Vi har dock inte yrkat på det, men jag skulle mycket
              väl kunna se det. Det vi yrkar på är att man ska se över preskriptionstiderna.
            </seg>
            <seg n="5940a6bf">
              Den motion vi har som heter Ekologiskt nödvärn och samvetsvägran
              handlar inte om att man med våld, hot eller liknande ska kunna
              hindra brotten. Det handlar om att aktivt motverka ett utförande
              av hormoslyrbesprutning, Rhoca-Gil-insprutning eller något liknande.
              Jag tycker att det känns viktigt att ge människor den möjligheten
              när de känner sig frustrerade och vill skydda en miljö kanske
              en skogsmiljö från avverkning eller någon annan form av exploatering.
              Ärendet är inte färdigbehandlat om människor inte har accepterat
              det. Då har det ingen legitimitet, och då får man inse att människor
              reagerar.
            </seg>
            <seg n="9f704163">
              Det innebär inte, Jeppe Johnsson, att jag försvarar våld, hot
              och brott mot enskilda företagare. Däremot ger jag naturligtvis
              människor den självklara rätten att demonstrera och visa sin åsikt.
              Därifrån är det långt till att begå våld mot enskild person och
              det motsätter vi oss från Miljöpartiet. Det har vi också inskrivet
              i vårt partiprogram. Jeppe Johnsson nämnde något om ungdomsrörelser.
              Jag kan tala om för dig att vi har en del väldigt radikala ungdomar
              också, men de har blivit nedröstade var gång de har ställt sådana
              krav. Du behöver alltså inte känna dig orolig nästa gång du stöter
              på detta.
            </seg>
            <seg n="c344871b">
              Både Johan Linander och flera andra har tagit upp barnmisshandel.
              Det är naturligtvis en fruktansvärd historia. Samhället måste
              kunna ha den kraften att det skyddar sin avkomma och sin framtid
              i form av barnen. Jag är lite oförberedd på det här med att införa
              barnmisshandelsbrott, men jag kan i alla fall lova att jag gärna
              vill titta på det. Detta känns väldigt angeläget. Alla brott mot
              en svagare part ska räknas som försvårande omständighet. Kanske
              kan det finnas skäl att lyfta ut någon särskild grupp ur detta.
            </seg>
          </u>
          <note n="4ecdd2e9">
            Fru talman! Jag yrkar dessutom bifall till reservation 8 under
            punkt 10.
          </note>
          <note type="speaker" n="57975889">
            Anf. 135 JEPPE JOHNSSON (m) replik:
          </note>
          <u who="jeppe_johnsson_f5be11" xml:id="i-d3c710c8dd197aa0-3" n="b7291300">
            <seg n="1360fd49">
              Fru talman! Jag ska fatta mig mycket kort. Visst man ska kunna
              få demonstrera fredligt. Men var går gränsen? Är det fredligt
              att ropa mördare åt en djuruppfödare eller att skriva mördare
              på ett plakat?
            </seg>
          </u>
          <note type="speaker" n="140201f4">
            Anf. 136 LEIF BJÖRNLOD (mp) replik:
          </note>
          <u who="leif_bjornlod_8cb7a2" xml:id="i-3c5bcafeffd750f4-1" n="3beb8e2e">
            <seg n="0d490673">
              Fru talman! De uttrycker sin uppfattning och de har en annan
              grundsyn i förhållande till det levande livet, som omfattar även
              det som vi normalt brukar kalla för djur. Eller så inser man att
              man själv är ett djur. De har alltså ett annat synsätt, och jag
              kan inte riktigt svara för det. Jag är inte vegan; jag är inte
              ens vegetarian. Jag kan inte svara för dem, utan du får fråga
              dem.
            </seg>
            <seg n="df7ce27c">
              Tycker jag att det är rätt eller inte? Jag tycker att det är
              rätt att människor ska få uttala sin åsikt och sin uppfattning.
              Jag vet att man på en del plakat har kallat många människor för
              mördare som förmodligen aldrig har mördat någon människa. Det
              har passerat, så det tycks finnas en rättspraxis för det.
            </seg>
          </u>
          <note type="speaker" n="fdb09cb5">
            Anf. 137 JEPPE JOHNSSON (m) replik:
          </note>
          <u who="jeppe_johnsson_f5be11" xml:id="i-d3c710c8dd197aa0-4" n="b7291300">
            <seg n="98720f4f">
              Fru talman! Björnlod är visserligen för att avskaffa livstidsstraffet
              för mördare, så det blir ju en något mildare påföljd för den anklagelse
              som demonstranterna utsätter de enskilda företagarna för.
            </seg>
            <seg n="2a6f739c">
              Leif Björnlod står bakom de ord som står här. Det gäller hur
              man ska förebygga detta. Han står också bakom det som står om
              att det inom polisen pågår arbete för att förbättra det förebyggande
              och utredande arbetet vad gäller brott som begås av djurrättsaktivister.
              Jag förstår inte riktigt hur det ska gå till, men jag utgår från
              att Leif gör det. Kan man få en förklaring?
            </seg>
          </u>
          <note type="speaker" n="f8bd4684">
            Anf. 138 LEIF BJÖRNLOD (mp) replik:
          </note>
          <u who="leif_bjornlod_8cb7a2" xml:id="i-3c5bcafeffd750f4-2" n="3beb8e2e">
            <seg n="f26cb00a">
              Fru talman! Jag är inte specifikt insatt i den frågan, så du
              får inget direkt svar nu från talarstolen. Jag ber att få avvakta
              med svaret. Vi kan ta det i utskottet.
            </seg>
          </u>
          <note type="speaker" n="38c535fd">
            Anf. 139 JOHAN LINANDER (c) replik:
          </note>
          <u who="johan_linander_68e9c1" xml:id="i-5d8de5bbe63a276f-0" n="c66a70aa">
            <seg n="c5f44145">
              Fru talman! Det är glädjande att höra att Leif Björnlod tänker
              vidare vad gäller barnmisshandelsbrott.
            </seg>
            <seg n="7c658f25">
              Jag ska uppehålla mig lite vid det här med ekologiskt nödvärn
              och samvetsvägran, som för mig är helt obegripligt. Det ska alltså
              vara lagligt att stoppa en avverkning av en skog om man tycker
              att skogen bör få vara kvar. Man ska då få kedja fast sig vid
              träden och avvärja det pågående ingreppet i känsliga naturområden.
              Leif Björnlod talade om att avvärja brott. Men det är ju inte
              det som det handlar om; det är helt laglig avverkning av skog
              som ni vill kunna stoppa genom att folk får kedja fast sig vid
              träden.
            </seg>
            <seg n="e6d21606">
              Jag vill ställa några frågor. Hur länge ska de få sitta där?
              Är det så länge de vill, tills de blir hungriga, eller hur ska
              det fungera? När de väl flyttar på sig någon gång måste ju det
              hela ta slut ska skogsbolagen då få utföra avverkningen? Är det
              okej då? Eller ska man ha något slags samråd mellan skogsbolagen
              och dem som kedjar fast sig? Och vad händer om de då inte kommer
              överens?
            </seg>
            <seg n="900524ea">
              Låt oss sedan ställa detta mot de djurrättsaktivister som utför
              dåd mot pälsnäringen. Vad är skillnaden mellan att kedja fast
              sig vid ett träd och att kedja fast sig vid en grind så att en
              bil som ska hämta de här djuren inte kan komma in? Ska det också
              vara godkänt enligt det ekologiska nödvärnet?
            </seg>
          </u>
          <note type="speaker" n="2c78c43d">
            Anf. 140 LEIF BJÖRNLOD (mp) replik:
          </note>
          <u who="leif_bjornlod_8cb7a2" xml:id="i-3c5bcafeffd750f4-3" n="3beb8e2e">
            <seg n="185c7281">
              Fru talman! Eftersom jag ännu inte har sett någon lagformulering
              när det gäller ekologiskt nödvärn kan jag inte gå in på detaljerna.
              Jag kan naturligtvis inte stå här och förespråka att människor
              ska begå olagligheter. Det tänker jag inte göra heller.
            </seg>
            <seg n="f6e562f0">
              Men jag vill påminna Johan Linander om en sak. Inte så långt
              härifrån ligger Kungsträdgården. Där står det några väldigt vackra
              almar kvar. När man lagligt hade fattat beslut om att dessa almar
              skulle avverkas upprörde det stockholmarna väldigt mycket. Man
              gick alltså ut och kramade träden och kedjade fast sig. På alla
              sätt ville man förhindra att avverkningen sattes i gång. Genom
              att man så dramatiskt och drastiskt visade vad folket ville blev
              det en omprövning av beslutet, och almarna står kvar. Ibland kan
              det behövas så drastiska åtgärder för att göra det.
            </seg>
            <seg n="ebd1a0bc">
              Jag minns en bokhandlare i Årjäng som stod framför järnvägståget
              trots att det hade laglig rätt att köra där. Han stod där tillsammans
              med flera unga människor för att stoppa hormoslyret. I dag är
              det hormoslyret som är stoppat lagvägen. Vi ska inte undervärdera
              människors kunskap och engagemang. Det har ett värde för samhället.
              Det var nästan värre för den stackars skogvaktaren som drack en
              kopp hormoslyr i demonstrationssyfte för att visa sin åsikt. Tyvärr
              avled han i cancer.
            </seg>
          </u>
          <note type="speaker" n="8d142b42">
            Anf. 141 JOHAN LINANDER (c) replik:
          </note>
          <u who="johan_linander_68e9c1" xml:id="i-5d8de5bbe63a276f-1" n="c66a70aa">
            <seg n="52ce6dd6">
              Fru talman! Jag kan konstatera att jag inte får några som helst
              svar på mina frågor. Miljöpartiet måste väl ha någon tanke bakom
              den reservation ni har i betänkandet. Ni måste väl på något sätt
              kunna säga hur det här skulle kunna genomföras. Jag anser att
              det är helt ogenomförbart.
            </seg>
            <seg n="ad4c2258">
              Sedan blandar Leif Björnlod ihop två helt olika saker. Det han
              talar om är protester mot någonting. Det handlar om i princip
              olagliga protester som kan leda till någonting. Ni vill göra de
              här olagligheterna lagliga. Då kommer man in på någonting helt
              annat, nämligen saker som folk själva tycker borde vara lagliga.
              Då är det upp till den enskilda människan att göra en avvägning
              av vad som är ett ekologiskt nödvärn.
            </seg>
            <seg n="1ed1fa6a">
              Leif Björnlod borde kunna svara på vilken skillnad det är mellan
              att stoppa avverkning av en skog, eller några almar i Kungsträdgården,
              och att kedja fast sig i grinden så att pälsdjursnäringen inte
              kan fungera. Han borde ju vara för det också om han vill införa
              ett ekologiskt nödvärn. Eller handlar det bara om skogen och inte
              om levande djur? Jag tycker att det snarare borde vara de levande
              djuren som man skulle titta på. Leif Björnlod måste kunna förklara
              detta. Ni kan inte ha en reservation där ni säger att ni står
              för någonting samtidigt som ni inte kan förklara hur det faktiskt
              skulle kunna genomföras.
            </seg>
          </u>
          <note type="speaker" n="1086d0f4">
            Anf. 142 LEIF BJÖRNLOD (mp) replik:
          </note>
          <u who="leif_bjornlod_8cb7a2" xml:id="i-d36e6e5faae22ef1-0" n="3beb8e2e" next="i-9c6f37fcbbd383bf-0">
            <seg n="4052a72a">
              Fru talman! I den här reservationen står det också att man ska
              ha rätt att arbetsvägra. Man ska ha rätt att vägra att utföra
              vissa sysslor som till exempel besprutningar och så vidare. Det
              ska man kunna göra utan att det blir någon påföljd. Det finns
              också med i reservationen. Jag tycker att det är så pass tydligt
              att man inte behöver fundera närmare på det.
            </seg>
            <seg n="b5043d37">
              Jag kan inte svara på hur man exakt skulle kunna formulera nödvärnsrätten.
              Jag har inte den juridiska kunskapen att jag kan göra det. Däremot
              vill jag att man ska se på den här frågan och försöka lyfta den
              åt det håll vi vill komma. Nu har vi inte lyckats med det, och
              vi lär inte göra det den här gången heller. Men det går kanske
              längre fram.
            </seg>
          </u>
          <note n="f3244632">
            Anf. 143 HELENA ZAKARIASÉN (s):
          </note>
          <u who="leif_bjornlod_8cb7a2" xml:id="i-9c6f37fcbbd383bf-0" n="3beb8e2e" prev="i-d36e6e5faae22ef1-0">
            <seg n="391851af">
              Fru talman! Det här är ett betänkande som rör ett stort antal
              frågor inom straffrättens område som har väckts i samband med
              den allmänna motionstiden. Jag måste säga att det inte är helt
              enkelt att försöka hinna med alla områden på den tid som finns
              till förfogande. Det är många och viktiga frågor som tas upp i
              de över 60 motioner som har lämnats in. Dessutom är de allra flesta
              av dem mycket bra. Det säger jag trots risken att få på pälsen
              i replikerna eftersom vi i majoriteten ändå avstyrker alla motioner
              trots deras i många fall vettiga innehåll.
            </seg>
            <seg n="899fccbf">
              Men varför gör vi det? Vi gör det naturligtvis därför att det
              i många fall, som ni ju vet, pågår arbete och utredningar i departementet.
              Jag förstår att ni tycker att det låter som en klyscha, men för
              mig och majoriteten handlar det om att göra saker rätt. Vad jag
              kan se är det där skiljelinjen mellan oss går. Ni i oppositionen
              vill skynda på, medan det för majoriteten är mer viktigt att göra
              rätt. I och för sig ska jag inte sticka under stol med att även
              jag ibland känner frustration när saker och ting drar ut på tiden.
              Men i de flesta fall har jag ändå förståelse för att det måste
              få ta tid, och hellre det än att man lägger fram förhastade förslag
              som åker på bakslag i bland annat Lagrådet.
            </seg>
            <seg n="90a75625">
              Låt mig nu gå över till själva sakfrågorna. Motionerna tar som
              sagt upp frågor inom straffrättens område som rör till exempel
              upplopp, brott mot homosexuella och andra särskilt utsatta grupper,
              misshandel av barn, ett reformerat påföljdssystem, påföljderna
              för psykiskt störda lagöverträdare och livstidsstraffet.
            </seg>
            <seg n="5db70f86">
              Det finns 25 reservationer i betänkandet. Jag kommer att kommentera
              några av dem. Det ni tycker att jag missar får vi återkomma till
              i replikerna.
            </seg>
            <seg n="c5e4ef59">
              Rattfylleri har nämnts här tidigare i debatten. Det är ett mycket
              allvarligt problem. Alla är väl rätt så glada och nöjda över att
              regeringen den 18 december förra året beslutade att tillsätta
              en särskild utredare med uppdrag att se över ett antal frågor
              rörande rattfylleri och sjöfylleri. Såvitt jag kan bedöma täcks
              det som reservanterna efterfrågar in av den här utredningen.
            </seg>
            <seg n="fc10cff7">
              Utredaren ska till exempel titta på detta med vållande till annans
              död i samband med rattfylleri. Han ska också titta på detta med
              eftersupning för att se vad som behöver göras där med mera. Jag
              tycker att man borde känna sig rätt så nöjd. Uppdraget ska slutredovisas
              senast den 16 december 2005. En del frågor om bland annat drograttfylleri
              kan, om utredaren tycker att det är lämpligt, särredovisas i ett
              delbetänkande senast den 17 december i år.
            </seg>
            <seg n="11c6f74c">
              En del partier vill förstås ha längre och hårdare straff, medan
              andra drar åt andra hållet. Jag tror att vi här i kammaren kan
              vara ganska överens om att den som begår brott också ska ställas
              till ansvar för det. Vi måste ha en lagstiftning och straffsatser
              som är anpassade efter den verklighet vi lever i. De ska vara
              så effektiva som möjligt. Men vi får inte vara så naiva att vi
              tror att bara vi har hårdare straff kommer alla kriminella helt
              plötsligt på att de ska bli hederliga. Det är snarare tvärtom,
              och det var Rolf Olsson också inne på tidigare. All forskning
              visar att längre straff inte leder till minskad brottslighet.
            </seg>
            <seg n="3ac21450">
              Jag tycker att vi över lag har en väl avvägd lagstiftning på
              de flesta områden. Men vi slår oss naturligtvis inte till ro med
              det.
            </seg>
            <seg n="8e4dd810">
              I Regeringskansliet har ett arbete påbörjats för att se över
              hela påföljdssystemet. Dessutom har Kriminalvårdskommittén i uppdrag
              att ta fram en ny kriminalvårdslag, och nu, efter tilläggsdirektiv,
              ges den också möjlighet att se över och föreslå ändringar när
              det gäller tidpunkten för villkorlig frigivning. I och med det
              har utredningen också fått förlängd tid. Den ska vara klar senast
              den 1 juni 2005.
            </seg>
            <seg n="3b8a19a0">
              Jag sitter själv i nyss nämnda utredning, och det gör förresten
              också flera andra som nu befinner sig i kammaren. Det är ett jättespännande
              uppdrag, för det finns sannerligen mycket att göra. Jag tror att
              kriminalvården måste individanpassas på ett helt annat sätt än
              vad som sker i dag.
            </seg>
            <seg n="1826cedc">
              Det behövs tydliga och enkla regelsystem. Det är möjligt att
              man från oppositionen återigen reagerar över att vi utreder och
              att det under tiden inte händer någonting. Jag tror dock att det
              är absolut nödvändigt. Ska vi kunna åstadkomma en ny och framför
              allt bra kriminalvårdslagstiftning får den inte hafsas fram.
            </seg>
            <seg n="ba2f908e">
              När det gäller psykiskt störda lagöverträdare delar jag reservanternas
              uppfattning att det behövs en reformerad lagstiftning. Det är
              också viktigt att kriminalvården blir bättre rustad för att kunna
              ta hand om intagna med psykiska problem. Det är nämligen ingen
              tvekan om att psykiskt störda lagöverträdare far illa, och det
              kan väl ingen tycka är bra.
            </seg>
            <seg n="375d31d1">
              Det tillsattes en utredning den 20 maj 1999, Psykansvarskommittén,
              som skulle titta på just detta problem. Denna utredning överlämnade
              sitt betänkande till regeringen i januari 2002. Däri lämnas ett
              antal förslag, av vilka en del ligger i linje med vad reservanterna
              önskar. Även med dessa förslag jobbar man i Regeringskansliet.
              Även jag, som ingick också i Psykansvarskommittén, hoppas att
              det ska komma förslag under våren 2005. Det blir kanske inte exakt
              på det vis som utredningen föreslår, men det återstår som sagt
              att se.
            </seg>
            <seg n="d3c61a17">
              Dessutom har vi i utskottet fördjupat oss i dessa frågor för
              att höja vår egen kunskapsnivå när det gäller hur dagens system
              ser ut och vad Psykansvarskommitténs förslag innebär. Det tycker
              jag är bra, och vi ska fortsätta med det även i år.
            </seg>
            <seg n="a05ae74c">
              Vi har vidare en psykiatrisamordnare som tillsattes i oktober
              2003. Han har ett mycket brett uppdrag. I det ingår att se över
              den psykiatriska vården inom kriminalvården och Statens institutionsstyrelse.
              Han ska fortlöpande rapportera till regeringen och föreslå förändringar
              om han tycker att det är befogat. Utredarens uppdrag ska pågå
              till senast den 1 november 2006.
            </seg>
            <seg n="0f29c0c7">
              Som jag tidigare sagt har jag valt att koncentrera mig på några
              reservationer, även om det finns massor av viktiga frågor att
              resonera om på straffrättens område. Jag tänker avsluta med ett
              citat från Adolf Monod. Jag har en viss förkärlek för citat. Jag
              tycker att citatet lite passar in på de resonemang som har förts
              i ett antal debatter om att allt det som majoriteten gör tar för
              lång tid. Citatet lyder som följer: Allt som förtjänar att göras,
              förtjänar också att göras väl.
            </seg>
          </u>
          <note n="211bc28b">
            Med detta, fru talman, yrkar jag bifall till förslagen i betänkandet
            och avslag på samtliga reservationer.
          </note>
          <note type="speaker" n="e44ef9d8">
            Anf. 144 JEPPE JOHNSSON (m) replik:
          </note>
          <u who="jeppe_johnsson_f5be11" xml:id="i-b1906cc35e851746-0" n="b7291300" next="i-8dec73595d68f472-0">
            <seg n="ea123187">
              Fru talman! Jag förstår, Helena Zakariasén, att det inte går
              att kommentera alla motioner. De är ganska många, och jag är naturligtvis
              glad över att höra att Helena Zakariasén tycker att de är bra.
              Jag ska ta upp något som kanske bara är en liten detalj när det
              gäller narkotikabrott. Vi har mycket envetet varje år motionerat
              om att man bör höja straffmaximum för ringa narkotikabrott till
              fängelse i ett år i stället för sex månader. Lite grann av tanken
              bakom detta är följande, som är hämtat ur vår reservation: Härigenom
              ges domstolarna också möjlighet att döma till exempelvis skyddstillsyn
              med särskild föreskrift om drogfrihet och regelbundna drogtester.
            </seg>
            <seg n="f09f440a">
              Det är alltså inte av elakhet som vi föreslår detta, utan det
              är faktiskt för att ge nya möjligheter till vård och behandling
              för dem som har råkat ut för drogmissbruk. Vore inte detta något
              att ta fasta på, Helena Zakariasén, i stället för att bara avslå
              det år efter år?
            </seg>
          </u>
          <note n="7c190ffe">
            Anf. 145 HELENA ZAKARIASÉN (s) replik:
          </note>
          <u who="jeppe_johnsson_f5be11" xml:id="i-8dec73595d68f472-0" n="b7291300" prev="i-b1906cc35e851746-0">
            <seg n="85c2032b">
              Fru talman! Ja, Jeppe Johnsson, det låter ju vällovligt när du
              framställer det på detta sätt här i kammaren. Jag anar dock faktiskt
              oråd, för jag och majoriteten tror inte att bara höjda straff
              leder till mindre missbruk eller mindre brottslighet, utan jag
              tror att vi måste hitta andra vägar för att hjälpa missbrukare
              ut ur deras missbruk. Jag tror inte att vi löser problemet genom
              att höja straffen.
            </seg>
            <seg n="98a8919e">
              Jag får nog erkänna att jag tycker att det som Jeppe sade i sin
              replik låter bättre än vad som motsvarar de verkliga förhållandena.
            </seg>
          </u>
          <note type="speaker" n="52c061ad">
            Anf. 146 JEPPE JOHNSSON (m) replik:
          </note>
          <u who="jeppe_johnsson_f5be11" xml:id="i-b1906cc35e851746-1" n="b7291300" next="i-8dec73595d68f472-1">
            <seg n="75b07382">
              Fru talman! Jag tackar för det. Man får vara tacksam för att
              det låter bra, men det handlar också om att om man vidtar den
              här åtgärden får man möjlighet att åstadkomma det som jag tror
              att Helena Zakariasén är ute efter, nämligen att också kunna döma
              till vård. Det vore väl en Gudi behaglig gärning om man kunde
              göra det direkt.
            </seg>
            <seg n="850a0278">
              Ni säger jämt att ni ska förebygga och hitta på en massa saker
              som gör att det inte händer någonting, men det blir oftast bara
              tomma ord.
            </seg>
            <seg n="104ae433">
              Det har nu gått ett tag sedan januari 2000 när Högsta domstolen
              uttalade att det var möjligt att döma sådana som misshandlar närstående
              kvinnor till annan påföljd än fängelse. Tycker Helena Zakariasén
              och Socialdemokraterna fortfarande att detta är en bra ordning,
              eller är ni beredda att titta över den? Vi tycker att det är fel,
              och det tyckte vi redan på den tiden. Det har slagit fel ett antal
              gånger. Det ger helt fel signaler.
            </seg>
            <seg n="8639fd55">
              Är majoriteten beredd att ompröva det här? Ni brukar säga att
              det först måste gå en viss tid. Det har nu gått en viss tid, något
              över fyra år.
            </seg>
          </u>
          <note n="271c6573">
            Anf. 147 HELENA ZAKARIASÉN (s) replik:
          </note>
          <u who="jeppe_johnsson_f5be11" xml:id="i-8dec73595d68f472-1" n="b7291300" prev="i-b1906cc35e851746-1">
            <seg n="0ce546e2">
              Fru talman! Jag kommer ihåg resonemanget, för jag var en av dem
              som då deltog i debatten i kammaren. Jag sade att det i princip
              ska vara fängelse för våld mot kvinnor eller våld i närstående
              relationer. Det står jag kvar vid. Däremot tycker jag att det
              är lika viktigt att framhålla att man måste utgå från den individ
              som det handlar om. Den person som är tilltalad kan ha en väldigt
              speciell familjesituation som man i vissa fall måste ta hänsyn
              till. Men i normalfallet tycker också jag att det ska bli fängelse
              för de här typerna av brott.
            </seg>
          </u>
          <note type="speaker" n="61153f0d">
            Anf. 148 JOHAN LINANDER (c) replik:
          </note>
          <u who="johan_linander_68e9c1" xml:id="i-c54ccccf533f05e2-1" n="c66a70aa" next="i-05e5e80d67e7ec3d-1">
            <seg n="fcfa135b">
              Fru talman! Justitieminister Thomas Bodström utropade tidigare
              i dag i denna kammare den socialdemokratiska regeringen till världens
              bästa regering. Det är tydligt att Helena Zakariasén håller med
              honom, och det är kanske inte så överraskande. Jag undrar i alla
              fall varför Helena Zakariasén och de andra socialdemokraterna
              i justitieutskottet anser att de aldrig har något att tillföra
              som är värt att tillkännage för regeringen. Jag förstår inte varför
              det skulle vara så hemskt att visa att riksdagens 349 ledamöter
              faktiskt skulle kunna komma med någonting som är bra, något som
              regeringen borde tänka på.
            </seg>
            <seg n="b1730527">
              Jag vill också ta upp frågan om försvårande omständigheter i
              29 kap. 2 § brottsbalken vad gäller brott mot barn. De här frågorna
              har upprört oerhört många människor som tycker att det har utdömts
              skandalöst låga straff till vuxna människor som har misshandlat
              och dödat barn. Den fråga som jag vill ställa är: Varför är det
              rimligt med en särreglering när det gäller sexualbrott mot barn
              men inte när det gäller misshandel av barn?
            </seg>
          </u>
          <note n="cf6f6dc7">
            Anf. 149 HELENA ZAKARIASÉN (s) replik:
          </note>
          <u who="johan_linander_68e9c1" xml:id="i-05e5e80d67e7ec3d-1" n="c66a70aa" prev="i-c54ccccf533f05e2-1">
            <seg n="be5a3ceb">
              Fru talman! Det är klart att jag tycker att vi har världens bästa
              regering. Det vore väl konstigt om jag inte tyckte det. Det innebär
              däremot inte att saker och ting fortfarande inte måste gå framåt
              och att det inte måste komma nya och bra förslag. Självklart är
              det så att även om det finns ett antal bra förslag som läggs fram,
              som jag hela tiden tidigare har sagt, pågår det ganska mycket
              arbete på departementet i alla de frågor som behandlas i hela
              det betänkande som vi nu debatterar.
            </seg>
            <seg n="585cd2a3">
              Jag är rädd för att lägga fram förslag som inte är ordentligt
              förankrade och sedan åka på pumpen i Lagrådet. Jag vill ha fram
              förslag som många partier kan ställa sig bakom och som också blir
              trovärdiga på sikt. Av den anledningen väljer vi att utreda, och
              vad jag kan se i det här betänkandet så vill ju även oppositionen
              i hög grad tillsätta utredningar.
            </seg>
            <seg n="1130cbc4">
              Jag förstår inte det här: Å ena sidan är det fel från vår sida
              att tillsätta utredningar, men å andra sidan vill ni själva tillsätta
              utredningar. Det blir fel hur vi än gör, känns det som.
            </seg>
            <seg n="fd57cbab">
              Misshandel av barn är naturligtvis något oerhört allvarligt.
              Det är just därför den nya straffskärpningsgrunden är införd.
              Vi delar naturligtvis den uppfattningen, men samtidigt måste jag
              påtala att det inte kan vara bara själva brottsrubriceringen som
              är det viktiga utan också det förebyggande arbetet, det vill säga
              hur vi kan ta hand om de barn som faktiskt utsätts för det här.
              Det måste spela en viktig roll.
            </seg>
          </u>
          <note type="speaker" n="53a1f6a9">
            Anf. 150 JOHAN LINANDER (c) replik:
          </note>
          <u who="johan_linander_68e9c1" xml:id="i-c54ccccf533f05e2-2" n="c66a70aa" next="i-05e5e80d67e7ec3d-2">
            <seg n="0c2e385a">
              Fru talman! Självklart har Helena Zakariasén rätt i att det förebyggande
              arbetet är oerhört viktigt. Varje barn som inte blir misshandlat
              är ju en seger, så att säga. Noll misshandlade barn skulle givetvis
              vara det bästa. Men det är ändå inget svar på varför det är rimligt
              med en särreglering för sexualbrott mot barn men inte för våldsbrott
              mot barn.
            </seg>
            <seg n="e0b294fd">
              Jag vill också lyfta fram frågan om strafflindring i 29 kap.
              5 §. Är det rimligt, som det faktiskt fungerar i dag? Om en rånare
              som vi kan säga har rånat en värdetransport lämnar tillbaka bytet
              får han i princip samma straff som om han inte lämnar tillbaka
              bytet. Gissa om han lämnar tillbaka bytet! Han gör inte det, kan
              jag berätta.
            </seg>
            <seg n="ad97c463">
              Skulle det inte vara vettigt att på något sätt försöka ge en
              motivation eller på något sätt försöka få den som har begått ett
              brott att faktiskt i efterhand samarbeta? Det kan ju vara så att
              personen ångrar sig.
            </seg>
          </u>
          <note n="32b2c09b">
            Anf. 151 HELENA ZAKARIASÉN (s) replik:
          </note>
          <u who="johan_linander_68e9c1" xml:id="i-05e5e80d67e7ec3d-2" n="c66a70aa" prev="i-c54ccccf533f05e2-2">
            <seg n="b23b5759">
              Fru talman! Det finns nog som sagt en och annan som ändå lämnar
              tillbaka sitt byte, tror jag med min tro på människans godhet.
              Nej, skämt åsido: Jag tycker att vi har väl avvägda straffskalor
              i dag, även vad gäller det här fallet, faktiskt. Jag ser ingen
              anledning i dag att föreslå några förändringar vad gäller den
              frågan.
            </seg>
          </u>
          <note type="speaker" n="36bf9371">
            Anf. 152 JOHAN PEHRSON (fp) replik:
          </note>
          <u who="johan_pehrson_2d741c" xml:id="i-288756cf229457ca-0" n="627515ef" next="i-cd33f6b03996bae1-0">
            <seg n="eadb511b">
              Fru talman! Jag vill tacka för Helena Zakariaséns positiva anslag.
              Jag tycker att det är mycket tänkvärt att vi ska ha hög kvalitativ
              nivå på lagstiftningen så att det inte blir fel. För att använda
              ett citat också i det här fallet, när det gäller rattfylleri,
              kan jag hänvisa till en gammal engelsk premiärminister: Förändring?
              Är det inte illa nog? Detta sades som svar på en fråga om han
              ville förändra.
            </seg>
            <seg n="453862c0">
              Jag tycker att det har blivit så tydligt när man införde samhällstjänst
              för rattfylleri. Det enda logiska är att ta bort den förändring
              man gjorde, och då är man tillbaka i en situation som är mycket
              bättre. Att man ska behöva utreda detta är för mig helt obegripligt.
              Det är ju bara att ändra den förändring som gjorde att allting
              blev sämre, som i citatet från den gamle brittiske premiärministern,
              men också som i verkligheten här och nu i Sverige.
            </seg>
            <seg n="4869b45a">
              När det gäller längre straff delar jag Helena Zakariaséns syn
              att det generellt sett inte är en bra lösning. Men ett långt straff
              för vissa personer kan faktiskt ha en viss preventiv effekt. Människor
              kan ju vara skadade av olika skäl. Deras livshistorier är tragedier,
              och de är väldigt utåtagerande. En del människor har nått psykopatiska
              stadier. I det läget finns det en poäng i att de är inlåsta, därför
              att om de kommer ut igen så begår de nya brott. Jag känner att
              jag var lite oroad efter ditt inlägg. Man måste ändå erkänna det
              här. Den stora majoriteten ska vi förändra. De kan bli bättre
              genom en bra behandling om vi har det. Rehabilitering inom kriminalvården
              finns tyvärr inte i den omfattning som både du och jag önskar
              i dag. Men erkänn att det finns en effekt av att personer faktiskt
              är inlåsta.
            </seg>
            <seg n="49b50d47">
              I samband med det vill jag också slå ett slag för något som vi
              har reserverat oss för, nämligen alternativa påföljder. Läget
              inom kriminalvården är i dag så allvarligt att vi måste försöka
              få fler i andra påföljder. I dag ligger människor onekligen nästan
              på varandra i våra fängelser, och det är inget annat än en sorglig
              mental istid i dag på många anstalter och för den delen häkten.
            </seg>
          </u>
          <note n="71e39c72">
            Anf. 153 HELENA ZAKARIASÉN (s) replik:
          </note>
          <u who="johan_pehrson_2d741c" xml:id="i-cd33f6b03996bae1-0" n="627515ef" prev="i-288756cf229457ca-0">
            <seg n="15b2c805">
              Fru talman! För mig är det inte obegripligt att utreda snarare
              nödvändigt, tycker jag. Det är viktigt att vi är noggranna när
              vi ska lägga fram ny lagstiftning. Det är för mig absolut viktigast.
              Sedan går en del saker fortare och annat tar längre tid, men jag
              tror inte att vi här ska förhäva oss och tro att allt ska gå så
              himla snabbt. Det tror jag inte att det gör även om era förslag
              skulle gå igenom, för ni föreslår, som jag sade tidigare, också
              ett antal utredningar.
            </seg>
            <seg n="aea0aa92">
              När det gäller fängelse och fängelsestraffens längd vet jag att
              det finns många skadade människor, men frågan är om de över huvud
              taget har hamnat på rätt plats om de i dag befinner sig i fängelser.
              De ska naturligtvis ha vård på ett eller annat sätt i stället
              för att befinna sig i fängelse. Annars måste vi se till jag håller
              med om att det finns brister i dag att kriminalvården blir bättre
              rustad för att ta hand om människor i anstalt med psykiska problem.
            </seg>
          </u>
          <note type="speaker" n="3b6bbe24">
            Anf. 154 JOHAN PEHRSON (fp) replik:
          </note>
          <u who="johan_pehrson_2d741c" xml:id="i-288756cf229457ca-1" n="627515ef" next="i-cd33f6b03996bae1-1">
            <seg n="d241a4c1">
              Fru talman! Jag kan verkligen dela den uppfattningen. Såsom kriminalvårdspolitiken
              sköts i dag är det extremt sorgligt. Människor knäcks, bryts ned
              och blir än mer hatiska mot det samhälle som har låst in dem på
              anstalter i dag.
            </seg>
            <seg n="e353dfba">
              Jag var nyligen på Hinseberg. Där finns det många kvinnor som
              är dömda till mycket långa straff, och man har en halvtidspsykolog
              det känns nästan som ett hån. De kvinnor jag träffade berättade
              hur de i stort sett gnager på varandra mentalt för att försöka
              komma till rätta med sina problem, och det känns som om det inte
              är riktigt människovärdigt.
            </seg>
            <seg n="34ba1aa6">
              Jag vet att du personligen inte har någon annan åsikt än att
              de borde ha mer resurser, men vi måste ju komma till rätta med
              det här. Jag vädjar till Helena Zakariasén att i budgetförhandlingarna,
              så långt hon kan ha något att säga till om som folkvald när de
              utvalda ska förhandla och bestämma, poängtera att vi inte längre
              har råd med den kriminalvård vi har i Sverige i dag, för kostnaderna
              blir enorma på sikt.
            </seg>
            <seg n="52e4b3c3">
              Alternativa påföljder skulle det vara kul att höra en kommentar
              om. Det vore väl en välgärning om vi kunde få ut några fler människor
              lite tidigare, kanske med fotboja. Jag tycker att det är en stor
              skillnad mot halvtidsfrigivning, att komma ut utan den. Man ska
              också veta att många intagna som inte är så motiverade tycker
              att det är jättebesvärligt att använda fotboja, för då måste man
              sköta sig, man kan inte använda droger i någon form och så vidare.
              Är inte det här något vi kunde ta ett snabbspår till? Det tycker
              jag, tillsammans med förändringen vad gäller samhällstjänst för
              rattfylleri, för det är så uppenbart att det bara är att ändra
              i morgon om bara viljan fanns. Det skulle inte bli någon katastrof.
              Lagrådet skulle inte säga någonting. Man återgår ju till samma
              situation som rådde tidigare.
            </seg>
          </u>
          <note n="0d72d9e3">
            Anf. 155 HELENA ZAKARIASÉN (s) replik:
          </note>
          <u who="johan_pehrson_2d741c" xml:id="i-cd33f6b03996bae1-1" n="627515ef" prev="i-288756cf229457ca-1">
            <seg n="7c858ebb">
              Fru talman! Vad gäller elektronisk övervakning är ju ett förslag
              ute på remiss nu. Förhoppningsvis kommer det förslaget till hösten
              vad gäller just det, att man ska kunna förlänga tiden, alltså
              för ett kortare straff i dag är det tre till sex månader samtidigt
              som man förlänger utslussningsperioden för att människor ska ha
              större möjligheter att återanpassa sig till samhället igen. Jag
              hoppas verkligen också jag delar den uppfattningen att det kommer
              förslag under hösten i den frågan. Där är jag förhoppningsfull.
            </seg>
            <seg n="3a362727">
              Johan Pehrson nämnde budgetförhandlingarna. Jag vill bara avsluta
              med att säga att tro det eller ej, men jag har mer än du tror
              att säga till om i den frågan!
            </seg>
          </u>
          <note n="b5ace9f3">
            (JOHAN PEHRSON (fp): Det gläder mig!)
          </note>
          <note n="2854fad2">
            Överläggningen var härmed avslutad.
          </note>
          <note n="35ec06c6">
            14 § Våldsbrott och brottsoffer
          </note>
          <note type="speaker" n="9a2f77d2">
            Anf. 156 HILLEVI ENGSTRÖM (m):
          </note>
          <u who="hillevi_engstrom_6401e9" xml:id="i-6d1893af90e7696a-0" n="fd641c50">
            <seg n="a2708d4d">
              Fru talman! Jag vill börja med att yrka bifall till reservation
              1 under punkt 1, men givetvis står vi moderater bakom också våra
              andra reservationer.
            </seg>
            <seg n="d9958892">
              Betänkandet innehåller många viktiga frågor. Det är omöjligt
              att ta upp alla, så jag kommer att fokusera på ett fåtal frågor
              även om övriga också är väsentliga.
            </seg>
            <seg n="9b2e216b">
              Utskottsmajoriteten har valt att avstyrka alla om jag räknat
              rätt 43 motioner. Därför finns det väldigt många reservationer
              och särskilda yttranden i betänkandet. Även en motion skriven
              av sju miljöpartister väljer majoriteten i utskottet att avstyrka.
              Det tycker jag är lite märkligt. Jag kan inte begripa att det
              i detta utskott tycks vara så prestigefyllt att medge att det
              finns goda förslag även från enskilda miljöpartister, moderater
              eller andra.
            </seg>
            <seg n="5f9eff3a">
              Jag ska berätta en sann historia, en historia från verkligheten.
              I september i fjol blev Linda 15 år rånad och knivskuren. Såren
              i ansiktet och på magen har läkt, men överfallet har förändrat
              Lindas liv. Hon tänker på det inträffade igen och igen, både dag
              och natt. Hon blev oprovocerat överfallen och rånad när hon var
              på väg till en ungdomsgård i södra Helsingfors. Förutom att killarna
              stal hennes telefon och slog sönder hennes bandspelare fortsatte
              en av gärningsmännen med att dra upp hennes tröja och skära henne
              med 17 snitt på magen och i ansiktet. Linda säger i en tidningsintervju:
              Jag kände hur blodet rann ner från magen. Det var bara ett skal
              av mig som han skar på. Min själ hade försvunnit.
            </seg>
            <seg n="6924e75a">
              Det som lever kvar hos Linda är skräcken. Det går inte en enda
              dag utan att hon tänker på vad hon har varit med om. Hon vaknar
              på natten, och hon drömmer att hon blivit rånad igen.
            </seg>
            <seg n="4a6f0868">
              Problemet är, förutom det grova överfallet det är vi alla överens
              om att ingen riktigt förstår hur man nu ska hantera situationen.
              Lärarna menar att det har gått så lång tid att Linda måste lägga
              det hela bakom sig och gå vidare. Men betygen rasar. Linda säger
              att hon inte är glad längre. Hon känner sig asocial och lättirriterad.
              Föräldrarna blir överbeskyddande. Mamman säger att hela familjens
              situation har förändrats sedan det här överfallet. Nu blir mamman
              fruktansvärt orolig bara för några minuters sen ankomst.
            </seg>
            <seg n="9a74569f">
              Men det finns någon som förstår och som kan hjälpa Linda, och
              det är Stödcentrum för unga brottsoffer. Där finns den enda person
              som Linda kan prata med. Hon går dit regelbundet och säger: Jag
              behöver nog fortsätta att gå dit under väldigt lång tid.
            </seg>
            <seg n="62567377">
              Vi moderater menar att liknande verksamheter är mycket angelägna
              även i andra delar av landet. De är angelägna nu inte sedan och
              inte efter utvärdering eller som en del i Socialstyrelsens årsredovisning
              för år 2004, som det står i utskottsbetänkandet.
            </seg>
            <seg n="576b591f">
              Det är angeläget att särskilt unga brottsoffer får ett kompetent
              och bra bemötande för att kunna bearbeta det trauma som brottet
              orsakat. De här unga människorna riskerar annars att tappa tilltron
              till rättsväsendet, till vuxenvärlden och ytterst till sig själva,
              något som kan få förödande konsekvenser. Förutom haveri i skolan
              kan det även bli andra sociala problem.
            </seg>
            <seg n="dccc90a8">
              För en liten stund sedan pratade jag med Ann Hellströmer, som
              förestår Stödcentrum för unga brottsoffer. Hon är en eldsjäl en
              sådan person som alldeles för få brottsoffer har turen att träffa.
              Ann berättade för mig att bara i Västerort, som är en del av Helsingfors,
              har hon 50 ungdomar som går på regelbundna samtal för att bearbeta
              sina upplevelser av grova våldsbrott misshandel, hot, mordförsök
              och våldtäkt. Hon berättade att hon hjälper även andra och nämnde
              ett exempel om två unga tonåringar i 13-årsåldern. De var ensamma
              hemma i huset när en inbrottstjuv bröt sig in.
            </seg>
            <seg n="2aef0e93">
              Jag tror att ni alla kan föreställa er hur de barnen nu känner
              det. De vågar inte längre vara hemma. Hur alla övriga i familjen
              påverkas är också ett problem som man måste ta itu med.
            </seg>
            <seg n="5e4aade1">
              Verksamheten med ett stödcentrum för ungdomar finns bara på ett
              fåtal platser. Där behövs det en ändring. Det vore intressant
              att veta vad majoriteten i justitieutskottet säger. Finns det
              några egna synpunkter och idéer bland de ledamöter som ingår i
              majoriteten?
            </seg>
            <seg n="aa38238b">
              Av dagens debatt med justitieministern framgick det ganska tydligt
              att det behövs signaler från riksdagen till regering och departement.
            </seg>
            <seg n="7a716ebc">
              Brottsofferforskaren Magnus Lindgren har sagt att det är slumpen
              som styr om ett brottsoffer får stöd, hjälp och skydd. Han säger
              att man för att få ett aktivt stöd måste ha turen att träffa människor
              som är kunniga och villiga. Man måste ha turen att träffa en eldsjäl.
            </seg>
            <seg n="6a61063e">
              Det är inte så mycket lagstiftningen som brister, utan det gäller
              hanteringen. Jag menar att myndigheterna måste hantera detta på
              ett betydligt bättre sätt.
            </seg>
            <seg n="0bdc3b5e">
              Sedan gäller det brotten mot barn. På Familjevåldsenheten i Malmö,
              som är en väldigt bra verksamhet, kan man rapportera att antalet
              fall med misshandel av barn i åldern 06 år ökade med 100 % förra
              året. Antalet brott mot barn i åldern 714 år ökade med 50 %. Tidigare
              i dag har vi hört att statistiken för brott mot barn är förödande
              och fruktansvärd. Det begås till exempel 420 fullbordade våldtäkter
              på barn som är under 15 år. Antalet misshandelsbrott när det gäller
              små barn i åldern 06 år är över 1 200. Vi är alla överens om att
              så får det inte fortsätta att vara.
            </seg>
            <seg n="f3157147">
              Barnen är utsatta och sårbara och måste värnas. Men långt fler
              barn är faktiskt utsatta för våldets indirekta konsekvenser och
              skador. Det gäller alla de barn som tvingas leva i våldsamma och
              hotfulla familjer och miljöer. De barnen ser, hör eller känner
              när mamma blir slagen och hotad av pappa eller någon annan. Fastän
              barnen gömmer sig under sängen är de i högsta grad utsatta.
            </seg>
            <seg n="403c6ea6">
              Dessa barn är i dag inte att betrakta som formella brottsoffer.
              De kan inte erhålla brottsskadeersättning och inte heller föra
              talan i domstol om skadestånd. Vi moderater anser att dessa barns
              situation snarast måste utredas. De barn som tvingas bevittna
              och leva med våld i sin närhet är helt klart också offer för brott
              och måste få sin särskilda rätt tillgodosedd.
            </seg>
            <seg n="195fde45">
              I Malmö startar man inom kort ett kriscentrum för barn. Där kommer
              barn att få möta förutom polis och åklagare även kompetent personal
              från BUP barn- och ungdomspsykiatrin rättsmedicin, barnkirurgen
              och socialtjänsten. Allt finns på samma ställe. Barnet behöver
              bara komma till en enda plats, en trygg och lugn miljö där polisen
              även håller förhör.
            </seg>
            <seg n="ab24d992">
              Detta initiativ finns än så länge inte genomfört någonstans i
              Sverige, men man kommer alltså inom kort att starta en verksamhet
              i Malmö. Det här tycker jag är något att eftersträva i hela landet.
              Till detta behövs det egentligen inte så mycket utredning. Snarare
              handlar det om sunt förnuft att det är bra att samla kompetens
              på ett och samma ställe.
            </seg>
            <seg n="131f5163">
              Men här finns en risk. Vi i minoriteten får till hösten skriva
              motioner. De motionerna behandlas sedan i justitieutskottet. Alla
              blir, förstås, avstyrkta. Det ska tillsättas en utredning. Sedan
              går år efter år tills regeringen kanske kommer med en proposition
              om att det ska finnas sådana här kriscentrum för barn. Det tycker
              inte jag är att göra brottsoffren en tjänst. Snarare är det att
              inte se till deras viktiga behov. Där skulle jag vilja få en ändring
              till stånd. Det kan vi få om vi i justitieutskottet tillsammans
              jobbar på att lösa de svåra problem som vi står inför.
            </seg>
            <seg n="0802cf2e">
              Jag tycker att det är dags att mobilisera mot familjevåldet.
              Minskar vi våld och hot inom familjen minskar vi därmed många
              andra problem i samhället, såsom narkotikamissbruk, alkoholmissbruk,
              sexualbrott och kvinnomisshandel. Det gäller också sociala och
              medicinska problem.
            </seg>
            <seg n="108d4bde">
              Slutligen vill jag komma in på frågan om brott mot kvinnor. Detta
              kan man säga väldigt mycket om. Vi kan tala om besöksförbud och
              en del andra saker. Men det yttersta som en kvinna tvingas få
              när alla andra möjligheter är uttömda är skyddad identitet. Det
              är något som för alla medför omfattande konsekvenser och stora
              problem. Dessutom är det ett alternativ som i det längsta undviks,
              men till slut måste man kanske besluta om detta. Där tycker jag
              att det är väldigt skrämmande att personuppgifterna, den nya identiteten,
              kan läcka ut från myndigheterna. Det kan ske av obetänksamhet,
              okunskap eller slarv. Men det händer än i dag att dessa människor
              återigen tvingas in i en karusell av flytt och av byte av namn,
              personnummer och annat. Alla kan föreställa sig vilka otroliga
              problem detta innebär.
            </seg>
            <seg n="7515176e">
              Jag menar att rutinerna för detta med skyddad identitet måste
              ses över liksom hur besöksförbud hanteras inom de olika polismyndigheterna.
              Rätt hanterad ska lagstiftningen inte skapa fler problem utan
              snarare lösa problem och ge brottsoffren hopp om en framtid.
            </seg>
          </u>
          <note type="speaker" n="e2798f91">
            Anf. 157 KARIN GRANBOM (fp):
          </note>
          <u who="karin_granbom_66795b" xml:id="i-999e2e712280974f-0" n="2c7e516a" next="i-af1a0370a15dcc82-0">
            <seg n="6682064d">
              Fru talman! Under de senaste åren har antalet anmälda brott ökat.
              För vissa brott, till exempel brott mot mycket små barn, kan man
              anta att en ökad anmälningsbenägenhet påverkar siffrorna. Men
              när det gäller till exempel våld mot kvinnor konstaterar BRÅ att
              det är själva förekomsten av misshandel som har ökat.
            </seg>
            <seg n="8e17f89f">
              Även misshandel mot män och kvinnor där förövaren och offret
              inte känner varandra har ökat.
            </seg>
            <seg n="6f89001b">
              Förra året anmäldes närmare 65 000 misshandelsbrott, 10 000 sexualbrott
              och 195 mord och dråp samt misshandel med dödlig utgång. Bakom
              dessa torra siffror finns individer som blivit utsatta för stora
              kränkningar, och vissa kommer att leva med rädsla som plågar dem
              i åratal eller hela livet ut.
            </seg>
            <seg n="10205dc4">
              Ett sätt att komma över ett brott är att gärningsmannen blir
              dömd och att offret under rättsprocessen och under rehabiliteringstiden
              blir bemött med respekt och får det stöd som behövs. I dag är
              det många offer som inte får upprättelse. Utredningar läggs ned,
              och gärningsmän går fria. Går fallet till domstol får offren klara
              sig genom rättsprocessen så gott de kan.
            </seg>
            <seg n="9d926153">
              På internationella brottsofferdagen i år presenterades boken
              Utsatta och sårbara brottsoffer . I denna bok beskriver Sveriges
              ledande experter situationen för brottsoffer. Ungefär så här uttrycker
              sig författarna: Tyvärr är tillståndet i Sverige dystert för utsatta
              och sårbara brottsoffer. Det saknas engagemang, kunskap och förståelse
              för deras situation. Slumpen styr om brottsoffer får stöd, hjälp
              och skydd.
            </seg>
            <seg n="1a17a604">
              Ska det få vara så i välfärdsstaten Sverige?
            </seg>
            <seg n="219599d8">
              De ideella krafterna gör mycket för att täppa till där det brister.
              Engagerade medborgare i brottsofferjourer och kvinnojourer, vittnesstödsverksamhet
              och andra organisationer är vardagshjältar. Men i Dagens Nyheter
              den 10 november kunde man läsa att frivilligorganisationerna anser
              sig utnyttjade i arbetet med människor i svår nöd. De menar, liksom
              jag, att den offentliga sektorn lämpar över alltmer av ansvar
              för välfärden, inkluderat stödet till brottsoffer, på frivilliga
              hjälporganisationer. Staten och kommunerna måste ta ansvar för
              att offren ska kunna känna sig trygga.
            </seg>
            <seg n="0a24d098">
              När kompetensen är bättre hos frivilligorganisationerna ska dessa
              självklart kunna ta över verksamhet, men då måste den kunna bedrivas
              långsiktigt. Alltför ofta bedrivs verksamhet, till exempel kvinnojourer
              med en så viktig uppgift som ett skyddat boende, på kortsiktiga
              bidrag.
            </seg>
            <seg n="cb5c0fab">
              Det finns många olika slags brottsoffer som skulle behöva uppmärksamhet,
              men jag har beslutat att i dag använda min tid och mitt anförande
              till att tala om våld mot kvinnor, vilket delvis är ett dolt men
              samtidigt mycket omfattande problem. Detta våld skiljer sig från
              annat våld genom att det grundar sig på ett kontroll- och maktbehov
              från en närstående person. Detta våld handlar om förtryck. Vi
              måste slå fast att det inte finns några ursäkter för det här våldet
              och inte heller några ursäkter från politiskt håll för att inte
              sätta stopp.
            </seg>
            <seg n="53690131">
              Visst är det så att det i Sveriges riksdag inte finns någon som
              inte vill få slut på våld i närrelationer, men uppenbarligen finns
              olika ambitionsnivåer. Vad har Socialdemokraterna lovat på det
              här området, och vilka förslag har de avstyrkt? För tio år sedan
              förklarade man att arbetet för att motverka våld mot kvinnor skulle
              intensifieras. Vad har hänt sedan dess? Anmälningarna om våldet
              har ökat, och poliserna har inte blivit särskilt många fler.
            </seg>
            <seg n="236a6f2d">
              Vad säger Socialdemokraterna då nej till? Ja, det är bara att
              titta i betänkandet och räkna reservationer.
            </seg>
            <seg n="86c93107">
              För ett tag sedan var jag på tingsrätten hemma i Linköping och
              pratade med en kvinna som jobbar för brottsofferjouren. Jag frågade
              om det var något jag skulle framföra. Hon bad mig att säga något
              om besöksförbuden, eftersom hon uppfattar att de inte fungerar.
              Inte bara hennes erfarenheter leder till denna slutsats, utan
              även statistiken visar att besöksförbuden i vissa fall är helt
              overksamma. I dag är nämligen antalet anmälda kränkningar av besöksförbud
              större än det antal förbud som utfärdats. Är inte detta en märklig
              och oacceptabel situation, som kräver en reaktion? Till detta
              faktum ska läggas att många slutat att anmäla överträdelser eftersom
              ingenting händer.
            </seg>
            <seg n="c683e2a4">
              För att råda bot på detta måste besöksförbuden stärkas. Vi liberaler
              anser att straffen för överträdelser bör höjas så att vi genast
              ska införa möjligheten att sätta fotboja på den som kränker ett
              besöksförbud. Med teknikens hjälp skulle kvinnor kunna känna sig
              tryggare genom att få en varningssignal om mannen kommer henne
              för nära. Även polisen skulle automatiskt kunna få en signal.
              Dessutom skulle man få dokumenterat att en kränkning har skett.
              Ord behöver inte stå mot ord där kvinnan alltsomoftast är förloraren
              eftersom fria går före fälla.
            </seg>
          </u>
          <note n="b60a63c4">
            Jag yrkar därför bifall till reservation 22.
          </note>
          <u who="karin_granbom_66795b" xml:id="i-af1a0370a15dcc82-0" n="2c7e516a" prev="i-999e2e712280974f-0">
            <seg n="32954d39">
              Jag vill avsluta med att uppmana till eftertanke och engagemang
              bland ledamöterna i denna kammare. Dagligen läser vi i tidningar
              om brott som sker. Bakom alla dessa rubriker finns det människor
              som lider. Det handlar om offer och deras anhöriga. Det är lätt
              att inte vilja tänka på hur det skulle kännas om mamman blev slagen
              eller lillasystern sexuellt förnedrad eller pappan inte vågade
              gå ut. Men för anhöriga till de 75 000 personer som förra året
              anmälde brott och sexualbrott är detta problem och sorg som fyller
              deras vardag. Är det inte dags att ta krafttag för att uppgradera
              dessa brottsoffers ställning i samhället? Jag hoppas att svaret
              blir ett engagerat ja.
            </seg>
            <seg n="3788d499">
              Vi står naturligtvis bakom alla våra reservationer, men för tids
              vinnande yrkar jag som jag tidigare sagt bifall enbart till reservation
              22.
            </seg>
          </u>
          <note type="speaker" n="d3c191ea">
            Anf. 158 PETER ALTHIN (kd):
          </note>
          <u who="peter_althin_61d03b" xml:id="i-ec9dea525f06a81d-1" n="8c63054b">
            <seg n="790bd2da">
              Fru talman. Övriga ledamöter och hela publiken! Jag vet att justitieministern
              har gått redan tidigare i dag.
            </seg>
            <seg n="e6ce934c">
              Jag blev mycket glad för en liten stund sedan när Helena sade
              att motionerna var bra. Jag genomfors av en sådan lycka som man
              inte får uppleva så kolossalt ofta, i varje fall inte i de här
              sammanhangen. De var mycket bra, sade hon. Då undrar jag: Men
              det räckte inte ändå? Att det ska utredas förstår vi också. Men
              hur länge ska det utredas? Eller hur mycket bättre måste motionerna
              vara när de redan är mycket bra?
            </seg>
            <seg n="91ba95be">
              Jag har nu stora förväntningar på Elisebehts synpunkter på framför
              allt Kristdemokraternas motioner. Jag ser gärna fram emot att
              höra, fru talman, att de också har samma höga kvalitet och framför
              allt varför de inte har gått hem.
            </seg>
            <seg n="c2e2d18e">
              För att inte glömma det yrkar jag bifall till reservation 18
              och står bakom alla Kristdemokraternas övriga reservationer.
            </seg>
            <seg n="dd9477a1">
              Det här ämnet handlar om frågor om våldsbrott och brottsoffer,
              stöd i olika former till brottsoffer och olika myndigheters åtgärder
              för att skydda och stödja brottsoffer.
            </seg>
            <seg n="070f0011">
              Jag vill säga redan från början att det är viktigt att det inte
              finns någon motsättning i att stödja brottsoffer och också ge
              stöd till dem som har ramlat dit, alltså dem som har begått brott.
              Det får inte bli någon konfrontation mellan dessa två grupper.
              Man kan stödja båda två och nå ett hyggligt resultat.
            </seg>
            <seg n="26ea19b2">
              Det är också nödvändigt för brottsoffrens del att uppklaringsprocenten
              blir bättre. Vi har 15 % uppklaring. Det innebär att 85 % av alla
              brott inte klaras upp. Det är ett elände för den som är brottsoffer
              att inte få upprättelsen, att brottet blir löst. Jag har suttit
              med många brottsoffer som har hoppats att brottet ska lösas och
              inte preskriberas, vilket tyvärr inte alltför sällan händer när
              utredningstiden tar så förbaskat lång tid.
            </seg>
            <seg n="15d2a4e5">
              Upprättelsen är viktig för brottsoffret. Uppklaringen av brotten
              måste bli mycket bättre. Men det är också nödvändigt att vidta
              åtgärder som är inriktade på stöd åt brottsoffren. De åtgärder
              som hittills är vidtagna är inte tillräckliga. Då undrar man igen
              varför alla motioner trots det avstyrks.
            </seg>
            <seg n="7a6cbfa0">
              Du vänjer dig, var det någon som sade. Det vete tusan om jag
              vänjer mig vid det, i varje fall inte under den här mandatperioden.
            </seg>
            <seg n="8105a36b">
              Att utsättas för ett brott utgör en grov allvarlig kränkning
              av den personliga integriteten, säger vi. Det låter som en massa
              ord. Men vad är det i verkligheten? Jo, det är verklig verklighet.
              Jag har träffat många utsatta som har blivit hotade, nedslagna
              och som inte kan gå på samma ställe, eller på liknande ställen,
              där de har blivit utsatta för brott därför att verkligheten kommer
              i kapp. De behöver verkligen ett starkt stöd. Det måste vara ett
              brottsofferperspektiv i lagstiftningen i högre grad.
            </seg>
            <seg n="ef55760d">
              De åtgärder som regeringen hitintills har vidtagit är inte tillräckliga.
              Jag ska snabbt ge några exempel på vår digra och som jag själv
              tycker begåvade motions- och reservationsflod.
            </seg>
            <seg n="38989bf7">
              Reservation 5 handlar om trygghetspaket för hotade kvinnor. Jag
              yrkar inte bifall till den eftersom man ju ska vinna tid.
            </seg>
            <seg n="2191b592">
              Det är oerhört viktigt att hotade kvinnor får trygghetspaket,
              att de får hjälp när de verkligen behöver det. Den kvinna som
              en gång har varit utsatt för brott ofta blir utsatt ytterligare
              en gång. Därför finns det behov av trygghetspaket, och det kan
              också gälla vittnen. Det är viktigt att hotade kvinnor får sina
              trygghetspaket innan de blir utsatta en gång till. Jag har träffat
              massvis av dessa kvinnor, och för dem har livskvaliteten försvunnit.
            </seg>
            <seg n="cf5bd09e">
              Regeringen måste sätta fart här. Om det nu utreds, så utred det
              ordentligt! Gå till regeringen, Helena, och säg att Kristdemokraterna
              har tappat tålamodet och det gör snart Folkpartiet och de andra
              också. Du börjar ju också tröttna. Sätt lite fart på regeringen!
            </seg>
            <seg n="ee50df27">
              Sedan vill jag ta upp en annan reservation som jag yrkar bifall
              till. Den handlar om brottsofferstatus till barn som bevittnar
              våld inom familjen. Detta är något av det värsta som man kan tänka
              sig. Man utsätts inte själv för brott, utan man ser dem som ska
              utgöra tryggheten för en utsätta varandra för brott.
            </seg>
            <seg n="3cae02f1">
              Jag kände en kille när jag var ung som aldrig ville gå hem. Det
              tyckte jag var trevligt. Det var en bra kompis. Men jag förstod
              långt senare att han inte vågade gå hem därför att det var ett
              elände hemma hos honom.
            </seg>
            <seg n="259dad84">
              Här måste det vidtas åtgärder så att dessa barn får en annan
              situation. Jag vet att det pågår en utredning, men den måste ju
              komma till skott. Jag vet inte om den skulle vara klar i sommar
              eller i höst, och nu kommer jag inte ihåg vilken sommar eller
              vilken höst. Man kan ju hoppas att det är under den sommar eller
              höst som ligger närmast. Dessa barn måste också få möjlighet att
              föra talan i en skadeståndsprocess och få rätt till skadestånd.
            </seg>
            <seg n="dbd0bfaf">
              Innan tiden rinner ut vill jag avslutningsvis ta upp reservation
              8 om kortare handläggningstid när det gäller barnmisshandel med
              mera. Det är viktigt att man i de ärenden där det finns en känd
              misstänkt gärningsman, som i varje fall är skäligen misstänkt,
              håller på de tre månader som gäller och kommer till skott med
              åtalet.
            </seg>
            <seg n="ac0e3a21">
              Detta är oerhört prioriterade områden. Det är också prioriterat
              att polis och åklagare utvecklar sin förmåga och möjlighet att
              bekämpa våldsbrott särskilt när det gäller kvinnor och barn.
            </seg>
            <seg n="7e93bb93">
              Slutligen: Bara i rubriken Våldsbrott och brottsoffer ligger
              det en oerhörd spänning. Egentligen behöver man inte läsa någon
              statistik, för man förstår själv vilken otäck historia detta är.
              Varje gång jag står här hoppas jag att voteringen inte blir så
              som man har tänkt sig från början, utan att det blir en förändring.
              Jag hoppas i varje fall det.
            </seg>
            <seg n="028d4dd7">
              Sedan vill jag understryka vikten av att man kommer till skott
              på det här mycket viktiga området. Det gäller inte minst när brottsoffren
              är kvinnor och barn.
            </seg>
          </u>
          <note n="b0097479">
            Jag yrkar bifall till reservation 18.
          </note>
          <note type="speaker" n="c9e594d5">
            Anf. 159 ROLF OLSSON (v):
          </note>
          <u who="rolf_olsson_2d3bf9" xml:id="i-1a92b8449e80d8bd-7" n="5d9dbe2d">
            <seg n="7231c7aa">
              Fru talman! När vi talar om brottsoffer finns det goda anledningar
              att inte bara avse dem som direkt utsätts för brott. Det är viktigt
              att vidga kretsen och synliggöra effekterna av inte minst våldsbrott.
              Då kan barnen till målsägarna och andra anhöriga med rätta i många
              fall räknas som brottsoffer.
            </seg>
            <seg n="7b48d0b0">
              Detta är ingen filosofisk diskussion i största allmänhet, utan
              det är i själva verket att ge en mer realistisk bild över hur
              våldsbrott och utsatthet drabbar, inte bara de enskilda individerna
              utan också deras närmaste omgivning.
            </seg>
            <seg n="76dd2ff8">
              Det är även i denna debatt viktigt att notera att vårt samhälle
              är präglat av patriarkala könsmaktsmönster, precis som vi var
              inne på i den första debatten i dag. Det gäller att synliggöra
              dessa strukturer.
            </seg>
            <seg n="f2ada478">
              Vi i Vänsterpartiet menar, vilket vi också understryker i reservation
              15, att kunskaperna om mäns våld mot kvinnor och de många skiftande
              konsekvenser detta får fortfarande är bristfälliga. En del av
              detta våld sker i form av sexualiserat våld. Grogrunden till våldet
              är mäns strukturella behov av kontroll. Insikten om detta mönster
              är avgörande för att vi i grunden ska kunna motarbeta våldet.
            </seg>
            <seg n="4b95c2df">
              Fru talman! Det finns grupper som mer än andra riskerar att utsättas
              för våld eller hot. Att våld drabbar vem som helst blint förekommer
              naturligtvis, men generellt sett måste man konstatera att det
              finns grupper och skikt som är avsevärt mer utsatta än andra.
            </seg>
            <seg n="056da90d">
              Ensamstående drabbas mer än sammanboende. Marginaliserade grupper
              som hemlösa, missbrukare och kriminellt belastade är överrepresenterade
              bland dem som utsätts för våld eller hot. Ensamstående småbarnsmödrar
              drabbas i ökad utsträckning av våld i hemmet. Redan utsatta grupper
              drabbas hårdare än de mer etablerade i samhället.
            </seg>
            <seg n="3ae93b96">
              Fru talman! Det finns all anledning att just i detta sammanhang
              lyfta fram äldre och funktionshindrade som utsätts för våldsbrott
              och andra brott. Dessa människor är tveklöst alldeles särskilt
              utsatta. Det kan röra sig om såväl fysiska, psykiska och ekonomiska
              brott som sexuella övergrepp och andra våldshandlingar. Det handlar
              ofta om brott som begås i hemmet eller på olika vårdinrättningar.
              Gärningsmännen är alltför ofta anhöriga eller personal, alltså
              människor som offren är beroende av.
            </seg>
            <seg n="acc9de2c">
              Tyvärr talas det och utreds alltför lite om våldsbrott mot dessa
              mycket sårbara grupper, trots deras utsatthet och trots vetskapen
              om att det långtifrån är ovanligt att de blir utsatta för brott.
              En del kunskaper och vägledning har vi fått genom regeringens
              nationella råd för kvinnofrid, men Vänsterpartiet anser att det
              inte är tillräckligt. Vi anser att Brottsoffermyndigheten bör
              få i uppdrag att utreda situationen för äldre och funktionshindrade
              brottsoffer. Detta är också innebörden i reservation 16.
            </seg>
            <seg n="cb426dd3">
              Fru talman! När vi talar om särskilt utsatta grupper bland brottsoffren
              får vi absolut inte glömma barnen. Barnen är utsatta som direkta
              brottsoffer, men också när deras närmaste drabbas av våldet. När
              barn drabbas är det utomordentligt viktigt att det finns en väl
              fungerande samverkan mellan de olika myndigheter som ska finnas
              till stöd för barn som far illa och deras anhöriga.
            </seg>
            <seg n="3a524350">
              Det är helt avgörande att polis, socialtjänst, skola, sjukvård
              och andra berörda myndigheter samverkar på ett genomtänkt och
              organiserat sätt. Det finns, vilket jag vet av egen erfarenhet,
              goda exempel på detta i landet, men det finns tyvärr även, vilket
              jag också vet av egen erfarenhet, exempel på raka motsatsen. Vi
              har påpekat detta i ett särskilt yttrande, och det görs en del
              nya insatser för att främja bättre fungerande samverkan. Det finns
              all anledning att mycket noga följa utvecklingen här och vid behov
              återkomma.
            </seg>
            <seg n="3d21899a">
              Fru talman! Det är viktigt att i diskussioner om våldsbrott och
              brottsoffer skaffa kunskaper om samband och mönster i samhället,
              och jag har nyligen redogjort för att vissa grupper är mer utsatta
              än andra. Det finns också andra samband som är mycket tydliga
              och som det gäller att ta hänsyn till om vi verkligen vill hitta
              vägar till att arbeta förebyggande mot våld och våldsbrott.
            </seg>
            <seg n="6d189784">
              Ett mycket tydligt samband, som inte minst studier från BRÅ visar,
              är att en mycket hög andel av våldsbrotten begås under inverkan
              av alkohol. Vi har under de senaste åren sett en mycket tydlig
              försvagning av vår traditionellt restriktiva alkoholpolitik samtidigt
              som totalkonsumtionen av alkohol bland befolkningen går spikrakt
              brant uppåt.
            </seg>
            <seg n="968d71d9">
              De första larmrapporterna om allvarliga hälsoeffekter i form
              av ökade alkoholskador har nu tyvärr börjat komma, och det finns
              också rapporter om en ökning av alkoholrelaterat våld. Vi har
              ett gemensamt ansvar att göra allt för att vända denna utveckling
              och inte ytterligare försvaga alkoholpolitiken.
            </seg>
            <seg n="70eb62a4">
              Fru talman! Jag står bakom Vänsterpartiets reservationer, men
              för tids vinnande yrkar jag bifall endast till reservation 16.
            </seg>
          </u>
          <note type="speaker" n="a982487a">
            Anf. 160 HILLEVI ENGSTRÖM (m) replik:
          </note>
          <u who="hillevi_engstrom_6401e9" xml:id="i-6d1893af90e7696a-1" n="fd641c50">
            <seg n="ad9dc26a">
              Fru talman! När man ser betänkandet och de reservationer som
              finns blir man lite bestört. Vänsterpartiet har en reservation
              där de vill ha en kostnadsberäkning för kvinnovåldet. De vill
              få till stånd en utredning som med en vetenskaplig metod ska beräkna
              kostnaderna för mäns våld mot kvinnor. Jag tycker att det känns
              väldigt märkligt. Varför är den frågan så väldigt viktig i förhållande
              till alla de förslag som majoriteten föreslår, som handlar om
              forskning för att lära sig mer om varför män misshandlar kvinnor
              och vad man ska göra åt det med mera, med mera?
            </seg>
            <seg n="c0c28ef0">
              Det enklaste sättet att få reda på kostaderna för kvinnomisshandel
              är att besöka en akutmottagning, en socialjour, en kvinnojour
              eller att helt enkelt prata med något brottsoffer på ett annat
              sätt, eller att göra som jag gjorde en natt för inte så länge
              sedan. Jag åkte med en radiobil en hel natt. Då får man se det
              riktigt hemska kvinnovåld som finns.
            </seg>
            <seg n="ee734d99">
              Jag förstår inte varför det prioriteras att göra en vetenskaplig
              utredning om kostnaderna. Om det blir för dyrt ska vi då göra
              mindre, eller vad är skälet?
            </seg>
          </u>
          <note type="speaker" n="b9db2948">
            Anf. 161 ROLF OLSSON (v) replik:
          </note>
          <u who="rolf_olsson_2d3bf9" xml:id="i-1a92b8449e80d8bd-8" n="5d9dbe2d">
            <seg n="3411cc87">
              Fru talman! Hillevi Engström, nu är inte detta det enda förslag
              som vi lägger fram. Vi står bakom väldigt mycket av det som står
              här tillsammans med Socialdemokraterna och Miljöpartiet. Vi har
              också en annan reservation som jag yrkade bifall till.
            </seg>
            <seg n="bdcdd9fe">
              Detta är ett av många förslag som kan förbättra situationen för
              de kvinnor som är utsatta för våld och förebygga brott mot dessa
              kvinnor. Jag kan försäkra Hillevi Engström att jag under många
              år i mitt yrkesliv och på annat sätt har bevittnat hur besvärligt
              och orättfärdigt inte minst kvinnor har det ute i vårt samhälle.
              Det är inget okänt område för mig, utan jag har ymnighetshorn
              att hälla ur på det området. Icke förty måste det göras fortsatta
              kraftansträngningar för att minska brotten mot kvinnorna på alla
              plan.
            </seg>
          </u>
          <note type="speaker" n="49fd858e">
            Anf. 162 HILLEVI ENGSTRÖM (m) replik:
          </note>
          <u who="hillevi_engstrom_6401e9" xml:id="i-6d1893af90e7696a-2" n="fd641c50">
            <seg n="023dc1bd">
              Fru talman! Det håller jag absolut med om. Men jag kan inte begripa
              hur den här forskningen och de här kostnadsberäkningarna ska kunna
              leda till att man förebygger brotten. Jag tror att är alla överens
              om att de här brotten mot kvinnor kostar oerhört stora summor
              pengar för alla intressenter i samhället, för kvinnan själv, allra
              mest förstås, men även för sjukvård, kriminalvård, rättsväsendet
              och så vidare. Jag förstår inte hur du kan koppla ihop forskningen
              och utredningen med en minskning och ett förebyggande, som du
              säger, av våldet mot kvinnor. Varför är det så pass prioriterat
              att man väljer att skriva en reservation om det i stället för
              att stödja de reservationer som finns där det är mer konkreta
              åtgärder? Jag tänker till exempel på detta med forskning kring
              mäns våld mot kvinnor. Är inte det mer framgångsrikt för att minska
              brotten?
            </seg>
          </u>
          <note type="speaker" n="051ee254">
            Anf. 163 ROLF OLSSON (v) replik:
          </note>
          <u who="rolf_olsson_2d3bf9" xml:id="i-1a92b8449e80d8bd-9" n="5d9dbe2d">
            <seg n="9342445e">
              Fru talman! Som sagt är detta långtifrån vårt enda förslag. Det
              är långt ifrån vår enda ståndpunkt. Om Hillevi Engström har lyssnat
              på denna och andra debatter som har förts här i dag, förstår Hillevi
              Engström att vi har ett stort engagemang och många förslag. Vi
              står också tillsammans med majoriteten bakom en mängd förslag.
            </seg>
            <seg n="7ebbf041">
              Att vi har valt också den här reservationen är för att det skulle
              det är vi övertygade om visa omfattningen och allvaret på detta,
              som vi tycker, fortfarande lite dolda område. Det gäller att sätta
              fullt strålkastarljus på det här området, och då är kostnaderna
              ett väldigt effektivt sätt att åstadkomma det.
            </seg>
          </u>
          <note type="speaker" n="3e8a94ef">
            Anf. 164 KARIN GRANBOM (fp) replik:
          </note>
          <u who="karin_granbom_66795b" xml:id="i-de7b23855349f056-0" n="2c7e516a">
            <seg n="5a823dd9">
              Fru talman! I mitt anförande talade jag om de ideella krafternas
              ansvar för stöd till brottsoffer. Stat och kommun sviker inte
              sällan sitt ansvar, och långsiktigheten får då och då stryka på
              foten.
            </seg>
            <seg n="05126d33">
              Mot denna bakgrund skulle jag vilja ställa frågan vad som kommer
              att hända med vittnesstödsverksamheten. I mitt hemlän är det alltfler
              som inte vågar vittna. Vittnesstödjarna gör en fantastisk insats
              för dem som verkligen kommer till domstolen. Men den ekonomiska
              situationen för vittnesstödsverksamheten är oklar. Regeringen
              har anslagit medel fram till i sommar. Men vad händer sedan? Vet
              Rolf Olsson detta, och vad vill han ska hända? Hur ska kontinuiteten
              i vittnesstödsverksamheten kunna säkerställas?
            </seg>
          </u>
          <note type="speaker" n="9d06e699">
            Anf. 165 ROLF OLSSON (v) replik:
          </note>
          <u who="rolf_olsson_2d3bf9" xml:id="i-1a92b8449e80d8bd-10" n="5d9dbe2d">
            <seg n="2b6d75be">
              Fru talman! Jag vill naturligtvis understryka för Karin Granbom
              att också jag tycker att vittnesstödsverksamhet är något väldigt
              viktigt. Tyvärr måste jag erkänna att jag saknar kunskap om vad
              som kommer att hända på sikt. Jag är övertygad om att mina kolleger
              här har större kunskaper i just den här frågan. Också detta är
              tyvärr en fråga som jag måste förkovra mig i framöver.
            </seg>
          </u>
          <note type="speaker" n="644a1b0f">
            Anf. 166 KARIN GRANBOM (fp) replik:
          </note>
          <u who="karin_granbom_66795b" xml:id="i-de7b23855349f056-1" n="2c7e516a">
            <seg n="0cf182a9">
              Fru talman! Jag har full förståelse för det, men jag tyckte att
              det var väldigt viktigt att lyfta fram denna fråga eftersom läget
              är oklart just nu och stödet upphör i sommar.
            </seg>
            <seg n="34c9188b">
              Jag ville också lyfta frågan för att fler än Rolf Olsson ska
              tänka på den här situationen och förhoppningsvis återkomma med
              ett svar under våren. Vittnesstödsverksamheten gör en väldigt
              viktig insats för att brottsoffer och vittnen ska kunna känna
              sig trygga under en rättsprocess.
            </seg>
          </u>
          <note type="speaker" n="6da60fa4">
            Anf. 167 ROLF OLSSON (v) replik:
          </note>
          <u who="rolf_olsson_2d3bf9" xml:id="i-1a92b8449e80d8bd-11" n="5d9dbe2d">
            <seg n="70e65d01">
              Fru talman! Jag har absolut inga uppfattningar som avviker från
              Karin Granboms i den här frågan. Det här måste vi naturligtvis
              hitta lösningar på.
            </seg>
          </u>
          <note type="speaker" n="df0f7c7e">
            Anf. 168 JOHAN LINANDER (c):
          </note>
          <u who="johan_linander_68e9c1" xml:id="i-5d8de5bbe63a276f-2" n="c66a70aa">
            <seg n="9f8f4f1d">
              Fru talman! Jag vill börja med att säga att jag givetvis står
              bakom samtliga mina 14 reservationer och det särskilda yttrandet,
              men för tids vinnings skull ni har hört det förut väljer jag att
              yrka bifall enbart till reservation 18 punkt 23 angående brottsofferstatus
              för barn som bevittnar våld inom familjen. Men eftersom också
              Peter Althin har yrkat bifall till den lägger jag till reservation
              4 punkt 5 angående kostnader vid identitetsbyte.
            </seg>
            <seg n="2aaebd12">
              Att utsättas för brott är alltid en kränkning av den personliga
              integriteten. Vissa brott innebär en mindre kränkning, medan andra
              brott innebär en kränkning som brottsoffret tvingas att leva med
              resten av livet. En sak är dock gemensam för i princip alla brottsoffer,
              och det är att de vill att samhället ska göra vad det kan för
              att den som begått brottet ska ställas till ansvar och dömas till
              ett relevant straff.
            </seg>
            <seg n="e242fecf">
              Vi som riksdagsledamöter, som lagstiftare, har ett stort ansvar.
              Och är det något som medborgarna kräver av oss så är det att vi
              upprätthåller ett fungerande rättssamhälle. I detta rättssamhälle
              måste vi i större utsträckning utgå från brottsoffrets perspektiv.
              Det finns väldigt många olika sorters brottsoffer, men i dagens
              debatt tänker jag ägna mig åt en speciell kategori brottsoffer,
              nämligen hotade kvinnor med skyddad identitet.
            </seg>
            <seg n="5ac27cc3">
              I Sverige lever i dag nästan 10 000 personer under skyddad identitet.
              De allra flesta har en så kallad spärrmarkering för att den man
              som hotar kvinnan det är oftast kvinnor som är hotade av en man
              inte ska veta var kvinnan bor. Tyvärr fungerar inte detta så bra
              som det borde. Kvinnor utsätts för onödigt lidande på grund av
              myndigheters okunskap eller slarv. Det måste helt klart till åtgärder
              för att all personal på berörda myndigheter ska ha tillräckliga
              kunskaper för att kvinnornas säkerhet ska tryggas.
            </seg>
            <seg n="354aab15">
              Det finns dock en grupp kvinnor och barn som lever under ännu
              svårare omständigheter. Det är de ca 520 personer, varav 208 barn
              under 18 år, som lever med skyddad identitet och kvarskrivning
              i kombination. Jag hade ett långt samtal med en av dessa kvinnor
              i förra veckan. Det liv som hon beskrev att hon och hennes tre
              barn lever är i princip omöjligt att sätta sig in i. De lever
              under ett ständigt hot och med ständiga lögner för att inte avslöja
              sin identitet.
            </seg>
            <seg n="b89cdc14">
              Samhällets krav på identifikation i kombination med bristande
              förståelse gör att dessa personer inte kan arbeta, studera eller
              driva företag. De råkar dessutom ut för en mängd problem i sin
              vardag genom att de inte kan uppge sin identitet och för att de
              inte bor i den kommun där de är folkbokförda.
            </seg>
            <seg n="ed790ef6">
              Jag vill ge några exempel.
            </seg>
            <seg n="c598aaf0">
              De kan inte använda sjukvårdens högkostnadsskydd för läkaravgifter
              och medicin, eftersom det system som används kräver att man ska
              lämna sitt personnummer och kan inte garantera att personuppgifter
              och bostadsort skyddas.
            </seg>
            <seg n="495d3e07">
              De kan inte få ut någon sjukreseersättning eftersom de då måste
              ange sin bostadsadress. Den förlängda postgången genom skattemyndigheten
              gör att de får ständiga förseningsavgifter på sina räkningar.
              En grej som kanske är liten men som tog mig ganska hårt är att
              barnen, i det här fallet en kille, kan vara med och träna fotboll
              men aldrig spela match. På laguppställningen måste det skrivas
              namn och personnummer.
            </seg>
            <seg n="9783e0c2">
              Barnen kan inte ha terminskort till bussen eftersom namn och
              skola måste stå på kortets baksida. Enligt bussföretaget finns
              det inga undantag där. De kan inte ha bibliotekskort. De kan inte
              prenumerera på tidningar. De kan inte handla på avbetalning. De
              kan inte ha kundkort eller rabattkort. De kan inte handla på postorder
              eller via nätet.
            </seg>
            <seg n="94663430">
              När den kvinna som jag pratade med ansökte om extra socialbidrag
              för de extra kostnader som den skyddade identiteten och kvarskrivningen
              leder till uppmuntrade socialtjänsten henne att söka bidrag från
              stiftelser och fonder. Visst finns det stiftelser och fonder som
              kan ge bidrag till de här kvinnorna. Men när de söker bidrag måste
              de ju uppge sin identitet. Så det gick inte heller.
            </seg>
            <seg n="ecc91de8">
              Även om det är oerhört jobbigt att byta identitet måste det bli
              lättare. De skulle kunna leva ett mer normalt liv om de fick byta
              identitet helt. De har fått avslag på sina ansökningar. Och de
              är inte ensamma. Eftersom det är dyrt och kostnaderna ska tas
              från polisens ordinarie anslag får de flesta nej till att byta
              identitet. Det är allt annat än rimligt att polisens resursbrist
              ska innebära att de här personerna inte får en ny chans att börja
              om sina liv. Här måste vi ha en förändring.
            </seg>
            <seg n="c31132e0">
              Fru talman! Jag vill också använda en liten del av min tid till
              att tala om barn som indirekta brottsoffer. Vi har hört lite om
              det tidigare i dag. Barn som upplever när pappa slår mamma lider
              undantagslöst en psykisk skada. Det är omöjligt att tänka sig
              att ett barn som ser att pappa slår mamma inte blir negativt påverkat
              av det. Det är viktigt av flera anledningar att dessa barn juridiskt
              ses som brottsoffer. Det är viktigt dels för att de ska kunna
              föra talan om skadestånd i brottmålsprocesser, dels för att de
              ska kunna få brottsskadeersättning. Men framför allt är det viktigt
              av respekt för barnen.
            </seg>
            <seg n="45c5cf4d">
              Vi lagstiftare kan inte säga att vi förstår att barnet lidit
              psykisk skada och samtidigt säga att våldsutövaren inte begått
              något brott mot barnen. Det skulle också vara en tydlig signal
              till de män som slår barnens moder: Ni begår inte bara ett allvarligt
              brott mot kvinnan som ni slår utan ni begår också ett brott mot
              barnet som ser och hör vad som händer.
            </seg>
            <seg n="b1bdda18">
              Jag tror att jag avslutar med det eftersom mycket har sagts tidigare
              och klockan går.
            </seg>
          </u>
          <note type="speaker" n="e4fb6f34">
            Anf. 169 LEIF BJÖRNLOD (mp):
          </note>
          <u who="leif_bjornlod_8cb7a2" xml:id="i-3c5bcafeffd750f4-4" n="3beb8e2e">
            <seg n="67393ba3">
              Fru talman! Vi har från Miljöpartiets sida ett fåtal reservationer
              och ett par särskilda yttranden. Jag ska bara kort nämna att vi
              är med och stöder den reservation som handlar om en kortare handläggningstid
              för barnmisshandel. Det finns flera skäl. Det är barnets väl som
              måste vara det klart viktigaste i det här fallet. Barns minne
              är kort. Om inte barnen känner att just deras traumatiska situation
              behandlas snabbt tror jag att det kan få bestående verkningar
              som kan leda till barnmisshandel en generation senare. Jag tror
              att detta är väldigt viktigt.
            </seg>
            <seg n="f15f4489">
              Vi har också en reservation som handlar om omplacering av poliser
              och handläggare som har begått, eller blivit dömda för, brott.
              Det är ju så att det har inträffat ett fall. Det uppfattades som
              väldigt stötande. Många människor reagerade på detta. Nu har man
              ju lovat att se över saken, och vi hoppas att vi kommer fram till
              ett bra resultat.
            </seg>
            <seg n="bb3915ac">
              När det gäller rättsintygen hade vi också en lång diskussion,
              men vi har sedan dess fått en redogörelse från RMV om att man
              har kunnat klara av sin rekrytering. Man har fått fram läkare.
              Men fortfarande finns det behov av vidareutbildning bland de andra
              läkare som ska kunna utfärda dessa rättsintyg. Därför står vi
              kvar vid reservation nr 13, och det är den jag yrkar bifall till
              i det här fallet.
            </seg>
            <seg n="09fe1461">
              Vi har ytterligare en reservation som handlar om möjligheter
              att hämta egendom i sin bostad. Det står kvinnor i överskriften.
              Men i vår motion står det kvinnor och män. Jag tillhör, fru talman,
              det underliga parti som inte är ett feministparti. Jag har aldrig
              anklagat mig själv för att vara feminist. Jag är nämligen definitivt
              för jämställdhet och vill ha en helt annan relation mellan människor.
              Inte desto mindre inser jag naturligtvis att vi har patriarkala
              traditioner kvar i det här samhället. Jag känner mig inte som
              en så typisk bärare av det, men jag är medveten om att det finns
              i min kulturbakgrund också. När det gäller möjligheten för människor
              att kunna hämta egendom i sin bostad eller före detta bostad kan
              det faktiskt behövas skydd av ordningsmakten. Därför tycker vi
              att detta är en vettig reservation att lyfta upp.
            </seg>
            <seg n="260b4201">
              Vi har dessutom ett par särskilda yttranden. Vi har ett särskilt
              yttrande när det gäller polisens rutiner vid besöksförbud. Det
              har ju tidigare talare tagit upp här i talarstolen. Rikspolisstyrelsen
              har fått i uppdrag att se över de här rutinerna och de riktlinjer
              som gäller. Vi hoppas att vi når ett bra resultat.
            </seg>
            <seg n="ec3a21bb">
              Vi har vidare ytterligare ett särskilt yttrande, och nu kommer
              jag väl att vara lite utmanande. Det handlar om misshandel av
              importerade kvinnor. Jag använder ordet importerade av det enkla
              skälet att det är precis på det sättet som brottsförövarna ser
              på dessa kvinnor. De ser dem som objekt som man kan hämta i andra
              delar av världen, ta hit, bruka, eller missbruka, under en kortare
              eller längre tid och sedan skicka ut.
            </seg>
            <seg n="23dd5d9c">
              Jag tycker att det här är något av det mest stötande som jag
              dessvärre har fått bli åsyna vittne till. Det behövs ett strängt
              straff. Det behövs naturligtvis en möjlighet att få dessa män
              att inse vad det är de gör. Jag kan inte betrakta detta som ett
              normalt mansbeteende. Jag ser det alltså som störda människor
              som behöver ha denna hjälp.
            </seg>
            <seg n="83aab81d">
              Jag tycker att det är viktigt att vi sätter fokus på det här
              problemet, för det är tydligen mer omfattande än jag trodde. Jag
              trodde att det handlade om enstaka exempel, men det finns faktiskt
              flera. Därför vill jag bara nämna detta särskilda yttrande. Jag
              tycker att det känns som en synnerligen angelägen fråga.
            </seg>
          </u>
          <note type="speaker" n="17810941">
            Anf. 170 HILLEVI ENGSTRÖM (m) replik:
          </note>
          <u who="hillevi_engstrom_6401e9" xml:id="i-6d1893af90e7696a-3" n="fd641c50">
            <seg n="4cdeb427">
              Fru talman! Det som Leif Björnlod avslutade med håller jag med
              om. Det är oerhört allvarligt med de män som importerar kvinnor
              och misshandlar dem. Det finns även regler i utlänningslagen och
              sådant som gör att de här kvinnorna kanske inte ska få komma till
              Sverige när mannen som de ska ansluta sig till är en kvinnomisshandlare.
              Där håller jag verkligen med om allvaret.
            </seg>
            <seg n="7a4a849c">
              Någonting som förbryllar mig lite grann är Leif Björnlods reservation
              nr 23. Han vill att det ska vara skydd för kvinnor och män när
              de ska hämta sin egendom. Det är lite intressant. Man kan vända
              på det och tänka: Man undrar vilken man det skulle vara som på
              grund av hot och misshandel tvingas lämna sin bostad och inte
              vågar återvända. Det är väl mest kvinnor det handlar om.
            </seg>
            <seg n="d1e24671">
              Det är viktigt att de får komma och hämta sina saker. Men när
              det nu är så viktigt så undrar jag, Leif Björnlod: Varför kan
              du inte stödja de övriga förslagen, till exempel att skärpa straffen
              för de män som överträder ett besöksförbud? Är inte det mer verkningsfullt
              för att kvinnan ska känna sig trygg och säker än att reservera
              sig och säga att det är viktigt att de får komma och hämta sina
              saker i lugn och ro. Jag skulle bara vilja veta hur du resonerar
              i fråga om besöksförbuden.
            </seg>
          </u>
          <note type="speaker" n="d5e5a2cf">
            Anf. 171 LEIF BJÖRNLOD (mp) replik:
          </note>
          <u who="leif_bjornlod_8cb7a2" xml:id="i-3c5bcafeffd750f4-5" n="3beb8e2e">
            <seg n="27320828">
              Fru talman! För att börja med det vi inledde med, att hämta sina
              saker, kan jag tala om för dig att känner till ett fall då en
              man inte fick tillgång till huset för att frun låste. Han var
              snäll. Han ville inte bråka. Han ville hämta sina vapen. De förvarades
              nämligen uppspikade på en vägg.
            </seg>
            <seg n="7859a1e4">
              Han fick inte det. Han fick däremot ett åläggande att skaffa
              sig ett vapenskåp, men han kom inte åt vapnen. Jag tror att det
              finns många sådana lite underliga fel i det hela.
            </seg>
            <seg n="4510458c">
              När det gäller att skärpa straffen för personer som bryter mot
              besöksförbuden vill jag säga att jag tycker att det är mycket
              viktigt att besöksförbuden respekteras. Det är därför vi ser med
              viss förhoppning på det uppdrag som Rikspolisstyrelsen har fått.
              Jag hoppas att vi därmed kan lösa det hela.
            </seg>
            <seg n="859a1b6e">
              Jag kan inte svara lättvindigt och säga att vi höjer straffen
              och att problemet därmed försvinner. Jag tror inte att problemet
              ligger i straffets längd. Jag tror att problemet är av annan karaktär.
            </seg>
          </u>
          <note type="speaker" n="45cec50f">
            Anf. 172 HILLEVI ENGSTRÖM (m) replik:
          </note>
          <u who="hillevi_engstrom_6401e9" xml:id="i-6d1893af90e7696a-4" n="fd641c50">
            <seg n="df183772">
              Fru talman! När det gäller besöksförbuden handlar det ju många
              gånger om dokumenterat farliga män som är dömda för brott mot
              den kvinna som besöksförbudet avser. Ändå bryter den här personen
              mot besöksförbudet gång efter gång. Det finns personer som till
              och med slutar att anmäla detta därför att det inte leder någonvart.
            </seg>
            <seg n="ea24cac1">
              Är det inte viktigt att man skärper straffet? Här är det ju inte
              fråga om att de inte vet vad det handlar om. Vi tycker att det
              måste till en skärpning likaväl som att man i vissa fall skulle
              kunna pröva elektronisk fotboja för de män som är ålagda besöksförbud
              för att trygga kvinnan så att hon inte ska leva i skräck för att
              han ska komma och ta henne.
            </seg>
          </u>
          <note type="speaker" n="df162470">
            Anf. 173 LEIF BJÖRNLOD (mp) replik:
          </note>
          <u who="leif_bjornlod_8cb7a2" xml:id="i-3c5bcafeffd750f4-6" n="3beb8e2e">
            <seg n="dbf2380b">
              Fru talman! Om jag ska välja mellan de två åtgärder som du har
              föreslagit, Hillevi, så väljer jag fotbojan. Jag tror inte att
              ett höjt straff på något sätt skulle hindra de här männen från
              att bete sig på det sätt som de gör. Jag ser inte någon lösning
              på brotten med bara högre straff. Jag tror att det är andra problem
              det handlar om.
            </seg>
          </u>
          <note type="speaker" n="d13dd509">
            Anf. 174 ELISEBEHT MARKSTRÖM (s):
          </note>
          <u who="elisebeht_markstrom_68d5bd" xml:id="i-7603806fbfc5db13-0" n="614f3c22">
            <seg n="d0e1ea4e">
              Fru talman! Det är så härligt att det just i de här debatterna
              alltid är ett sådant engagemang och att det är alldeles ärligt.
              Jag känner så, och jag ser det på motionerna.
            </seg>
            <seg n="065715b5">
              Som vanligt avslår vi ju motionerna, men man kan tillägga att
              i de allra flesta motioner i just det här betänkandet tar man
              upp sådant som redan är på gång, det utreds redan och det finns
              redan. Trygghetspaket finns redan, Peter Althin. Det är inget
              att skriva regeringen på näsan att det behövs fler trygghetspaket.
              En rad saker som ni har tagit upp finns redan. Inte på någon punkt,
              såvitt jag kan dra mig till minnes, avslår vi för att vi anser
              att det i sak är ett felaktigt förslag.
            </seg>
            <seg n="f3809cd0">
              Det mesta ni skriver om, mina vänner, är sådant som ni skrev
              om förra året och kanske året dessförinnan också. Det gör ingenting.
              Det är bra. Vi behöver hålla den här grytan kokande. Man ska inte
              se det som att det inte har någon betydelse. Det är självklart
              att det har det.
            </seg>
            <seg n="35faaafe">
              Det är så mycket som är sagt här som jag skulle velat kommentera
              direkt från bänken, men det kan man ju inte tillåta sig att göra.
              Jag ska försöka hålla mig till mitt anförande och väva in kommentarer
              där jag ser att det kan passa. I de frågor där ni inte har fått
              svar från mig tar jag gladeligen emot repliker senare.
            </seg>
            <seg n="c53fa9b2">
              Huvudpunkten för hela verksamhetsområdet är ju att vi helst av
              allt skulle vilja slippa utsättas för brott. Vi vill att inte
              att någon av oss någonsin ska utsättas för brott. Men det är ju
              en dröm. Det är ingenting som någon av oss kommer att uppleva.
            </seg>
            <seg n="df32523e">
              När det nu ändå är så att människor drabbas av brott är det samhällets
              uppgift att för det första finna och lagföra den person som gjort
              sig skyldig till brott och för det andra att försäkra brottsoffret
              om att han eller hon får stöd, skydd och hjälp så att skadan av
              brottet blir så liten som möjligt.
            </seg>
            <seg n="b786be59">
              De senaste ganska många åren har arbetet med att stärka just
              brottsoffrens ställning varit en prioriterad fråga både för regeringen,
              riksdagen, partierna och genom myndighetsuppdrag också för de
              myndigheter som har att jobba med detta. Det är flera stora utredningars
              förslag som har lagts på riksdagens bord. Nu skulle jag vilja
              vända mig till Karin Granbom, men jag ser att hon inte är kvar.
            </seg>
            <seg n="99ccde3c">
              Det är utredningar som har tagit sin tid, naturligtvis. Vi har
              Kvinnofridsutredningen. Kvinnovåldskommissionen som leddes av
              Brita Bjelle på uppdrag av den borgerliga regeringen i början
              av 1990-talet jobbade ju i flera år med att kartlägga och se över
              hur det såg ut i Sverige just när det gällde kvinnors rätt till
              frid. Så småningom landade man i ett stort antal förslag. En del
              var lagförslag, andra var rena myndighetsuppdrag som det så småningom
              fattades beslut om här i riksdagen att genomföra. Det var inte
              förrän 1998. Då hade det ju gått sex sju år, mina vänner. Det
              är så lång tid det tar när man ska ändra lagar och styra om.
            </seg>
            <seg n="66be7c46">
              Om Karin Granbom hade varit kvar i salen hade jag kunnat berätta
              för henne vad det är som har hänt. Karin Granbom sade att det
              är tio år sedan Socialdemokraterna lovade att det nu skulle hända
              något på det här området. Om det är på något område som det har
              hänt något är det på just det här området. Den verklighetsbeskrivning
              som Karin Granbom gav är på inget sätt sann, utan det har hänt
              en hel del.
            </seg>
            <seg n="22f88f70">
              En annan sak som har hänt är att Brottsoffermyndigheten har inrättats.
              Den har verkat i ungefär tio år nu. Den har en mängd uppdrag som
              allihop syftar till att stärka brottsoffrens rättigheter och ta
              till vara behov och se till deras intressen. Vittnesstöd, som
              Karin Granbom också nämnde, organiseras ju via Brottsoffermyndigheten
              och brottsofferjourerna. Det är ett arbete som är i full gång.
              Det ska vara slutfört i slutet av det här året. Då ska det finnas
              på alla tingsrätter och alla hovrätter. Jag förstår inte kritiken
              att detta skulle ta slut i sommar. Det är ju tvärtom. Det är nu
              det stora arbetet börjar för nu har man utbildat stödpersoner.
              De finns på tingsrätterna och på hovrätterna.
            </seg>
            <seg n="d1ac4351">
              Regeringen arbetar med en nationell handlingsplan för skydd av
              bevispersoner. Alla har kanske inte hunnit se den ännu, men den
              är på gång. Där hoppas jag att just den grupp som Johan Linander
              talade om kommer att kunna inrymmas. De personer som har varit
              utsatta för grova brott och som är att betrakta som bevispersoner
              och behöver det här väldigt särskilda skyddet ska omfattas av
              ett alldeles särskilt program som ännu inte är satt i sjön. Jag
              hoppas att det för allt i världen kommer att fungera. Den beskrivning
              Johan Linander gav av kvinnornas situation är helt korrekt.
            </seg>
            <seg n="74d824b7">
              Kvinnofridsreformen, som vi talade om, utvärderas just nu. Vi
              fick tilläggsuppdrag förra veckan genom beslut här i kammaren.
              Det arbetet är på gång.
            </seg>
            <seg n="543f4ce6">
              Rikskvinnocentrum i Uppsala förbereds för att ombildas till ett
              nationellt institut som ska vara kunskapssamlande faktor när det
              gäller just våld mot kvinnor. Det ska också intressera sig för
              barnen och de män som är inblandade i hela den här problematiken.
              Det är ett arbete som utreds just nu. Det ska vara klart under
              det här året. Det är faktiskt ett stort antal miljoner avsatta
              för det i budgeten.
            </seg>
            <seg n="11b7271f">
              Den här kammaren har i två steg förtydligat kommunernas ansvar
              när det gäller brottsoffer. När det gäller misshandlade kvinnor
              skrev vi 1998, för tre år sedan, in att kommunerna har ansvar
              för att se till att brottsoffer och deras anhöriga får det stöd
              de behöver. Dessvärre har det inte blivit någon succé i kommunerna
              ännu. Där behöver vi verkligen göra något. Det är just där unga
              brottsoffer kommer in.
            </seg>
            <seg n="b4a6c969">
              I betänkandet finns redogjort för ett antal kommuner där just
              stödverksamhet för unga brottsoffer håller på att byggas upp.
              Det är ingenting som regeringen har i sin hand. Man har givit
              möjligheter och skyldigheter när det gäller detta. Sedan ligger
              det på kommunerna, på polis och andra. Jag tror att vi så att
              säga får rikta det åt ett annat håll.
            </seg>
            <seg n="6fd4214e">
              Jag hade tänkt att också lite grann ta upp det som vi talade
              om tidigare i dag, nämligen att det känns väldigt angeläget när
              det gäller brottsoffer att säkerställa att ingen målsägande ska
              riskera att kränkas i rätten genom att till exempel åhörare beter
              sig hotfullt eller att en försvarare tillåts att ställa ovidkommande
              frågor eller fälla förnedrande kommentarer till brottsoffer utan
              att domaren, och för all del nämndemännen, reagerar och säger
              ifrån.
            </seg>
            <seg n="2664bd89">
              Regeringen formulerade förra året i sin skrivelse Jämt &amp; ständigt
              att utmaningen i jämställdhetsarbetet är att förändra kvinnors
              och mäns kvalitativa rättigheter och möjligheter. För att lyckas
              med det måste vi synliggöra rådande könsmaktsordning och angripa
              de strukturer som upprätthåller den. Det har Rolf Olsson varit
              inne på.
            </seg>
            <seg n="7254557e">
              Det känns oerhört angeläget att anta den utmaning som Anastasia
              Swärd Lindblom framför i sin studentuppsats, och som också professor
              Christian Diesen har skrivit om, nämligen att på allvar undersöka
              vilka grundläggande attityder hos polis och åklagare som gör att
              det till och med så att säga smittar av sig rakt in i rättsväsendet
              så att kvinnor inte får sin rätt prövad. Det tycker jag är angeläget
              att få sagt.
            </seg>
            <seg n="32e98190">
              Jag hoppas att jag får frågor om barn som brottsoffer eftersom
              jag har talat för länge och inte hinner ta upp det. Jag ska då
              återkomma till det.
            </seg>
          </u>
          <note type="speaker" n="acb3aa53">
            Anf. 175 JOHAN LINANDER (c) replik:
          </note>
          <u who="johan_linander_68e9c1" xml:id="i-5d8de5bbe63a276f-3" n="c66a70aa">
            <seg n="c072ef1b">
              Fru talman! Jag vill börja med att säga att jag tycker att Elisebeht
              Markström är väldigt kunnig på detta område och ger ett intryck
              av stort engagemang. Men icke förty, som Rolf Olsson uttryckte
              det tidigare, vill jag komma med en del kritik.
            </seg>
            <seg n="b835b79b">
              Elisebeht Markström säger att det tar sex sju år att ändra lagar.
              Även om jag riskerar att låta som Leif Björnlod eller någon annan
              miljöpartist vill jag säga att det är konstigt att EU och Sverige
              kan ändra terroristlagar på ett fåtal månader, eller åtminstone
              ett till två år. Det handlar om stora och viktiga lagar i hela
              Europa. Men varför måste det ta sex sju år att ändra lagar i Sverige?
              Jag får inte riktigt ihop det.
            </seg>
            <seg n="e8607bb8">
              Jag vill också fråga Elisebeht Markström om hon anser att kvinnor
              som är hotade av män som har besöksförbud ska vara nöjda med dagens
              situation. Det är inte så länge sedan vi behandlade en proposition
              angående besöksförbud. Då avslog Elisebeht Markström och övriga
              socialdemokrater, vänsterpartister och miljöpartister förslag
              angående automatisk häktningsgrund vid överträdelse av besöksförbudet,
              elektronisk övervakning, alltså fotboja, vid besöksförbud när
              det handlar om allvarliga hot, och ni avslog också en straffhöjning
              vid överträdelse av besöksförbud. Jag tycker att det är fullt
              rimligt att medvetna överträdelser av besöksförbud ska ha samma
              straffvärde som ett olaga hot eftersom det är på det sättet som
              det upplevs av kvinnan. Överträdelsen är som ett hot oavsett om
              ett hot uttrycks just då. Jag hoppas att Elisebeht Markström förstår
              vad jag menar.
            </seg>
          </u>
          <note type="speaker" n="21b6c959">
            Anf. 176 ELISEBEHT MARKSTRÖM (s) replik:
          </note>
          <u who="elisebeht_markstrom_68d5bd" xml:id="i-7603806fbfc5db13-1" n="614f3c22">
            <seg n="8b9603ca">
              Fru talman! Jo, det tar faktiskt så många år. Om jag inte minns
              alldeles galet tillsattes just Kvinnofridsutredningen 1992, den
              lade fram sitt betänkande 1995, och vi fattade beslut 1998. Då
              gjorde man i och för sig en väldigt grundlig utredning över hur
              det såg ut i landet. Man tillfrågade kvinnojourer och alla som
              hade med saken att göra. Det behöver naturligtvis inte ta fullt
              så många år i alla lägen, det inser jag. Men det tar tid, särskilt
              om det handlar om sådana områden där det handlar om att man först
              måste se efter hur det ser ut och där det finns en massa påståenden
              som man så att säga måste sy ihop. Sedan knyter man ihop detta
              i lagförslag, men framför allt i myndighetsuppdrag som alla syftar
              till att förbättra metoder och se till att värderingar och attityder
              i dessa myndigheter förändras så att de blir mer feministiska,
              skulle man kunna säga.
            </seg>
            <seg n="1b79bdc0">
              Så länge det finns en enda hotad kvinna eller ett hotat barn
              i detta land som inte känner att de har det skydd och det stöd
              som de har rätt till kan ju ingen vara nöjd. Men jag tror inte
              att vi kommer att uppleva att ingen känner sig hotad, därför att
              den som vill någon illa hittar alltid möjligheter. Uppfinningsrikedomen,
              Johan Linander, kan jag berätta om i flera timmar från mina erfarenheter
              på kvinnojourerna och hur det ser ut när en man försöker att få
              tag i sin före detta kvinna och barnen. Det är hisnande, det kan
              jag tala om.
            </seg>
            <seg n="4ac08802">
              Men jag tror inte heller, i likhet med Rolf Olsson, att det handlar
              om strängare straff vid överträdelse av besöksförbud. Utan vad
              det handlar om är ungefär vad som sades i Kvinnofridsprogrammet,
              nämligen att polisen ska utveckla metoder så att man ordentligt
              kan åtgärda överträdelser omedelbart. Och det är redan i dag häktningsgrundande,
              så det behöver vi inte ändra.
            </seg>
          </u>
          <note type="speaker" n="bac6c17a">
            Anf. 177 JOHAN LINANDER (c) replik:
          </note>
          <u who="johan_linander_68e9c1" xml:id="i-5d8de5bbe63a276f-4" n="c66a70aa">
            <seg n="8c75b9a0">
              Fru talman! Jag måste uppfatta Elisebeht Markström som att hon
              tycker att direktiv och ramlagar inom EU tas för snabbt. Eftersom
              hon inte tyckte att de svenska lagarna tog för lång tid måste
              det vara så att direktiven och ramlagarna tas alldeles för snabbt.
            </seg>
            <seg n="870988f1">
              Vidare säger Elisebeht Markström att de män som vill skada sin
              kvinna hittar möjligheter. Ja, så är det. Men då måste vi som
              lagstiftare försöka hitta åtgärder som hindrar dessa män från
              att nå fram till sitt syfte att skada kvinnan. Tror inte Elisebeht
              Markström att en fotboja faktiskt skulle hjälpa? Så fort en överträdelse
              sker skulle i så fall kvinnan få en signal och förhoppningsvis
              också polisen. Nog skulle det hjälpa? Men ändå säger ni nej till
              det.
            </seg>
          </u>
          <note type="speaker" n="664f4792">
            Anf. 178 ELISEBEHT MARKSTRÖM (s) replik:
          </note>
          <u who="elisebeht_markstrom_68d5bd" xml:id="i-7603806fbfc5db13-2" n="614f3c22">
            <seg n="0e7e5617">
              Fru talman! Vi har inte sagt nej till fotboja. Det som vi har
              sagt är att tekniken i dag inte är så säker att det känns särskilt
              tryggt att lansera en fotboja, alltså ett elektroniskt larm. Jag
              har lanserat idén att det vore mycket bättre att ha ett larm på
              mannen som har besöksförbud så att det tjuter om honom när han
              kommer tillräckligt nära den plats där han inte får vara. Annars
              har idén varit att det ska larma hemma hos kvinnan eller hos offret,
              och sedan ska polisen komma och så vidare. Men BRÅ och Rikspolisstyrelsen
              har konstaterat att med de metoder som man då hade jag vet inte
              om man har undersökt detta under det senaste halvåret ville man
              inte introducera detta eftersom det antagligen skulle skapa en
              falsk trygghet för offret som ingen människa på jorden egentligen
              skulle vara betjänt av, därför att det helt enkelt inte fungerar
              så säkert som det behöver göra. Det är förklaringen. Vi är inte
              emot elektroniskt larm, men vi anser att man ännu inte har hittat
              en bra teknik.
            </seg>
            <seg n="0869dd48">
              Jag vill också passa på att yrka bifall till förslaget i utskottets
              betänkande och avslag på alla reservationer. Jag glömde det.
            </seg>
            <seg n="23611b2c">
              Jag hade hoppats att Johan Linander skulle ta upp frågan om barn
              som brottsoffer. Men jag har en halv minut på mig. Då skulle jag
              vilja säga något om ett yrkande i en av reservationerna om att
              barn skulle kunna få brottsskadeersättning. Utskottet har redovisat
              att ett sådant arbete pågår på departementet. Det handlar alltså
              lite grann om att slå in redan öppna dörrar, Peter Althin, när
              det sägs att det borde vara möjligt. Det är precis det som man
              jobbar med. Man jobbar också med frågan om huruvida socialtjänstlagen
              behöver förtydligas. Kopplat till detta måste man också garantera
              barnen skydd, stöd och behandling. Det är ingen som blir gladare
              av att få 5 000 kr på banken om man sedan inte får någon hjälp,
              utan detta måste kopplas ihop med ett starkare ansvar för kommunerna.
            </seg>
          </u>
          <note type="speaker" n="39891165">
            Anf. 179 HILLEVI ENGSTRÖM (m) replik:
          </note>
          <u who="hillevi_engstrom_6401e9" xml:id="i-6d1893af90e7696a-5" n="fd641c50">
            <seg n="6b20d5fc">
              Fru talman! Jag kan inte låta bli att ta upp frågan om elektronisk
              fotboja, även om jag inte hade tänkt att göra det. Den tekniken
              används ju i en massa andra sammanhang. Och jag har fått uppgift
              om att man på en meter när kan mäta var denna person har befunnit
              sig. Tanken är att det ska gå en signal både till polisen och
              till kvinnan. Då blir det också någon form av bevisning att denna
              man de facto har överträtt besöksförbudet. Fotboja används också
              för brottslingar som avtjänar straff. Då tycker vi att det är
              en säker och utvecklad metod. Det skulle jag gärna vilja få en
              kommentar om.
            </seg>
            <seg n="7ffcdf90">
              Det jag tänkte ta upp är forskning om mäns våld mot kvinnor.
              Vi blir ofta anklagade för att vi står för att vi ska ha skärpta
              straff och sådana saker. Men det är också viktigt att få reda
              på mer om varför våldet fortsätter. Vad är det som ligger bakom,
              och hur ska vi hantera det? Det gäller både innan det begås något
              brott och också hur man ska behandla män som misshandlar. Det
              finns väldigt lite av substans i betänkandet om vad majoriteten
              tycker i det avseendet. Där skulle jag vilja se lite mer innehåll
              och åsikter.
            </seg>
            <seg n="3aac359c">
              Den andra frågan jag har handlar om riskbedömning vid partnervåld.
              Jag har haft nöjet att tala med Henrik Belfrage som har utarbetat
              SARA-metoden som är ganska enkel. Det är en mall man använder.
              Man ser efter vilka risker som finns för att en person ska återfalla
              i brott av den här typen. Är det inte viktigt att den metoden
              sprids och genomförs på olika polismyndigheter?
            </seg>
            <seg n="e15f9b9d">
              Jag tycker inte att det har hänt så mycket i praktiken. Det har
              hänt mycket på lagstiftningsområdet. Men det har inte kommit ut
              till dem som i praktiken ska hantera det. Det är framför allt
              de två frågorna som jag vill ställa. Det är forskningen och riskbedömningen,
              SARA-metoden eller andra liknande metoder, som jag skulle vilja
              höra vad Elisebeht Markström har för uppfattning om.
            </seg>
          </u>
          <note type="speaker" n="ffa9b5c4">
            Anf. 180 ELISEBEHT MARKSTRÖM (s) replik:
          </note>
          <u who="elisebeht_markstrom_68d5bd" xml:id="i-7603806fbfc5db13-3" n="614f3c22">
            <seg n="46fe1d4a">
              Fru talman! Redan i kvinnofridsbeslutet år 1998 står det att
              man måste ägna frågan om forskning av mäns våld mot kvinnor en
              större uppmärksamhet. Det finns en del sådant gjort även om vi
              alls inte ligger i framkant, det ska erkännas. Där behöver vi
              göra väldigt mycket mer. Vi behöver över huvud taget veta mer
              både om männen och om barnen. Kvinnorna vet vi ganska mycket om.
              Det behöver vi kanhända egentligen inte forska så mycket om.
            </seg>
            <seg n="3e96b466">
              Kriminalvården har ett uppdrag att ha programverksamhet. Det
              har den först nu satt i sjön på fyra anstalter. Det bygger just
              på kunskap om hur våldsamma män tänker och reagerar. Man har ett
              program för att arbeta med det. Forskningen ska också syfta till
              att åstadkomma åtgärder och hitta metoder för att kunna göra någonting
              åt saken.
            </seg>
            <seg n="982d5b6a">
              Jag vet att man i många kommuner har samverkan där männen kan
              gå någonstans och få stöd och hjälp, behandling, vård eller samtal.
              Kvinnan går till kvinnojouren, och barnen går i bästa fall till
              barngruppsverksamheter. Det finns en del på gång. Men jag håller
              med om att forskningen måste utvecklas. Det är viktigt att Brottsoffermyndigheten
              har det på sitt bord. Vi får se vad den nya institutionen Rikskvinnocentrum
              kan åstadkomma.
            </seg>
            <seg n="740b070d">
              När det gäller riskbedömning och SARA-modellen finns det ingenting
              som hindrar att man ute på polismyndigheterna i dag applicerar
              en sådan metod. Det finns fler än en metod att använda. Detta
              är en av dem. Det är helt nödvändigt med hot- och riskbedömning.
              Det står också i regleringsbreven för polismyndigheterna att det
              är något som man ska arbeta med så att man kan föruträkna hur
              en man kommer att bete sig.
            </seg>
          </u>
          <note type="speaker" n="adefcf37">
            Anf. 181 HILLEVI ENGSTRÖM (m) replik:
          </note>
          <u who="hillevi_engstrom_6401e9" xml:id="i-6d1893af90e7696a-6" n="fd641c50">
            <seg n="ebae329c">
              Fru talman! Det finns möjlighet att använda det. Men det skulle
              vara viktigt om det kunde ske ett tillkännagivande på ett tydligt
              sätt om dessa frågor.
            </seg>
            <seg n="fb18936d">
              Jag var ute och åkte radiobil för ett par veckor sedan. Det är
              inte mycket som har hänt på 20 år. Vi besökte flera misshandlade
              kvinnor som fick frågan: Vill du anmäla? Då hade mannen tagit
              strypgrepp och hon hade inte kunnat prata. Då tänkte jag: Nu ska
              jag vara tyst, men har det inte hänt mer på 20 år? Det behöver
              bli tydliga rutiner. Det fungerar tyvärr inte riktigt som det
              är tänkt och som vi skulle vilja.
            </seg>
            <seg n="fe3aa949">
              Jag vill göra en reflexion. Det gäller kvinnojourer. Jag är själv
              aktiv i en. Men jag undrar om det inte är kontraproduktivt med
              att det är många kvinnor som engagerar sig i dessa frågor. Om
              det var lika många män som såg dessa brottsoffer och lyssnade
              på deras berättelser tror jag att det skulle hänt mycket mer än
              vad som görs i dag.
            </seg>
            <seg n="42476eec">
              Vi har egentligen inte så olika uppfattning i sak. Men det går
              väldigt sakta. Det är viktigt att vi ledamöter i denna kammare
              säger, tycker och beslutar. Vi kan inte förlita oss på att någon
              annan ska göra det jobbet åt oss.
            </seg>
            <seg n="9aefda00">
              Om det nu finns metoder för riskbedömning, till exempel SARA-metoden,
              vad ska vi göra om de inte används ute på polismyndigheterna?
              Hur ska vi tackla den problematiken om vi inte kan göra ett kraftfullt
              uttalande från riksdagen?
            </seg>
          </u>
          <note type="speaker" n="9b89d148">
            Anf. 182 ELISEBEHT MARKSTRÖM (s) replik:
          </note>
          <u who="elisebeht_markstrom_68d5bd" xml:id="i-7603806fbfc5db13-4" n="614f3c22">
            <seg n="4a2d83e2">
              Fru talman! Det är många frågor på två minuter att svara på.
            </seg>
            <seg n="f3c6e7de">
              Vad gäller polisens sätt att hantera de här frågorna har det
              hänt olika mycket på olika myndigheter. På en del ställen ligger
              man i framkant. På andra är det som att förflytta sig tillbaka
              ett antal år.
            </seg>
            <seg n="e58ec8ae">
              Kanhända att det har att göra med just den rådande könsmaktordningen.
              Där tror jag att vi här från riksdagen skulle uttala precis som
              jag gör nu att det behövs ett ordentligt djuplodande arbete hos
              polis, åklagare och hos socialtjänsten och kanhända också på andra
              myndigheter. Man måste riktigt borra i: Vad är det för värderingar
              som styr när man bemöter just den här gruppen brottsoffer på ett
              så flagrant sätt som vi ibland hör talas om.
            </seg>
            <seg n="2a337a08">
              Frågan: Vill du anmäla? är ett direkt tjänstefel. En polis har
              en skyldighet att själv se till att det blir en anmälan gjord
              eftersom det faller under allmänt åtal. Du skulle egentligen ha
              tjongat till honom och skickat in en anmälan till Personalansvarsnämnden.
              Det är ett klart tjänstefel. Men tyvärr ser det ut så på många
              ställen.
            </seg>
            <seg n="966ef0f4">
              Sedan till frågan om kvinnojourerna. När sådana här oerhört viktiga
              frågor nästan totalt tas om hand av den ideella sektorn blir det
              också en B-fråga. Det kanske har varit så. Jag börjar hävda att
              det nu är kommunerna som måste upp till bevis. Ansvaret ligger
              redan på dem i socialtjänstlagen. Sedan kan man gärna använda
              frivilligkrafter, brottsofferjourer men också kvinnojourer, till
              den här verksamheten.
            </seg>
            <seg n="71086ce5">
              Man får sluta upp att förlita sig på ideella krafter. Det blir
              faktiskt inte den utveckling som krävs. Jag som medborgare har
              rätt att kräva lika välfärd rakt över hela landet och ska inte
              behöva vara beroende av om det finns ett gäng snälla damer som
              har startat en kvinnojour på den ort där jag bor. Jag ska heller
              inte behöva blotta mig för andra än myndigheter om jag inte så
              önskar.
            </seg>
          </u>
          <note n="1287e8b1">
            Föredrogs
          </note>
          <note n="2854fad2">
            Överläggningen var härmed avslutad.
          </note>
          <note n="8706ec4e">
            15 § Icke-joniserande strålning
          </note>
          <note type="speaker" n="72cddf73">
            Anf. 183 SINIKKA BOHLIN (s):
          </note>
          <u who="sinikka_bohlin_2b6444" xml:id="i-481e97ed12797fc0-0" n="4f743c6d" next="i-0186e53b437b317f-0">
            <seg n="bb862032">
              Fru talman! I mars 1999 beslutade denna riksdag att införa 15
              nationella miljökvalitetsmål. Ett av dem var Säker strålmiljö.
              Det innebär bland annat att människors hälsa och den biologiska
              mångfalden ska skyddas mot skadliga effekter av strålning i den
              yttre miljön.
            </seg>
            <seg n="e2ad4200">
              År 2001 beslutade riksdagen om ett antal delmål för miljökvalitetsmålet.
              I ett av delmålen angavs att riskerna med elektromagnetiska fält
              kontinuerligt ska kartläggas och nödvändiga åtgärder vidtas i
              takt med att sådana eventuella risker identifieras.
            </seg>
            <seg n="250efda6">
              Bedömningen var också att kunskapsläget om elektromagnetiska
              fält bör förbättras genom forskning för att få underlag till nödvändiga
              insatser.
            </seg>
          </u>
          <note n="09d2e97d">
            Som ett led i utskottets arbete med uppföljning av tidigare riksdagsbeslut
            anordnades en offentlig utfrågning den 12 februari i år om strålning
            från mobiltelefoner och basstationer.
          </note>
          <note n="9f17369c">
            I detta betänkande behandlas sammanlagt 19 motioner om icke-joniserande
            strålning. Yrkandena berör bland annat eventuella hälsorisker
            som är förenade med exponeringen från elektromagnetiska fält,
            gränsvärden för exponering samt informations- och forskningsfrågor.
          </note>
          <u who="sinikka_bohlin_2b6444" xml:id="i-0186e53b437b317f-0" n="4f743c6d" prev="i-481e97ed12797fc0-0">
            <seg n="71c271c5">
              Utskottet anför att de bedömningar som görs av ansvariga myndigheter
              på området innebär att det i dag inte finns något vetenskapligt
              stöd för att allvarliga hälsorisker skulle vara förenade med användningen
              av mobiltelefoni. Samtidigt anser vi att det är utomordentligt
              angeläget att det vetenskapliga kunskapsläget är så bra som möjligt
              och att fortsatt forskning bedrivs på området.
            </seg>
          </u>
          <note type="speaker" n="3f369a95">
            Anf. 184 MARIE WAHLGREN (fp):
          </note>
          <u who="marie_wahlgren_06634e" xml:id="i-8b62eb756ffd10d6-0" n="27b4fa03">
            <seg n="286610d1">
              Fru talman! Teknikutveckling är något i grunden bra, men med
              mycket ny teknik kommer också ofta debatten om teknikens risker.
              Riskerna med strålning från mobiltelefonerna har debatterats under
              en längre tid. Många människor känner en berättigad oro som bör
              tas på allvar. Men det är svårt för en lekman att avgöra hur allvarliga
              riskerna med mobiltelefonin egentligen är. Man kan konstatera
              att det ständigt kommer nya rön som tillför mer kunskap i dessa
              frågor. Samtidigt är resurserna inom Sveriges gränser både för
              att bedriva forskning och utvärdering i dessa frågor tämligen
              begränsade.
            </seg>
            <seg n="800f8880">
              Under riksdagens hearing om strålning från mobiltelefoni kom
              det tydligt fram att även om vi i dagsläget inte har en samlad
              forskningsbild som kan visa på hälsoeffekter av mobiltelefonanvändningen
              är kunskapsläget fortfarande i en ständig förändring. En av deltagarna,
              doktor Lena Hillert sade så här: Generellt har vi alltså avseende
              mobiltelefoni en situation där det finns en oro och där vi har
              kunskapsluckor. Men i dag har vi ingen säker kunskap utifrån en
              sammantagen vetenskaplig bedömning som stöder detta med hälsorisker.
              I den situationen är nyckelorden information och mer forskning.
            </seg>
            <seg n="af08effb">
              Behovet av ytterligare forskning både i Sverige och internationellt
              är alltså uppenbart. Sverige måste ha en forskarkompetens för
              att kunna både delta i och utvärdera den internationella forskningen.
              Viktiga frågor förutom olika strålningskällors påverkan på biologiska
              system är vilka faktorer det egentligen är som påverkar riskerna.
              Det behöver till exempel inte ens vara bara strålningen, utan
              det kan vara andra komponenter i mobiltelefonerna som kan påverka
              hälsan.
            </seg>
            <seg n="18ec9bdf">
              Jag förutsätter därför att regeringens uppdrag till Vetenskapsrådet
              vad avser utvärdering av forskningen på det här området resulterar
              i rimliga resurser för att upprätthålla en god nivå på forskningen
              i Sverige. Jag kan dock känna en viss oro, eftersom till exempel
              Statens strålskyddsinstituts generaldirektör i andra sammanhang
              har fört fram att Sverige i dag inte har en hållbar finansiering
              för en oberoende svensk forskning på områden som är relevanta
              för strålskyddet. Även om detta gäller strålskyddet i allmänhet
              känner jag att det troligen också är fallet när det gäller forskning
              om mobiltelefonin. Framför allt så känner jag här som på så många
              andra håll när det gäller forskningen i Sverige en oro för att
              man inte har en kontinuerlig forskningsansträngning. Det blir
              i stället tillfälliga anslag ständigt och jämt och man har inte
              någon möjlighet till att forskningen följer verksamheten kontinuerligt.
            </seg>
            <seg n="fee01881">
              Annan information som framgick tydligt vid hearingen var att
              mer eller mindre samtliga talare rekommenderade att man använder
              handsfree om man använder mobiltelefon. Detta speglar trots allt
              en viss oro för strålningsvärdena. Det borde finnas krav på information
              till konsumenterna från producenter och återförsäljare om att
              det finns en riskdebatt vad avser mobiltelefoni samt krav på rekommendationer
              om hur man kan minimera exponeringsriskerna, till exempel genom
              att använda handsfree . Det är särskilt viktigt att man beaktar
              hur informationen når ut till barn och ungdomar eftersom vi har
              ett frekvent användande av mobiltelefoni framför allt bland unga
              människor. Regeringen borde säkerställa att den diskussion som
              SSI har aviserat ska ta upp med branschen hur informationen når
              konsumenterna och leder fram till snabba åtgärder.
            </seg>
            <seg n="6d1e2423">
              Vidare borde det vara självklart att initierade mobiltelefonikunder
              har en möjlighet att välja mobiltelefon till exempel beroende
              på hur höga strålningsvärden den avger. Det borde vara naturligt
              för mobiltelefontillverkarna att ge konsumenterna den informationen
              så att de själva har möjlighet att bedöma vilka faktorer de vill
              väga in vid köpet av sin mobiltelefon. Jag tycker också att det
              är tråkigt att mobiltelefonleverantörerna till dags dato, till
              skillnad från till exempel bildskärmsleverantörer, inte har valt
              möjligheten med kvalitetsmärkning av sina produkter. Det finns
              redan i dag exempel på hur en sådan märkning skulle kunna utformas,
              till exempel TCO:s kvalitets- och säkerhetsmärkning av telefoner.
              Jag ser fram emot den dag då en modig leverantör ser möjligheten
              att skaffa sig en klar försäljningsfördel genom att låta märka
              sina produkter. Vilken tonårsförälder skulle inte köpa den kvalitetssäkrade
              mobiltelefonen? På så sätt skulle vi också få en positiv konkurrens
              i riktning mot säkrare och bättre mobiltelefoner.
            </seg>
            <seg n="5dfb81a1">
              Fru talman! Jag står naturligtvis bakom Folkpartiets alla reservationer,
              men för att vinna tid yrkar jag bifall bara till reservation nr
              8.
            </seg>
          </u>
          <note type="speaker" n="56cf5844">
            Anf. 185 KJELL-ERIK KARLSSON (v):
          </note>
          <u who="kjell-erik_karlsson_62bd06" xml:id="i-d7c2c0d091c2de25-0" n="b2f3ba0a">
            <seg n="cec51947">
              Fru talman! Nu behandlar vi ett betänkande som på många sätt
              både berör och upprör många människor i landet. Det vi behandlar
              är alltså icke-joniserande strålning den vi inte kan se men som
              många i landet kan förnimma och känna.
            </seg>
            <seg n="af9006a2">
              Det är en förekomst och en påverkan som helt förändrar vissa
              människors livssituation. För en del skapar det livssituationer
              som man inte vill önska någon medmänniska. Denna strålning går
              att mäta. Jag tänker då på de högfrekventa fält som alstras vid
              användning av mobiltelefoner, men även på strålningsförhållanden
              runt basstationer och antenner som nu växer upp med hög hastighet
              i städer och på landet. I många kommuner har man ingen aning om
              var dessa är placerade, vilket även försvårar en framtida uppföljning
              i forskningen av en eventuell påverkan.
            </seg>
            <seg n="88279d4a">
              Människan exponeras dagligen för olika typer av strålning från
              till exempel mobiltelefoner, mobilmaster, basstationer, bildskärmar
              och diverse elektrisk utrustning. Fler och fler ställer sig därför
              frågan vilken påverkan den ökande förekomsten av elektromagnetisk
              strålning har på hälsan, både på kort och på lång sikt. Den officiella
              uppfattningen är att man inte vet om det finns någon som blir
              sjuk av det man kallar normala elektromagnetiska fält eller icke-joniserande
              strålning. Vad jag vet är det många människor som i hög grad är
              påverkade av denna strålningssituation i samhället.
            </seg>
            <seg n="ed2a03b5">
              Jag är uppväxt på landet, på en bondgård. Jag fick höra ett råd
              till min pappa från de gamla på gårdarna runt oss om att aldrig
              ha djuren någon längre tid tjudrade eller betande under de kraftledningar
              som gick över våra marker. Skälet till deras råd var att deras
              erfarenhet visade att kvigor och kor ofta fick missfall om de
              ofta befann sig i närheten av högspänningsledningarna. Det är
              inte alltid man ska kasta bort goda råd från äldre, erfarna, verklighetsanknutna
              människor. Detta försöker jag ta till mig.
            </seg>
            <seg n="d990cf5a">
              Jag och Vänsterpartiet anser att man ska ta människors sjukdomsbilder,
              oro och förnimmelser på fullaste allvar när det gäller icke-joniserande
              strålning. Man kan inte bortse från hälsorisker i samband med
              exponering av icke-joniserande strålning, anser Vänsterpartiet.
              Vissa studier i Sverige och utomlands visar att påverkan sker
              i varierande grad, vilket borde stödja försiktighetsprincipen
              speciellt för barn och unga, som är särskilt utsatta genom sitt
              starka och ökande användande av mobiltelefoner.
            </seg>
            <seg n="4172bd4d">
              Tyvärr saknas det resurser hos forskarna för att fördjupa sig
              och vidareutveckla forskningen på detta område, vilket klart framgick
              på vår hearing. Därför finns det fortfarande oklarheter och osäkerheter
              som leder till att beslut inte fattas om relevanta gränsvärden
              och andra försiktighetsåtgärder. Vi har i betänkandet reservation
              nr 4 om märkning av mobiltelefoner med en varningstext samt reservation
              nr 9 om att Vänsterpartiet anser att det genast bör genomföras
              en heltäckande nationell studie och sammanställning av den forskning
              som hittills utförts inom området elektromagnetisk strålning och
              ohälsa. Man bör återkomma till riksdagen med konkreta förslag
              till eventuella åtgärder.
            </seg>
            <seg n="014ac7c6">
              I Storbritannien har hälsodepartementet uppmanat konsumenterna
              till försiktighet eftersom man anser att det inte kan uteslutas
              att den elektromagnetiska strålningen från telefonerna är skadlig
              för hälsan. Varningstexten är särskilt riktad till barn. Vänsterpartiet
              anser att även Sverige bör införa varningstext på mobiltelefoner.
            </seg>
            <seg n="ed7f6dab">
              När det gäller fasadantenner har det enligt uppgifter konstaterats
              att gränsvärdena för strålningsstyrkan från sådana har överskridits.
              Hur vanligt det är vet vi inte, men SSI har godtagit operatörernas
              försäkringar om att gränsvärdena inte överskrids. Men eftersom
              forskningen varken bekräftar eller förkastar möjligheterna att
              strålning av denna art har effekt på hälsan anser vi att försiktighetsprincipen
              ska råda.
            </seg>
            <seg n="5939c5f4">
              Fru talman! Vänsterpartiet anser att forskningen om elöverkänslighet
              måste breddas och fördjupas. Det krävs en allsidig forskning där
              tekniker, medicinsk kompetens av alla slag och inte minst människor
              som upplever dessa problem samarbetar. Forskningen bör inriktas
              på att dokumentera och utvärdera åtgärder för rehabilitering och
              symtomlindring. Det behövs alltså en fortsatt forskning för att
              vetenskapligt fastställa elöverkänslighet.
            </seg>
            <seg n="5d714af9">
              Erfarenheter från andra områden har tyvärr visat att det är först
              när det är för sent som samhället reagerar och förstår konsekvenserna
              av exponering för ett nytt ämne eller en ny substans. Vem kommer
              inte ihåg tobaksbolagens försäkringar och beställda, eller så
              kallade köpta, forskningsresultat om att rökning var ofarligt?
              Låt oss inte hamna i en sådan situation. Låt oss ha en bred, fri
              forskning på området.
            </seg>
            <seg n="ab5fcdee">
              Fru talman! Vi anser att utifrån en samlad bild av människors
              erfarenheter och vittnesmål och den forskning som hittills bedrivits
              måste dessa frågor om icke-joniserande strålning och elöverkänslighet
              tas på reellt allvar.
            </seg>
            <seg n="af8e37a6">
              Fru talman! Jag yrkar bifall enbart till reservation 4 men står
              givetvis bakom även vår övriga reservation.
            </seg>
          </u>
          <note type="speaker" n="83525b8a">
            Anf. 186 CHRISTINA AXELSSON (s):
          </note>
          <u who="christina_axelsson_a9a226" xml:id="i-6a38c8682187d499-0" n="b4059524" next="i-641c7451d715821c-0">
            <seg n="ec350ccb">
              Fru talman! Liksom vid införandet av annan ny kommunikationsteknik
              väcker utbyggnaden av det nya mobiltelefonnätet många frågor och
              känslor. Är det farligt? Hur påverkas våra barn? Kommer jag att
              få någon nytta av det här?
            </seg>
            <seg n="4caf099c">
              Vi har fått många brev som vittnar om människors oro och problem.
              De har kommit såväl till utskottet som till oss enskilda ledamöter.
              Jag har också varit i kontakt med flera företrädare för föreningen
              Vågbrytaren som arbetar mycket med denna fråga.
            </seg>
            <seg n="4ef8ea7f">
              Samtidigt har jag fått påstötningar om att utbyggnaden av 3 G-systemet
              går alldeles för långsamt. Många påtalar sitt behov av de nya
              tjänsterna. Man vill kunna prata och sända bilder samtidigt. En
              del vill kunna hantera sin e-post från jobbet och koppla in sig
              på olika webbadresser enklare via sin mobiltelefon.
            </seg>
          </u>
          <note n="09379871">
            Dagens debatt är föranledd av fem motioner med tillsammans 19
            yrkanden som lämnades under den allmänna motionstiden 2003. Jag
            vill redan nu yrka bifall till förslaget i miljö- och jordbruksutskottets
            betänkande och avslag på samtliga motioner.
          </note>
          <u who="christina_axelsson_a9a226" xml:id="i-641c7451d715821c-0" n="b4059524" prev="i-6a38c8682187d499-0">
            <seg n="836e249d">
              Fru talman! För cirka ett år sedan behandlade vi samma ämne.
              Även den gången var det många motioner från den allmänna motionstiden.
              Utskottet gjorde även den gången ingen annan bedömning än den
              som görs av ansvariga myndigheter, det vill säga att det med dagens
              kunskap inte finns något vetenskapligt stöd för att användningen
              av mobiltelefoni skulle vara förenad med allvarliga hälsorisker.
              Samtidigt vill vi i utskottet understryka att det är utomordentligt
              angeläget att mer forskning bedrivs på området så att det vetenskapliga
              kunskapsläget blir bättre.
            </seg>
            <seg n="6ce6d2ee">
              Fru talman! Sedan den förra debatten har det också hänt en hel
              del. SSI har tillsatt ett internationellt vetenskapligt expertråd
              som lämnade sin första rapport i december förra året. De har gått
              igenom olika forskningsresultat som bland annat handlar om risken
              för cancer, strålningens påverkan på blod-hjärn-barriären och
              stressproteiner. Sammanfattningsvis säger expertrådet att det
              inte finns några nya genomgripande resultat som kommit fram som
              förändrar nuvarande riskbedömning. Men de säger också att forskningen
              är komplicerad och att det behövs mer forskning.
            </seg>
            <seg n="325d1259">
              Vidare vill jag nämna att under året kommer SSI att genomföra
              en informations- och utbildningskampanj med regionala utbildningsinsatser
              för att öka kunskapen både regionalt och lokalt.
            </seg>
            <seg n="0203bb56">
              I januari redovisade Forskningsrådet för arbetsliv och socialvetenskap,
              FAS, sitt uppdrag att bevaka frågor om elöverkänslighet. De trycker
              på att ytterligare forskning behövs.
            </seg>
            <seg n="cf541ac3">
              SSI redovisade den 2 februari i år det uppdrag som de fått av
              miljöministern att utreda om det är motiverat att införa regler
              eller rekommendationer om informationstext för mobiltelefoner.
              Särskild hänsyn skulle tas till barn. I detta arbete ingick flera
              myndigheter. De uttalade att det inte finns några vetenskapliga
              belägg för att märka telefoner. Men de säger vidare att mot bakgrund
              av den omfattande användningen och allmänhetens oro finns det
              skäl att informera om hur man kan minska strålningsexponeringen
              vid användningen. Det gäller information om att använda handsfree
              och att inte prata onödigt länge med mera. Denna försiktighetsstrategi
              redovisade också SSI vid vår hearing.
            </seg>
            <seg n="2478961d">
              Nyligen utkom Miljömålskommissionen med sin årliga uppföljning
              av miljömålen. Vi i utskottet har under året vänt oss till riksdagens
              utredningstjänst för att få en kartläggning av kunskapsläget.
              Vi bjöd också in till en offentlig hearing den 12 februari. Den
              kunde också följas i TV.
            </seg>
            <seg n="dadecae1">
              Vi har dessutom, som jag sade tidigare, blivit kontaktade av
              många engagerade personer som har delgivit oss sina synpunkter
              och kommit med information.
            </seg>
            <seg n="dcbe6c2e">
              Fru talman! Låt mig nu gå över till dagens betänkande och de
              reservationer som finns. Den första tar upp försiktighetsprincipen.
              Här vill jag använda mig av det som Bo Pettersson från Socialstyrelsen
              sade vid vår hearing. Jag citerar: Den försiktighetsprincip som
              finns i miljöbalken är en myndighetsutövning. Den kan man ta till
              om man har skäl att anta att det kan finnas en risk. Och det skälet
              har vi inte.
            </seg>
            <seg n="5404881a">
              Miljöpartiet har en reservation om rekommendationer för barn
              med mera. Den frågan har nyligen utretts. I utredningen har såväl
              SSI som Elsäkerhetsverket, Konsumentverket, Post- och telestyrelsen
              samt Socialstyrelsen deltagit. Rapporten lämnades, som jag sade
              tidigare, i februari. En kort resumé kan vi läsa i SSI:s tidning
              Strålskyddsnytt. Där säger man att man kommer att ta initiativ
              till ett informationsmaterial. Man tänker samråda med branschen
              om hur den kan medverka. Branschen har också svarat och även delgett
              oss svaret. Den är intresserad av att diskutera med SSI hur den
              ska kunna informera bättre för att minska oron. Jag förutsätter
              att den informationen också kommer att innehålla information som
              rör barn och deras telefonerande och inte bara deras föräldrars.
              SSI fick ju i uppdrag att titta särskilt på det.
            </seg>
            <seg n="59e2b4c8">
              Miljöpartiets nästa reservation handlar om gränsvärdessättningen.
              Där får jag lov att lita på ansvarig myndighet. De har satt gränsvärdet
              med god marginal. Det finns ingen anledning att ändra det, säger
              de. Det är just vad forskningsrapporten visar.
            </seg>
            <seg n="92460cb4">
              Vänsterpartiet tar upp frågan om varningstext på telefonerna.
              Eftersom det inte är bevisat att de är farliga finns det inte
              heller någon anledning att telefonerna ska märkas. Det var ju
              det som SSI utredde. Leif Salford från Universitetssjukhuset i
              Lund påpekade också detta vid vår hearing. Han sade att det inte
              finns forskning som räcker för detta. Däremot ska en god information
              ges, och det har man redan tagit initiativ till.
            </seg>
            <seg n="12f07891">
              Sedan har vi detta med offentliggjorda gränsvärden. Man har redan
              börjat att offentliggöra dem genom en frivillig överenskommelse
              inom branschen. Dels ska det finnas vid köp av telefonen, dels
              ska man kunna hitta SAR-värdet och annat på hemsidor. Jag kan
              hålla med om att konsumentinformationen kring SAR-värden bör förbättras.
              Man bör också tala om vad det är för någonting. Jag förutsätter
              att detta kommer att vara med i den information som SSI har tagit
              initiativ till.
            </seg>
            <seg n="db9062da">
              Även TCO:s märkning behöver uppmärksammas. Den har ju fungerat
              bra när det gäller bildskärmar. Jag är övertygad om att konsumenterna
              kommer att kräva det när de blir medvetna om att det finns. Det
              sköter säkert TCO Development om. En majoritet i utskottet tycker
              inte heller att det är nödvändigt att lagstifta om detta.
            </seg>
            <seg n="67e6bd6d">
              Fru talman! De övriga reservationerna tar upp behovet av forskning.
              Från utskottets sida har vi tryckt på att det är oerhört viktigt
              med fortsatt forskning inom området elektromagnetiska fält. Jag
              har ännu inte träffat någon som har en annan åsikt. Det är utomordentligt
              angeläget att det vetenskapliga kunskapsläget blir så bra som
              möjligt.
            </seg>
            <seg n="d996f4f7">
              Vi har tidigare i riksdagen framhållit att vi inte ska göra uttalanden
              om enstaka forskningsområden fristående från behandlingen av regeringens
              forskningsproposition, även om de är angelägna. Men utskottet
              kommer självklart att bevaka att dessa angelägna frågor uppmärksammas
              när riksdagen behandlar den framtida forskningspolitiken i början
              av nästa år.
            </seg>
            <seg n="a772422a">
              Man pratar vidare om en oberoende kommission och vill att Socialstyrelsen
              och SSI ska göra en sammanställning. Den sammanställning av forskningsläget
              som man efterfrågar i tre reservationer är, vill jag påstå, redan
              tillgodosedd i och med att regeringen i regleringsbrev till Vetenskapsrådet
              har givit detta i uppdrag att utarbeta en analys över forskningen
              i samråd med berörda forskningsfinansiärer, myndigheter och branschföreträdare.
              De ska redovisa uppdraget redan den 1 november i år, och det kommer
              sedan att ligga till grund för dels forskningspropositionen, dels
              översynen av miljökvalitetsmålen i början på nästa år.
            </seg>
            <seg n="2651f299">
              Fru talman! Jag sade redan förra året, och jag vill upprepa det,
              att mobiltelefoner på många sätt underlättar människors vardag.
              Men vi ska självklart bevaka att riskerna med telefoner, master
              och annan utrustning som behövs för att det ska fungera blir ordentligt
              belysta, och vi ska vidta de åtgärder som behövs.
            </seg>
          </u>
          <note type="speaker" n="c2067ffd">
            Anf. 187 KJELL-ERIK KARLSSON (v) replik:
          </note>
          <u who="kjell-erik_karlsson_62bd06" xml:id="i-d7c2c0d091c2de25-1" n="b2f3ba0a">
            <seg n="df649149">
              Fru talman! Christina Axelsson! Alltför ofta bortser man från
              andra effekter än de termiska. Den strålning som inte ger termiska
              effekter kan kanske ge biologiska effekter, förmodligen genom
              att påverka kroppens signalsystem, som i hög grad bygger på elektriska
              signaler. Detta kan kanske vara en förklaring till att många anser
              sig få hälsoeffekter av mobiltelefoni.
            </seg>
            <seg n="19cc1973">
              Att gränsvärdena underskrids är inte alls någon garanti för att
              det inte blir hälsoeffekter. Såvitt jag vet är de rekommenderade
              gränsvärdena baserade på termiska effekter och bortser från andra
              effekter.
            </seg>
            <seg n="3d305de9">
              Anser Christina Axelsson att man ska bortse från andra effekter
              än termiska?
            </seg>
          </u>
          <note type="speaker" n="92889243">
            Anf. 188 CHRISTINA AXELSSON (s) replik:
          </note>
          <u who="christina_axelsson_a9a226" xml:id="i-80f9f4222a584cfc-0" n="b4059524">
            <seg n="f27a9e8d">
              Fru talman! Nej, det anser jag inte att man ska göra, men det
              pågår en hel del forskning också av andra effekter, och även dessa
              fick vi en redovisning av i vårt utskott när företrädare för Uppsala
              universitet redogjorde för den forskning som just nu har startat
              och som kommer att pågå i två år framöver. Det finns också en
              del forskning kring det här, men man har ännu inte kunnat visa
              att det verkligen finns ett samband. Men mer forskning behövs.
            </seg>
          </u>
          <note type="speaker" n="46569fa9">
            Anf. 189 KJELL-ERIK KARLSSON (v) replik:
          </note>
          <u who="kjell-erik_karlsson_62bd06" xml:id="i-d7c2c0d091c2de25-2" n="b2f3ba0a">
            <seg n="504d49d4">
              Fru talman! Vi ska inte behöva vänta på skadorna för att få bevis
              utan det gäller att använda försiktighetsprincipen. Den innebär
              ju inte att man ska invänta skador utan att man ska göra någonting
              i förväg. För att kunna fortsätta med forskningen och göra bedömningar
              av om det har blivit någon påverkan skulle det behövas någon typ
              av register, så att man vet var det finns antenner, slavsändare
              och basstationer, men mig veterligt finns det för närvarande inte
              något sådant register. Hur ska man då från forskningssidan kunna
              följa upp och veta om det har blivit någon påverkan?
            </seg>
          </u>
          <note type="speaker" n="d575f794">
            Anf. 190 CHRISTINA AXELSSON (s) replik:
          </note>
          <u who="christina_axelsson_a9a226" xml:id="i-80f9f4222a584cfc-1" n="b4059524">
            <seg n="47a721d8">
              Fru talman! Såvitt jag känner till finns det ett sådant register
              på Post- och telestyrelsen. Post- och telestyrelsen har alltså
              information om var det finns basstationer.
            </seg>
          </u>
          <note type="speaker" n="2f0396dc">
            Anf. 191 LARS LINDBLAD (m):
          </note>
          <u who="lars_lindblad_0c9b78" xml:id="i-7e775afd986ef5b1-0" n="e7085437" next="i-dbb9bb5d2ff29fde-0">
            <seg n="406dbc44">
              Fru talman! Den fråga som vi debatterar här i kväll är en av
              de svåraste frågor som vi som utskott har att hantera. Det är
              lätt för politiker att ha åsikter i många frågor; mer eller mindre
              valfrihet i skolan, hårdare eller mildare straff i vårt rättssystem,
              högre eller lägre skatter, monarki eller republik. Men vissa frågor
              är det betydligt svårare att ha en fast uppfattning om. Många
              av dessa svåra frågor ligger inom miljöområdet. Det är svårt att
              vara tvärsäker. Sakläget kan aldrig helt fastläggas och ställas
              bortom allt tvivel. Det är varken möjligt eller önskvärt att politikerna
              ska ha så hög specialistkunskap att de själva kan hävda att så
              här är det. Icke-joniserande strålnings eventuella risker är tydligt
              en sådan fråga.
            </seg>
            <seg n="72871ccb">
              Forskare slåss om verklighetsbilden. Vi har hela spektret av
              åsikter. Det finns de som hävdar att de har bevisat stora negativa
              hälsoeffekter av mobiltelefonanvändande, medan andra hävdar att
              inga risker har kunnat uppvisas, och ett stort antal ligger däremellan.
              Som politiker kan man inte hävda det ena eller det andra utifrån
              sin egen uppfattning, möjligen om man är mot all utveckling och
              hittar risker eller tycker att utvecklingen är så viktig att riskerna
              aldrig kan räknas in, men för de allra flesta av oss är det helt
              okej att vara lite osäker och direkt nödvändigt att vara lyhörd
              och resonerande.
            </seg>
            <seg n="814f79e8">
              Vi är och måste helt enkelt vara hänvisade till att tolka andras
              uppfattningar. Det är helt fel att reagera kraftfullt åt det ena
              eller det andra hållet på grund av en ny forskarrapport. Det är
              sammanvägningen av flera rapporter och myndigheters förarbete
              som måste vara vägledande för våra beslut här i riksdagen. Vi
              har valt att delegera detta ansvar till Statens strålskyddsinstitut,
              SSI, och det är på dess rekommendationer som vi måste grunda riksdagens
              lagstiftningsarbete.
            </seg>
            <seg n="348ad2d9">
              Jag förstår att dessa frågor väcker stora frågetecken ute i samhället.
              Människor blir oroliga av forskares larmrapporter, och många känner
              en oro för det nya. När man i denna fråga dessutom har ordet strålning
              gemensamt med områden som kärnklyvning, röntgen och radon leder
              det tanken långt. Det är viktigt att vi och experterna är tydliga
              på skillnader mellan strålning och strålning.
            </seg>
            <seg n="149046e4">
              Nästan varje år har vi en ny debatt om icke-joniserande strålning.
              Många ledamöter motionerar om detta ämne. Har då sakläget förändrats?
              Finns det skäl för riksdagen, regeringen och myndigheter att ändra
              reglerna på sakliga grunder? Nej, jag är ganska övertygad om att
              de bedömningar som en tydlig riksdagsmajoritet gjort genom åren
              fortfarande håller.
            </seg>
          </u>
          <note n="cb23cdac">
            Visst väcker diverse forskarrapporter en del undran. Vid utskottets
            utfrågning den 12 februari fanns det mycket intressanta forskningsresultat
            från min hemkommun Lund, som Christina Axelsson tidigare har nämnt.
          </note>
          <u who="lars_lindblad_0c9b78" xml:id="i-dbb9bb5d2ff29fde-0" n="e7085437" prev="i-7e775afd986ef5b1-0">
            <seg n="8c3fdddc">
              En arbetsgrupp har påvisat förändringar i råttors hjärnor när
              de utsatts för icke-joniserande strålning. Äggvita läcker ut i
              hjärnan, vilket kan vara skadligt. Detta är en av de studier som
              kan vara mycket intressanta. Men det är ännu för tidigt att ändra
              den föreliggande politiken. Det är ännu inte klarlagt om mobiltelefonanvändande
              leder till detta försöken är gjorda i labmiljö. Ingen humanstudie
              har gjorts endast försök på råttor. Det är inte heller ännu klarlagt
              hur farligt äggviteläckage i hjärnan är. Men det är ändå intressanta
              rön, som vi måste ta hänsyn till.
            </seg>
            <seg n="f947cdf0">
              Den slutsats man kan dra som politiker är att vi måste följa
              utvecklingen noga. Mer forskning och inte minst tydliga humanstudier
              krävs för att dra nya slutsatser. Att göra kraftfulla svängningar
              i politiken är inte att ta ansvar.
            </seg>
            <seg n="86733ae1">
              Men låt mig vara tydlig på en punkt. Det är inte så att vi inte
              bedriver forskning. Det är inte så att vi utsätter befolkningen
              för ett gigantiskt experiment. Det har bedrivits forskning på
              det här området i 40 år. Sverige deltar i ett världsomfattande
              nätverk för att kartlägga effekter av sådant här, och mycken energi
              läggs i Sverige och inom EU ned på att följa utvecklingen. Forskningen
              måste ses som en process.
            </seg>
            <seg n="6f40db0e">
              Det finns gräns- och riktvärden för exponering. SSI ger ut råd
              till folk som vill minimera sin exponering. Till exempel kan man
              minska sitt användande av mobiltelefon och skaffa en handsfree,
              så har man minskat exponeringen tydligt.
            </seg>
            <seg n="a242948a">
              Med detta vill jag avsluta och säga att jag står bakom majoritetens
              linje även denna gång i det här ärendet. Nyckelmeningarna i betänkandet
              är:
            </seg>
            <seg n="c88f5cfb">
              Utskottet hänvisar till de bedömningar som görs av ansvariga
              myndigheter på området som innebär att det inte finns något vetenskapligt
              stöd för att allvarliga hälsorisker skulle vara förenade med användningen
              av mobiltelefoni. Samtidigt framhålls att det är utomordentligt
              angeläget att det vetenskapliga kunskapsläget är så bra som möjligt
              och att fortsatt forskning bedrivs på området.
            </seg>
            <seg n="fb179060">
              Detta kan vi moderater ställa helhjärtat upp bakom, och därför
              yrkar jag bifall till förslagen i betänkandet i deras helhet.
            </seg>
          </u>
          <note type="speaker" n="4521c102">
            Anf. 192 SVEN GUNNAR PERSSON (kd):
          </note>
          <u who="sven_gunnar_persson_7bd9a0" xml:id="i-7874bb598ec2b8ec-0" n="aa0a9aaf">
            <seg n="799b7fe0">
              Fru talman! Tack för möjligheten att, likt i går kväll, få tillbringa
              en kvällsstund här i kammaren tillsammans med utskottskamrater!
            </seg>
            <seg n="62220d12">
              Fru talman! Jag känner stor ödmjukhet inför de frågor som berörs
              i betänkandet, som bär den lite kryptiska titeln Icke-joniserande
              strålning . Det kan kanske ses som lite symtomatiskt att titeln
              är åt det mer vetenskapliga hållet och att många av dem som är
              starkt engagerade i denna fråga känner en ganska stor misstro
              mot det vetenskapliga perspektiv som de flesta av oss politiker
              men också myndigheterna har på frågan om strålning från mobilmaster
              och mobiltelefoner, som det ju ofta handlar om. Min ödmjukhet
              grundar sig i respekt för dem som känner sig särskilt drabbade
              men också i det faktum att mobiltelefoni är en relativt ny företeelse.
              Konsekvenserna av olika teknikgenombrott och så kallade utvecklingssteg
              har om man tittar i historien inte alltid varit de som man från
              början trott. Långt ifrån alla förhoppningar eller farhågor har
              infriats som tur är, kanske man ska säga.
            </seg>
            <seg n="91e59703">
              Jag känner som sagt respekt för alla dem som på ett eller annat
              sätt drabbats av obehag eller direkta sjukdomssymtom med anledning
              av den strålning som alla vet finns i hemmen, på arbetet och på
              många ställen utomhus. Samtidigt tycker jag, fru talman, att vårt
              utskott faktiskt behandlat frågorna på ett brett och ansvarsfullt
              sätt, inte minst genom den hearing som flera har hänvisat till
              och där företrädare för olika forskningsområden, såväl som myndigheter,
              branschorganisationer och drabbade människor deltog.
            </seg>
            <seg n="672b5de2">
              Jag uppfattar också att det finns en ödmjukhet och öppenhet från
              både forskarsamhället och myndigheterna. Det handlar inte om några
              tvärsäkra ställningstaganden, och behovet av ytterligare forskning
              betonas ständigt. Utifrån ett försiktighetsperspektiv arbetar
              ansvariga myndigheter för fullt med att ta fram informationsmaterial
              som innehåller förslag om hur man med enkla metoder kan minska
              sin exponering för mobiltelefoner. Jag förutsätter faktiskt också
              att branschen, om inte annat så av ren självbevarelsedrift, kommer
              att medverka i informationsarbetet, inte minst när det gäller
              att tydligt redovisa olika telefonmodellers strålningsvärden.
            </seg>
            <seg n="4df0c87b">
              Fru talman! Som valda företrädare har vi att utifrån olika politiska
              utgångspunkter, precis som Lars Lindblad var inne på, väga samman
              den kunskap, och för all del också en hel del åsikter, och de
              erfarenheter som finns inom olika områden. Jag tycker som sagt
              att detta gjorts på ett ansvarsfullt sätt av utskottet och delar
              i allt väsentligt de slutsatser som dras i betänkandet när det
              gäller riskbedömningar samt behov av ytterligare forskning och
              informationsinsatser. Även om det känns lite ovant det ska erkännas
              vill jag därför yrka bifall till utskottets förslag.
            </seg>
            <seg n="b342e8e0">
              I ett särskilt yttrande pekar jag tillsammans med mina vänner
              från Folkpartiet på några områden som särskilt bör beaktas i det
              fortsatta arbetet. Det gäller forskningen, inte minst på olika
              biologiska effekter av strålning, liksom överväganden om vilka
              faktorer, som Marie Wahlgren var inne på, som ska vägas in när
              gränsvärden ska formuleras framöver. Vidare menar vi att försiktighetsprincipen
              måste innebära att höga krav ska ställas på informationen i allmänhet
              och barns mobiltelefonanvändande i synnerhet. Det är också viktigt
              att bransch- och konsumentintressen kan komma överens om ett frivilligt
              märkningssystem i stil med TCO:s kvalitets- och säkerhetsmärkning.
            </seg>
            <seg n="ddc8f45d">
              Fru talman! Det är mycket viktigt att det fortsatta arbetet när
              det gäller elektromagnetiska fält kan ske på ett sätt så att ett
              förtroende kan byggas upp mellan dem som på olika sätt känner
              sig drabbade, konsumenter, branscher, myndigheter och politiker.
              Jag tycker att utskottets betänkande och det arbete som bedrivits
              i samband med detta bådar gott för framtiden.
            </seg>
          </u>
          <note type="speaker" n="daa743a1">
            Anf. 193 JAN ANDERSSON (c):
          </note>
          <u who="jan_andersson_252590" xml:id="i-6ea334796dd53e4b-0" n="23f7701d">
            <seg n="dc03ca0d">
              Fru talman! Det område som vi i dag debatterar är ett område
              där konflikten mellan samhällets och det allmännas intresse å
              ena sidan och den enskilda individens intresse å andra sidan blir
              väldigt tydlig. Vi har från samhället ett intresse av att bygga
              ut nätet så att vi har täckning över hela landet, dels för att
              man ska kunna ringa, dels för att ett nät där vi har täckning
              över hela landet gör att mobiltelefonerna inte behöver sända på
              så hög effekt, vilket har positiva effekter. Samtidigt finns det
              människor som känner obehag och är påverkade av det här systemet.
              Inte minst har vi sett det i mängden reaktioner vi har fått inför
              både hearingen och den här debatten. Jag tycker att det är oerhört
              viktigt att vi tar dessa människors oro på allvar.
            </seg>
            <seg n="a44ffb9f">
              När det gäller att ta det här på allvar är kunskap utan tvekan
              en stor tillgång. Det är vi också överens om i utskottet. Vi pläderar
              väldigt mycket för forskning, ibland på ett sätt som om det skulle
              finnas motsättningar inom utskottet när det gäller betydelsen
              av forskning och att lära sig mer på det här området. De motsättningarna
              ser jag inte finns. Vi är helt överens om att vi behöver öka på
              kunskaperna inom detta område. Det kommer vi att hantera i en
              senare debatt kanske inte i detta utskott men i ett annat utskott.
            </seg>
            <seg n="bd841345">
              Jag ska dock uppehålla mig mest vid mobiltelefonerna, eftersom
              det är den frågan som betänkandet i huvudsak behandlar. Vi står
              bakom majoriteten i utskottet. Jag ska redovisa på vilka grunder
              vi gör det. Det har redogjorts tydligt från talarstolen för gränsvärdena
              och hur de är satta via en sammanhängande sammanvägning av det
              totala forskningsläget. När det gäller telefonerna har man ganska
              stor möjlighet att själv påverka sitt beteende för hur man använder
              och hanterar sin telefon. Man kan till exempel innan man köper
              telefon ta reda på vilket SAR-värde den telefon man tänker köpa
              har och sedan agera utifrån det och utnyttja sin konsumentmakt.
              Känner man oro så har man möjlighet att använda handsfree -utrustningen
              som en säkerhetsåtgärd, och man har möjlighet att påverka hur
              lång tid man väljer att prata i telefon.
            </seg>
            <seg n="7bd111b5">
              Med det här sammantaget har vi valt att ställa oss bakom majoriteten,
              och jag yrkar således bifall till majoritetsförslaget.
            </seg>
          </u>
          <note type="speaker" n="b6cde1a5">
            Anf. 194 LOTTA N HEDSTRÖM (mp):
          </note>
          <u who="lotta_hedstrom_852ee3" xml:id="i-b8889ef4cde6663a-0" n="9657e700">
            <seg n="62b50391">
              Fru talman! Jag ska börja med att lämna en hälsning från Barbro
              Feltzing, som faktiskt har varit det här husets stora pionjär
              i den här frågan. Hon kan inte vara med i dag, och det är hon
              mycket ledsen för.
            </seg>
            <seg n="da5c243b">
              Vi tycker att det här är ett väldigt tunt betänkande, och vi
              saknar egentligen flera yrkanden. Egentligen skulle jag vilja
              reservera mig till förmån för allting och för mycket mer, men
              jag får i dag nöja mig med det mest akuta, och det är, fru talman,
              reservationerna nr 1, nr 2 och nr 3 från vår sida, som jag yrkar
              bifall till.
            </seg>
            <seg n="db44c051">
              Fru talman! Eventuella åhörare! Jag ser er som sitter på läktaren,
              men jag vet inte om det här också går ut i etern. Det behövs ett
              medvetandearbete här. Det här är tredje gången som riksdagen avslår
              mycket viktiga yrkanden och kommer att få stå till svars. Vi menar
              att riksdagen tar på sig ett oerhört ansvar genom att negligera
              de varningssignaler som getts och att detta gör att riksdagen
              fortsätter att leva i vad vi menar är en naiv myndighetstro.
            </seg>
            <seg n="3f15326f">
              Själv var jag också omedveten för några år sedan. Men sedan har
              jag när jag suttit med min mobiltelefon i bilen mer och mer känt
              att jag inte mår bra.
            </seg>
            <seg n="47299aa7">
              Den bilaga som finns i betänkandet och som RUT, riksdagens utredningstjänst,
              har tagit fram är väldigt fokuserad på cancer. Men, mina vänner,
              det är inte främst cancer det gäller, utan det handlar bland annat
              om vävnadsskador, genskador, risker för Alzheimer, sänkta melatoninhalter,
              minskad koncentrationsförmåga, infertilitet, hudförändringar,
              problem med missfall, tinnitus med mera. Dessutom handlar det
              om en massa oprecisa och diffusa besvär och symtom som finns på
              en skala som sträcker sig alltifrån hur jag känner mig i min bil
              efter ett kort samtal i mobiltelefonen till hur de människor känner
              sig som över huvud taget inte kan vistas i miljöer med strålande
              källor, magnetfält eller radiovågor.
            </seg>
            <seg n="bb931e11">
              Häromdagen kunde vi läsa en artikel i Dagens Nyheter. Barnombudsmannen
              hade där en förteckning över vad våra barn lider av och vad som
              stressar dem och gör att de ligger sömnlösa. En beskrivning är
              så här: Ett nervöst hjärta slår hårdare. Man kan inte tänka klart.
              Man blir sur på minsta lilla grej. Man försöker göra saker så
              snabbt som möjligt.
            </seg>
            <seg n="1f835f27">
              Barn beskriver att de mår illa och tappar aptiten när de blir
              stressade. De svettas och får hjärtklappning, svårt att andas
              och ont i huvudet, nacken och magen. De blir darriga. Det pirrar
              och kryper i kroppen. De beskriver att de blir oroliga, deprimerade,
              arga, upphetsade, irriterade och nervösa och reagerar med trötthet
              och huvudvärk.
            </seg>
            <seg n="75157e3e">
              Det här är nästan precis de symtom som elöverkänsliga lider av.
              De här sakerna hör ihop. Ändå säger man i betänkandet: Barn är
              inte mer känsliga.
            </seg>
            <seg n="de0e9352">
              Jag menar att det är ett övergrepp av riksdagen att ta fasta
              på rapporter som säger att barn inte är mer känsliga. Barnombudsmannens
              artikel är väldigt talande. Vi bör absolut göra kopplingen till
              att främst skydda barnen.
            </seg>
            <seg n="694c3aa8">
              Forskningsläget har många talat om. Man kan säga att det är en
              akademisk batalj om huruvida det bara är fråga om biologisk påverkan
              eller om det också är fråga om hälsorisker. Egentligen håller
              jag med den talare som sade att kammaren inte ska behöva ta ställning
              till detta. Däremot måste vi ta ställning när det gäller att se
              oklarheterna, se eventuella risker och se att skälen för att vara
              systematiskt försiktig finns. Vi ska nämligen inte följa dem som
              säger att man ska behöva bevisa risker, utan det handlar om att
              bevisa ofarligheten. De som prånglar ut ett nytt system ska bevisa
              att det är ofarligt.
            </seg>
            <seg n="c49bf797">
              Fru talman! Det är egentligen faktiskt inte mobiltelefonerna
              som är huvudproblemet, vilket man utifrån debatten och utskottsarbetet
              kan förledas att tro. I stället gäller det den ackumulerade elektrostressen
              i både utomhus- och inomhusmiljön. Där finns det i dag en massa
              olika och interfererande källor som ger emissioner av allsköns
              karaktär och som tillsammans skapar en människofientlig miljö.
              Vad djuren känner är det svårt för oss att riktigt veta.
            </seg>
            <seg n="ae96357e">
              Det är detta som betänkandet borde handla om. Man kan alltså
              inte se mobiltelefonerna som ett isolerat problem.
            </seg>
            <seg n="44d09372">
              Utbyggnaden av 3 G-systemet är visserligen försenad, men målen
              består. 10 000 nya master och 70 000 nya basstationer ska upp
              i vårt land. Till detta kommer en energiproduktion motsvarande
              ett kärnkraftverk. Först nu börjar man diskutera edge -tekniken
              som skulle kunna ge oss färre master alltså en uppgradering där
              man skulle kunna komma i närheten av de effekter som man vill
              uppnå med 3 G-masterna för sig.
            </seg>
            <seg n="7f65ee26">
              Två konsortier svarar för utbyggnaden i landet. Dessutom byggs
              både fiber- och kopparkabelnät ut parallellt med det här trådlösa
              mobilnätet. Men vinsten i överföringskapaciteter och överföringshastigheter
              är inte så stor. I städerna lär operatörerna inte ens få lov att
              samarbeta.
            </seg>
            <seg n="97cc7737">
              Varför då denna dövhet inför riskerna och varför denna brådska?
              Jo, det ryktas om att vinstmarginalerna för 3 G-operatörer ligger
              på uppemot 4050 %. Således är det klart att det är oerhört bråttom
              att få de här prylarna på plats och att övertyga oss dels om att
              det är ofarligt, dels om att vi nog egentligen behöver små apparater
              där vi kan titta på mjukporr eller chatta med våra kompisar.
            </seg>
            <seg n="7d3e88fd">
              Jag säger: Vi behöver mindre av vinster och av operatörernas
              villkor och mer av befolkningsskydd, konsumentskydd och framför
              allt barnskydd.
            </seg>
            <seg n="64e42188">
              Sedan ska jag säga några ord om den lagliga processen ute i landet.
              Vi menar att det är den här krampaktiga fixeringen vid plan- och
              bygglagsförfarandet som bland annat har bidragit till problemen.
              Hade vi politiker på alla nivåer tagit ett större ansvar än det
              om bygglov eller inte och sett till folkhälsan, skulle vi inte
              ha sprungit på så fort och fått så mycket motreaktioner och rapporter
              om människor som faktiskt mår dåligt.
            </seg>
            <seg n="8ba35a17">
              Som jag förut sade: Låt oss se till att bevisa att det här är
              ofarligt i stället för att tvinga fram bevis för att det finns
              risker!
            </seg>
            <seg n="2e28fe7d">
              Mobiltelefonin och 3 G-systemet är dock, av två skäl, lite extra
              viktiga: För det första är det en droppe som får en överbelastad
              bägare att rinna över inte ett nytt makrosystem till som man dessutom
              inte kan fly från! För det andra gäller det de intervaller i frekvensområden
              som 3 G står för, inte minst det nya systemet för poliskommunikation
              Rakel eller Tetra. De opererar på allt högre frekvenser och på
              allt kortare våglängder och kryper allt närmare det som så småningom
              blir joniserande strålning, det vill säga den farliga strålning
              som vi allihop är rädda för och som vi vet är farlig. Det här
              träffar ju på nya frekvensnivåer i vårt mänskliga elektromagnetiska
              system, något som gör att riskerna och frågetecknen hopar sig
              och att vi som ansvariga offentlighetsrepresentanter måste ta
              vårt ansvar.
            </seg>
            <seg n="fc65a2b9">
              Man säger att man i alla fall rekommenderar användning av handsfree
              . Jag menar att det här är ett sätt just nu för fega statsmakter
              och okunniga myndigheter att över huvud taget ha något att säga
              som svar på folks oro och att ha en sorts substitut. I stället
              för att använda den riktiga försiktighetsprincipen talar man om
              en försiktighetsstrategi och säger: Du själv får ta ansvar.
            </seg>
            <seg n="aebbeaeb">
              Man lämpar alltså över ansvaret på individen i stället för att
              från början skapa en strålningssäker miljö skyll dig själv om
              du blir skadad!
            </seg>
            <seg n="df0f0c20">
              Personligen tycker jag att det är trassligt med handsfree och
              att det är dyrt att köpa nytt för 250 kr varannan månad därför
              att min handsfree glappar och blir utsliten. Dessutom missar jag
              en massa samtal därför att jag inte får ordning på sladden. Det
              är helt enkelt inte en fungerande teknik, tycker jag. Jag tillhör
              dem som gärna vill ha en bra mobiltelefoni och skulle gärna se
              en god utbyggnad om den var riskfri. Men vi vet inte att den är
              riskfri. Det är det lilla problemet!
            </seg>
            <seg n="2bd38ac2">
              Herr talman! Slutsatsen är faktiskt återigen, och låt mig tjata
              om detta: Tillämpa försiktighetsprincipen! Kryp inte ifrån den
              och säg inte i ena andetaget att det inte finns några risker och
              i nästa andetag att det behövs mer forskning!
            </seg>
            <seg n="cc26a24b">
              Å mitt partis vägnar återkommer jag till behovet av forskning.
              Både Folkpartiet och Vänsterpartiet uttryckte den saken väldigt
              bra i dag.
            </seg>
          </u>
          <note type="speaker" n="130b0596">
            Anf. 195 CHRISTINA AXELSSON (s) replik:
          </note>
          <u who="christina_axelsson_a9a226" xml:id="i-80f9f4222a584cfc-2" n="b4059524">
            <seg n="9289d924">
              Herr talman! I dag behandlar vi motioner som skrevs under den
              allmänna motionstiden. Då var det ingen motion som rörde om vi
              skulle slopa våra olika myndigheter för att i stället avgöra de
              här frågorna själva.
            </seg>
            <seg n="b9e3b321">
              Naiv myndighetstro talar Lotta N Hedström om, liksom om att mobiltelefonerna
              ska användas till mjukporr. Nej, det är inte fråga om en naiv
              myndighetstro. Vi i utskottet har i stället noga följt upp vad
              vetenskapen och de olika myndigheterna har sagt.
            </seg>
            <seg n="a1cfce82">
              När det gäller talet om vad mobiltelefonerna kommer att användas
              till kan jag säga att de som har tagit kontakt med mig absolut
              inte har diskuterat att mobiltelefonerna ska användas för mjukporr,
              utan dessa ska mera vara ett redskap i arbetet precis som flera
              av oss som nu sitter här i kammaren använder mobiltelefonen.
            </seg>
          </u>
          <note type="speaker" n="307379eb">
            Anf. 196 LOTTA N HEDSTRÖM (mp) replik:
          </note>
          <u who="lotta_hedstrom_852ee3" xml:id="i-b8889ef4cde6663a-1" n="9657e700">
            <seg n="98969824">
              Herr talman! Tack för möjligheten att prata ännu mer! Det gladde
              mig. Jag hoppades faktiskt på att få tillfälle till repliker.
            </seg>
            <seg n="fedc7546">
              Jag menar att vi har myndigheter som i det här fallet inte sköter
              sitt uppdrag på ett bra sätt. Så allvarlig är min kritik. Jag
              tycker inte att Statens strålskyddsinstitut tar sitt skyddsuppdrag
              på allvar. Så ser det ut.
            </seg>
            <seg n="308609cc">
              Dessutom har den myndigheten under det gångna året, sedan den
              allmänna motionstiden, vacklat och sagt att det inte finns några
              problem. Seden gick deras chef ut och sade att det kanske finns
              problem, varvid de blev dragna i örat av minister Messing för
              att åter göra avbön. De har som något slags halvansvar lanserat
              försiktighetsstrategin därför att man inte kan negligera alla
              de 500 rapporter som faktiskt tar upp risker och problem. Man
              vet att de finns helt enkelt. Socialstyrelsen har i många år negligerat
              de patientgrupper som de facto är sjuka. Där släpar de efter på
              ett väldigt skamligt sätt.
            </seg>
            <seg n="f2b0feeb">
              Mycket har hänt, och utvecklingen går snabbt. Det här är den
              möjlighet och det forum där vi har att diskutera icke-joniserande
              strålning i ett vitt perspektiv. Jag tycker inte att vare sig
              myndigheter eller riksdagen tar sitt uppdrag på allvar att skydda
              befolkningen och se till att människors hälsa och möjligheter
              att bo, verka och arbeta är tagna till vara på ett sätt som rimmar
              med grundläggande mänskliga rättigheter.
            </seg>
          </u>
          <note type="speaker" n="7ee54edf">
            Anf. 197 CHRISTINA AXELSSON (s) replik:
          </note>
          <u who="christina_axelsson_a9a226" xml:id="i-80f9f4222a584cfc-3" n="b4059524">
            <seg n="5ea662e1">
              Herr talman! Jag tycker inte att Lotta N Hedström har satt sig
              in i frågan tillräckligt väl vad gäller vad våra myndigheter gör.
              Jag redogjorde för i mitt anförande det uppdrag som SSI har fått.
              De har väldigt många myndigheter omkring sig som delade det just
              för att titta på hur och om man behövde märka mobiltelefonerna
              med någon typ av varningstext. Det var flera som tog upp det även
              när vi hade vår hearing och sade att med den kunskap vi har i
              dag går det inte.
            </seg>
            <seg n="9721ee30">
              Jag vill säga rörande den DN-artikel som Lotta N Hedström nämnde
              att barnen säger själva att anledningen till att de har svårt
              att sova är att de tittar för mycket på TV, spelar dataspel. En
              del pratar om trångboddheten. Det är en annan fråga som vi får
              diskutera i ett annat sammanhang.
            </seg>
            <seg n="74d20d3a">
              Det behöver byggas mer för att barnen ska känna sig lugna. Det
              är helt klart.
            </seg>
          </u>
          <note type="speaker" n="bbbf141d">
            Anf. 198 LOTTA N HEDSTRÖM (mp) replik:
          </note>
          <u who="lotta_hedstrom_852ee3" xml:id="i-b8889ef4cde6663a-2" n="9657e700">
            <seg n="79aad9a6">
              Herr talman! Det måste vara så att svenskar bedöms vara mer härdiga
              och tåliga än andra, eftersom vi ligger högre i exponeringsnivåer
              och gränsvärden än många andra länder. Det är en bristande samstämmighet
              i bedömningen av gränsvärden världen över.
            </seg>
            <seg n="b2938338">
              Det är naturligtvis inte så att svenskarna är tåligare, utan
              vi har myndigheter som inte har tagit självständiga beslut på
              den säkra sidan utan snarare går operatörernas och industrins
              behov till mötes.
            </seg>
            <seg n="d5e59119">
              Jag har en sammanställning framför mig som visar att Belgien,
              Italien, Ryssland, Kina, Schweiz, Paris, Wien, Salzburg har oerhört
              mycket lägre värden i watt per kubikmeter i exponeringsvärden
              än vad Sverige någonsin har.
            </seg>
            <seg n="4491135a">
              Sedan har jag faktiskt följt myndigheternas agerande väldigt
              noga i tre år i den här frågan, så jag tar inte åt mig av den
              kritiken. Det Barnombudsmannen tog upp det som barnen klagar på
              är precis det jag säger: Barn utsätts i dag för en samlad elektrostress
              med datorer, TV, mobiltelefoner och en utomhus- och inomhusmiljö
              som är belastad. De är känsligare, de tål det minst. Din anmärkning
              förstärker snarare mitt resonemang. Mobiltelefonerna är bara droppen
              som får en redan överfull bägare att rinna över ännu mera.
            </seg>
          </u>
          <note n="1287e8b1">
            Föredrogs
          </note>
          <note n="2854fad2">
            Överläggningen var härmed avslutad.
          </note>
          <note n="81c0d7bc">
            16 § Vattendistrikt och vattenmiljöförvaltning
          </note>
          <note n="1287e8b1">
            Föredrogs
          </note>
          <note n="fa9eaad1">
            Förste vice talmannen konstaterade att ingen talare var anmäld.
          </note>
          <note n="f0f2bad8">
            17 § Avgift till den kompletterande arbetslöshetskassan m.m.
          </note>
          <note type="speaker" n="5359bdab">
            Anf. 199 ANDERS KARLSSON (s):
          </note>
          <note n="a33432ba">
            Herr talman! I detta ärende behandlar utskottet regeringens proposition
            2003/04:62 Avgift till den kompletterande arbetslöshetskassan
            jämte motioner med yrkanden om bland annat avslag på propositionen.
          </note>
          <u who="anders_karlsson_78f9ca" xml:id="i-c2c1243149a92a88-0" n="1ed344d7" prev="i-ae08ff9045486675-0">
            <seg n="2b1763da">
              Förslagen i propositionen handlar huvudsakligen om att Alfa-kassan
              ska ta ut en avgift av dem som får ersättning från grundförsäkringen
              enligt lagen om arbetslöshetsförsäkring och som inte är anslutna
              till Alfa-kassan eller är medlemmar i någon annan arbetslöshetskassa.
            </seg>
            <seg n="88b34ceb">
              Avgiften ska bland annat bidra till att täcka Alfa-kassans förvaltningskostnader
              för den grupp som är berättigad till grundersättning.
            </seg>
            <seg n="a0f5c287">
              Regeringens bedömning är att avgiften leder till ökad rättvisa
              och lika behandling mellan dem som får grundbeloppet av Alfa-kassan
              och dem som är medlemmar i en arbetslöshetskassa och får sitt
              grundbelopp via sin a-kassa.
            </seg>
            <seg n="492ea234">
              Enligt förslaget ska avgiften dras från ersättningen när den
              betalas ut. Avgiftens storlek kommer att fastställas av regeringen
              eller av den myndighet som regeringen föreslår efter förslag från
              Alfa-kassan.
            </seg>
            <seg n="4f65d30d">
              Herr talman! Betänkandet behandlar också 27 motionsyrkanden från
              den allmänna motionstiden hösten 2003. Dessa motioner tar upp
              olika frågor kring arbetslöshetsförsäkringen, bland annat överhoppningsbar
              tid, studier och a-kassa, bemanningsföretag och a-kassa, för att
              nämna några.
            </seg>
            <seg n="290daf50">
              Betänkandet innehåller även tolv reservationer, varav en fempartireservation
              om företagares ekonomiska situation vid arbetslöshet med krav
              om att regeringen ska tillsätta en parlamentarisk utredning. Utöver
              detta har två särskilda yttranden lämnats i ärendet.
            </seg>
            <seg n="47fab465">
              Herr talman! Med denna korta inledning har jag försökt beskriva
              betänkandets innehåll och överlämnar med varm hand nu ärendet
              till debattörerna.
            </seg>
          </u>
          <note n="7ad65466">
            Utskottet tillstyrker propositionen med den ändringen att ikraftträdandet
            sker måndagen den 4 oktober 2004.
          </note>
          <note n="9c4d945c">
            Samtliga motioner avstyrks med hänvisning till pågående utredningar
            eller kommande utredningsarbete.
          </note>
          <note type="speaker" n="b0c9ff95">
            Anf. 200 HENRIK WESTMAN (m):
          </note>
          <u who="henrik_westman_aabafb" xml:id="i-33bec320487745a1-0" n="d2661ddf">
            <seg n="2b9a8f8e">
              Herr talman! Vi moderater anser att riksdagen ska avslå regeringens
              proposition 2003/04:62 Avgift till den kompletterande arbetslöshetskassan
              . I propositionen föreslås att Alfa-kassan ska ta ut avgift för
              administration av arbetslöshetsförsäkringens grundförsäkring av
              arbetslösa som inte är anslutna till kassan men som får grundbelopp
              från den. Avgiften ska enligt förslaget tas ut i samband med att
              kassan betalar ut dagpenning.
            </seg>
            <seg n="19f68e93">
              Den del som utgör grundförsäkringen i arbetslöshetsförsäkringen
              måste anses vara en del av det generella statliga försäkringsskyddet.
              För att kunna beviljas ersättning krävs varken medlemskap i eller
              anslutning till någon a-kassa. Det är bara Alfa-kassan som betalar
              ut ersättningen i grundförsäkringen till de personer som varken
              är anslutna till eller medlemmar i någon a-kassa. Det finns alltså
              inte i denna del någon som helst konkurrenssituation gentemot
              övriga a-kassor. Finansieringen sker dessutom helt och hållet
              med skattemedel. En kollektiv, så kallad solidarisk, finansiering
              anses vara en viktig del i det generella statliga försäkringsskyddet.
            </seg>
            <seg n="ddebfda1">
              När och om en person vill ha ett ytterligare statligt försäkringsskydd
              vid arbetslöshet, det vill säga den frivilliga inkomstbortfallsförsäkringen,
              kan den personen antingen ansluta sig till Alfa-kassan eller bli
              medlem i någon av de andra a-kassorna. I sådana fall tas det ut
              en anslutningsavgift respektive en medlemsavgift. I en frivillig
              försäkring är det självklart att det sker en individuell motprestation
              från den försäkrades sida. När det gäller inkomstbortfallsförsäkringen
              råder det dessutom en viss konkurrens mellan de olika a-kassorna.
              Avgiften i denna försäkring ger kassorna incitament att vara kostnadseffektiva
              i den administrativa hanteringen. En a-kassa kan genom att vara
              mera kostnadseffektiv än andra kassor hålla en lägre avgift och
              därmed locka till sig fler medlemmar.
            </seg>
            <seg n="db85b67a">
              I dag betalar alltså inte de som omfattas av grundförsäkringen,
              utan att vara anslutna till eller medlemmar i någon a-kassa, någon
              avgift medan de som är anslutna respektive medlemmar betalar en
              avgift även om de ännu inte är kvalificerade för ersättning från
              inkomstbortfallsförsäkringen.
            </seg>
            <seg n="913eb93a">
              Det anförs i propositionen att detta innebär en bristande likabehandling.
              Regeringen uppger att syftet med att införa avgiften är att öka
              rättvisan och införa likabehandling av de arbetslösa.
            </seg>
            <seg n="4fe7eaca">
              Vi moderater delar Statskontorets, Kommunförbundets och Landstingsförbundets
              bedömning att propositionen inte kommer att leda till rättvisa
              och likabehandling av de arbetslösa.
            </seg>
            <seg n="29db707e">
              De som är anslutna till eller medlemmar i en a-kassa, men ännu
              inte är kvalificerade för den högre arbetslöshetsersättningen,
              bygger under den tid de endast omfattas av grundförsäkringen upp
              en rätt till högre ersättning. De som inte är anslutna till eller
              medlemmar i en a-kassa kvalificerar sig inte heller för den högre
              ersättningen.
            </seg>
            <seg n="493d70f5">
              Att ta ut en avgift av dem som ligger utanför inkomstbortfallsförsäkringen
              skulle dels strida mot principen om kollektiv finansiering som
              det generella statliga försäkringsskyddet anses vila på, dels
              medföra att det blir svårt att motivera varför avgiften i det
              ena men inte i det andra fallet ska kvalificera för en högre arbetslöshetsförsäkring.
            </seg>
            <seg n="9815fde1">
              Det är dessutom mycket tveksamt att låta arbetslösa människor
              som inte tillhör någon arbetslöshetskassa betala en avgift för
              att få det grundskydd mot tillfällig arbetslöshet som de redan
              har betalat skatt för. Avgiften berättigar dessutom inte till
              någon skattereduktion.
            </seg>
            <seg n="32e78a90">
              Den övergripande frågan om en eventuell övergång från kollektiv
              finansiering av det generella statliga försäkringsskyddet till
              ett mer individuellt avgiftsfinansierat försäkringsskydd bör tas
              upp i ett större sammanhang.
            </seg>
            <seg n="e2db3986">
              Vi moderater anser att det är nödvändigt att reformera arbetslöshetsförsäkringen.
              Vi vill införa en allmän obligatorisk arbetslöshetsförsäkring
              för alla. Försäkringen ska vara en omställningsförsäkring som
              administreras av staten. Ersättning ska kunna utgå under en period
              av 300 dagar, och det ska inte vara möjligt att kvalificera sig
              för en ny ersättningsperiod annat än med arbete.
            </seg>
            <seg n="7addd3ad">
              Eftersom det är en omställningsförsäkring är det möjligt att
              avskaffa huvuddelen av de regel-, kontroll- och sanktionssystem
              som finns i dagens system.
            </seg>
            <seg n="a4a554c3">
              För att åstadkomma ett tydligare försäkringsmässigt samband ska
              en utökning av egenfinansieringen ske. Försäkringspremien ska
              relateras direkt till lönen och utgöra 2 % på sådana inkomster
              som är ersättningsberättigande. Premien ska vara avdragsgill vid
              inkomstbeskattning.
            </seg>
            <seg n="7a68067f">
              Arbetslöshetsförsäkringen i sin nuvarande skepnad är för övrigt
              en ganska märklig försäkring. Den sköts av från staten fristående
              arbetslöshetskassor med i de flesta fall starka band till olika
              fackliga organisationer.
            </seg>
            <seg n="36c9cffb">
              Samtidigt är de beslut som a-kassorna fattar myndighetsbeslut,
              och deras verksamhet finansieras till mycket stor del med statliga
              medel. Vi anser i likhet med Kristdemokraterna att konsekvenserna
              av att förändra relationerna mellan a-kassorna och de fackliga
              organisationerna bör utredas.
            </seg>
            <seg n="1a82f88f">
              Herr talman! Småföretagarnas intressen är dåligt tillvaratagna
              i det sociala försäkringssystemet. I vissa hänseenden kan man
              säga att regelverket är direkt diskriminerande mot småföretagare.
              Vi tycker därför i likhet med Folkpartiet, Kristdemokraterna,
              Centern och Miljöpartiet att en parlamentarisk utredning skyndsamt
              bör tillsättas för att se över företagares ekonomiska situation
              vid arbetslöshet.
            </seg>
            <seg n="fb36a5e5">
              I motion A204 pekar motionärerna på vissa problem som är förknippade
              med en anställning i ett bemanningsföretag. De konstaterar att
              reglerna i arbetslöshetsförsäkringen är både stelbenta och diskriminerande
              mot privata bemanningsföretag.
            </seg>
            <seg n="370f02d8">
              Enligt nuvarande regler ska en anställd i ett bemanningsföretag
              anses vara tillsvidareanställd i den omfattning som svarar mot
              medlemmens arbetsutbud oavsett hur anställningsförhållandet benämns
              i anställningsavtalet. Motsvarande gäller inte för andra företag.
            </seg>
            <seg n="f901d8ba">
              Vidare kan en arbetslös inte acceptera korta erbjudanden om arbete
              från bemanningsföretag utan att riskera sin ersättningsrätt. Skälet
              till detta är att anställda vid bemanningsföretag, till skillnad
              från anställda vid alla andra slags företag, inte får någon ersättning
              under arbetslösa perioder mellan olika uppdrag.
            </seg>
            <seg n="99a76562">
              Dessa skillnader är otillfredsställande och innebär att bemanningsföretagen
              och deras anställda diskrimineras. Liksom motionärerna anser vi
              att a-kassereglerna ska vara lika för alla anställda, oavsett
              vilket slags företag de arbetar i.
            </seg>
            <seg n="531223b5">
              Herr talman! Givetvis står jag bakom alla våra moderata reservationer,
              men för tids vinnande yrkar jag bifall endast till reservation
              nr 1.
            </seg>
          </u>
          <note type="speaker" n="aa441810">
            Anf. 201 ERIK ULLENHAG (fp):
          </note>
          <note n="f755acf6">
            Herr talman! Låt mig inledningsvis yrka bifall till reservation
            nr 11.
          </note>
          <u who="erik_ullenhag_febdf4" xml:id="i-9d15e296c7f94db3-0" n="3c524f8e" prev="i-c00d18a407803ccc-0">
            <seg n="0d51c6b9">
              Det händer väldigt lite på arbetsmarknadspolitikens område. Det
              är sällan som arbetsmarknadsutskottet träffas i Sveriges riksdag.
              Det är ganska sällan som vi har debatter här i kammaren. Då kunde
              man frestas att tro att allt var frid och fröjd. Men det är ju
              inte riktigt så.
            </seg>
            <seg n="2959c354">
              Eftersom vi träffas ganska sällan vill jag säga några allmänna
              ord om regeringens arbetsmarknadspolitik.
            </seg>
            <seg n="1f51dc57">
              Denna morgon, precis som alla andra morgnar, var det några hundra
              tusen människor kanske en miljon som vaknade fullt friska och
              arbetsföra, men som inte hade ett arbete att gå till. Ingen är
              längre förvånad över regeringens svikna löften inom arbetsmarknadspolitiken.
            </seg>
            <seg n="6744b962">
              Det var mycket länge sedan jag träffade någon som trodde på regeringens
              målsättning om högst 4 % arbetslösa, och jag tror inte att det
              längre är någon som vågar gissa om eller när regeringen, trots
              att man suttit i regeringsställning sedan 1994, uppfyller sitt
              mål om en sysselsättning på 80 %.
            </seg>
            <seg n="314fcd6b">
              Herr talman! Det borde råda rätt febril aktivitet när vi har
              den sociala katastrof som det innebär med en ständigt stigande
              arbetslöshet, men det är mycket tyst på arbetsmarknadspolitikens
              område.
            </seg>
            <seg n="b1f48fe0">
              Man kan dra slutsatsen att vi lever i utredningarnas land. Det
              kan vi se även av det betänkande som vi debatterar i dag. När
              det gäller de motioner som behandlas hänvisar man till utredningar
              eller arbeten inom departementet. Det är inget fel med utredningar.
              Det är mycket bra att vi har väl förberedda beslut. Men från att
              Sverige har varit utredningarnas land i den meningen att besluten
              är väl förberedda har det nu bara blivit utredande och väldigt
              sällan beslut. Det finns få politiska områden där det syns så
              tydligt som inom arbetsmarknadspolitiken.
            </seg>
            <seg n="5103cd3d">
              När det gäller arbetslöshetsförsäkringen vill jag inledningsvis
              säga att Folkpartiet vill ha en allmän obligatorisk arbetslöshetsförsäkring
              som omfattar alla. Den generella välfärden med fungerande försäkringssystem
              är i grunden en mycket liberal tanke. Det handlar om att ha skyddsnät
              i samhället och om att ge individer nya livschanser. Vi från Folkpartiet
              vill slå fast att arbetslöshetsförsäkringen är och ska vara en
              del av den generella välfärdspolitiken.
            </seg>
            <seg n="662fbf3c">
              Socialdemokraternas bindning till facket har gjort att man alltid
              haft ett motstånd mot att säga att arbetslöshetsförsäkringen,
              precis som andra socialförsäkringar, ska vara en del av den generella
              välfärdspolitiken. Man vill inte ge upp den möjlighet som fackföreningar
              har att värva medlemmar på grundval av a-kassan. Inget ont sagt
              om fackföreningar, men det är bekymmersamt när de styr politiken
              så till den grad att vi inte får en generell försäkring som omfattar
              alla.
            </seg>
            <seg n="58893945">
              I stället utreds det. Man hittar lite problem här och där. Sedan
              lappas det och lagas det på det a-kassesystem som vi har. Ibland
              kan ett nödtorftigt lagande vara ganska bra även i ett nödtorftigt
              system. Man skulle vilja ha en större reform, men det som sker
              kan ändå vara rätt och riktigt i ett mindre väl fungerande system.
            </seg>
            <seg n="0036044b">
              Just det förslag som är huvudförslaget i det betänkande som vi
              i dag diskuterar, det vill säga att försöka åstadkomma ökad likställighet
              mellan arbetslösa som är anslutna till fackföreningsanslutna a-kassor
              och arbetslösa som är anslutna till den så kallade Alfa-kassan,
              har Folkpartiet ingenting att invända emot.
            </seg>
            <seg n="4c7a4554">
              För en liberal är det lätt att vara misstänksam så fort det handlar
              om dessa frågor. Men just den här gången är det svårt att säga
              att det egentligen inte handlar om en faktisk likställning.
            </seg>
            <seg n="5b61190a">
              Till vår glädje behandlas också i detta betänkande företagares
              rätt till ekonomisk ersättning vid arbetslöshet. Förhoppningsvis
              kommer vi denna vår att med fempartimajoritet rösta igenom ett
              förbättrat skydd för företagare, om alla lyckas trycka på rätt
              knapp.
            </seg>
            <seg n="e07b9e21">
              Vi vet att många människor i Sverige när en dröm om att starta
              eget. Många människor i Sverige har idéer om företagande, men
              en del låter bli därför att det känns lite för otryggt. Det är
              inte så konstigt, för har man ett hus och har barn är det tryggare
              med en anställning till att börja med än att driva eget. Där kan
              det politiska systemet se till att det blir ett bättre företagarklimat
              genom att se till att det finns en ekonomisk trygghet även för
              företagare och i högre grad likställa dem med anställda.
            </seg>
            <seg n="8cdf727c">
              Återigen hänvisar majoriteten till att det pågår en utredning
              inom Regeringskansliet. Det kanske man gör nästa år och kanske
              om två år igen. Det är rätt många politiska frågor som behandlas
              på det viset. I synnerhet, herr talman, inom arbetsmarknadspolitikens
              område verkar de sitta och titta på väldigt många frågor. Ibland
              säger man att det utreds och ibland säger man att Regeringskansliet
              tittar på en fråga, och då tar det väl ännu längre tid tills den
              hamnar för beslut.
            </seg>
            <seg n="78267e04">
              Mot den bakgrunden är det med glädje jag kan se att det just
              i denna fråga har bildats en annan riksdagsmajoritet. Det handlar
              i och för sig om att tillsätta en parlamentarisk utredning, men
              sätter vi press på regeringen är det i alla fall ett sätt att
              komma några steg framåt jämfört med lite loja, uppgivna kommentarer
              från majoriteten om att det tittas på saker inom departementet.
            </seg>
            <seg n="4b50813e">
              Jag yrkar bifall till reservation 11, och det är den reservation
              som Folkpartiet har.
            </seg>
          </u>
          <note type="speaker" n="717d07db">
            Anf. 202 ANNELIE ENOCHSON (kd):
          </note>
          <u who="annelie_enochson_4aff48" xml:id="i-bad758f48972dc7c-0" n="3d27c15d">
            <seg n="c01d511e">
              Herr talman! Det är få områden som den socialdemokratiska regeringen
              lappar och lagar så mycket på som inom arbetsmarknadsområdet.
              Helhetssynen på detta politikområde är i det närmaste obefintlig.
              De olika arbetsmarknadsåtgärderna förändras, byter skepnad och
              är komplicerade att förstå. Likadant är det med arbetslöshetsförsäkringen.
              Kristdemokraterna har vid upprepade tillfällen påpekat att Sverige
              är i stort behov av en reformerad arbetslöshetsförsäkring.
            </seg>
            <seg n="c8a0c9bd">
              Arbetslöshetsförsäkringen är ett viktigt och nödvändigt inslag
              i det svenska välfärdssystemet och ska fungera som en omställningsförsäkring
              där incitamenten att ta ett nytt arbete är stora. Försäkringen
              ska vara rättvis och ge hjälp under tiden som man söker ett nytt
              arbete.
            </seg>
            <seg n="06cbf4e0">
              Men regeringens proposition om att ta ut avgifter av den som
              får ersättning från Alfa-kassan är inte ett steg i rätt riktning
              och är inte rättvist. Alfa-kassan är tänkt för dem som har det
              svårast på arbetsmarknaden, för dem som inte kommit in i de olika
              trygghetssystemen, och att ge dem en ersättning vid arbetslöshet.
              Det är framför allt unga som finns i Alfa-kassan. 79 % av dem
              som uppbär grundersättning är 35 år eller yngre. En annan stor
              grupp är nyanlända svenskar. Grundförsäkringen ger i dagsläget
              320 kr per dag. Att på denna blygsamma summa ta ut en avgift,
              som den socialdemokratiska regeringen föreslår, är inte rättvist.
              Det är inte rättvist att låta de sämst ställda betala två gånger
              för stöd och hjälp. De har ju redan bidragit till finansieringen
              av ett ekonomiskt grundskydd mot tillfällig arbetslöshet genom
              att de betalat skatt, och de får ingen skattereduktion för denna
              avgift.
            </seg>
            <seg n="7998f57a">
              Ett minskat grundförsäkringsbelopp, som detta förslag de facto
              kommer att innebära, gör att de sämst ställda i samhället får
              ännu mindre att röra sig med. Det troliga scenariot är att denna
              minskade inkomst för de arbetslösa kommer att öka trycket på kommunernas
              socialbidragssystem. Hur detta slår mot kommuner med hög arbetslöshet
              och med stora grupper av medborgare som använder Alfa-kassorna
              redovisas inte i propositionen eller i betänkandet från majoriteten
              i utskottet.
            </seg>
            <seg n="3732bc57">
              Arbetslösheten i Sverige är enligt Eurostat 6 %, och då räknas
              bara den öppna arbetslösheten. För att vara riktigt korrekt ska
              alla de som inte har ett arbete att gå till också räknas in, det
              vill säga de som är i olika arbetsmarknadsåtgärder, och då är
              vi uppe i 8 %. Det är långt till regeringens mål om en 4-procentig
              arbetslöshet.
            </seg>
            <seg n="20771ae9">
              Nej, herr talman, det bästa och nödvändiga är att totalt reformera
              arbetslöshetsförsäkringen. Den ska vara aktiverande och skapa
              incitament att skaffa ett nytt arbete. Reglerna ska vara enkla
              och överblickbara för alla, och allt arbete ska uppmuntras och
              räknas den arbetslöse tillgodo i systemet. Ersättningsnivån bör
              under det första året vara 80 % av den lön man hade vid inträdet
              i arbetslösheten.
            </seg>
            <seg n="7aa0fc5f">
              Kristdemokraterna anser att ersättningen från arbetslöshetsförsäkringen,
              liksom från sjuk- och föräldraförsäkringen, i princip bör grunda
              sig på de inkomster man faktiskt haft och betalat avgifter för,
              inte på den inkomst man har när man blir arbetslös. Den ersättningsgrundande
              inkomsten ska beräknas som 80 % av genomsnittsinkomsten de senaste
              24 månaderna. Efter sex månaders arbetslöshet sker den första
              omräkningen. Därefter sker omräkning kontinuerligt. Det innebär
              att ersättningsnivån höjs för varje arbetad timme.
            </seg>
            <seg n="07cb7145">
              Reformeringen av arbetslöshetskassorna innebär att man även ska
              se över den starka kopplingen som kassorna har till de olika fackliga
              organisationerna. Det är a-kassorna som fattar myndighetsbeslut,
              och deras verksamhet bekostas nästan helt med statliga medel.
            </seg>
            <seg n="f69f7047">
              Två utredningar som presenterades hösten 1999, från Statskontoret
              och från Riksrevisionsverket, ifrågasätter dagens system med fristående
              a-kassor som är knutna till fackliga organisationer. Riksrevisionsverket
              skriver i sin utredning att a-kassornas privaträttsliga ställning
              utgör ett hinder för en effektiv tillsyn. Statskontoret pekar
              på att statsbidragen inte är utformade på ett sätt som stimulerar
              till god hushållning med skattebetalarnas pengar.
            </seg>
            <seg n="32322879">
              Kristdemokraterna anser att regeringen bör utreda en alternativ
              organisationsmodell samt konsekvenserna av att förändra relationerna
              mellan de fackliga organisationerna och arbetslöshetskassorna
              för att därigenom lösa problem som bland annat Statskontoret och
              Riksrevisionsverket pekar på.
            </seg>
            <seg n="0e2d3da1">
              Herr talman! I betänkandet har Kristdemokraterna i ett par reservationer
              belyst situationen för dem som studerar och deras förhållande
              till arbetslöshetsförsäkringen. Det är viktigt att som studerande
              kunna ha rätt till arbetslöshetsförsäkring under ferierna. Detta
              är speciellt viktigt för äldre studenter med försörjningsansvar.
              I den studiesociala utredningen Studerande och trygghetssystemet
              , som avlämnades i december 2003, säger man att regelverket upplevs
              svårt och komplicerat för studenterna och för fram behovet av
              förbättringar för studerande med barn. Vidare vill Kristdemokraterna
              i en reservation stimulera till deltagande i utbildning och föreslår
              därför att studier ska betraktas som överhopningsbar tid i proportion
              till omfattningen av tiden.
            </seg>
            <seg n="e17a322a">
              Tyvärr vill inte utskottet följa upp vad den studiesociala utredningen
              föreslår. Förhoppningsvis kan vi i nästa års betänkande om arbetslöshetsförsäkringen
              se de kristdemokratiska förslagen vara med i majoritetstexten.
            </seg>
            <seg n="e25aba6f">
              Herr talman! Vi har i en gemensam reservation tillsammans med
              Moderaterna, Folkpartiet, Centerpartiet och Miljöpartiet tagit
              upp företagarnas rätt till a-kassa. Vi anser att en parlamentarisk
              utredning ska tillsättas för att snabbt se över företagarnas ekonomiska
              situation vid arbetslöshet. Ulf Holm kommer att utveckla den reservationen
              vidare.
            </seg>
            <seg n="3c7423a6">
              Till slut vill jag denna sena timme ta upp kammarens tid med
              att belysa en viktig kristdemokratisk reservation som jag hoppas
              också kan bli en majoritetstext och ett tillkännagivande nästa
              år. Den handlar om familjehemsföräldrarnas utsatta situation inom
              trygghetsområdet. Det finns barn i dagens Sverige som inte mår
              bra av att vistas i sin biologiska familj därför att deras föräldrar
              av en eller annan anledning inte räcker till som förälder. Det
              kan exempelvis vara missbruk eller psykisk ohälsa som orsakat
              situationen. Det finns då en möjlighet för barnen att vistas kortare
              eller längre perioder hos en annan familj som då fungerar som
              ställföreträdande föräldrar och tar ansvar för barnets fostran.
            </seg>
            <seg n="d7329aea">
              Att vara familjehemsförälder är en viktig uppgift som inte bara
              tar mycket tid i anspråk utan även kräver stort känslomässigt
              engagemang. Kommunerna annonserar ofta efter familjehem, men det
              är tyvärr ofta svårt att hitta nya familjer som är beredda att
              öppna sina hem för dessa barn. Med alltfler splittrade och trasiga
              familjer med otrygga barn som far illa, behövs det fler trygga
              och omvårdande familjehem som orkar bära den extra arbetsbelastning
              det innebär att ta hand om ett barn vars föräldrar av olika skäl
              inte klarar sin föräldraroll.
            </seg>
            <seg n="a175a141">
              På grund av detta stora engagemang krävs i många fall att en
              av familjehemsföräldrarna stannar hemma på heltid.
            </seg>
            <seg n="a3982cd5">
              Att ha ett familjehemsuppdrag räknas emellertid normalt inte
              som ett förvärvsarbete eftersom det inte är fråga om en anställning
              utan om ett arvoderat uppdrag. De utför ett heltidsjobb för samhället
              men får inte tillgodoräkna sig detta när det gäller möjligheten
              till arbetslöshetsförsäkring. Enligt min erfarenhet från vänner
              som är familjehemsföräldrar krävs det mycket av såväl arbete som
              tid, tålamod och tårar för att rätt kunna fungera som ställföreträdande
              föräldrar.
            </seg>
            <seg n="ce6cc5e1">
              Att alla som utför ett arbete av något slag ska ha rätt till
              arbetslöshetsförsäkring är en självklarhet. Men detta gäller inte
              för en familjehemsföräldrar!
            </seg>
            <seg n="310766a8">
              Arbetsdomstolen har slagit fast att familjehemmet inte presterar
              ett arbete för någon annans räkning, vilket är en generell utgångspunkt
              för ett anställningsförhållande. Kammarrätten fastslog så sent
              som 1999 att den praxis som utformats vid tillämpningen av arbetslöshetsförsäkringen
              fortfarande gäller.
            </seg>
            <seg n="2221996f">
              Riksdagens revisorer granskade förra året familjehemsvården av
              barn och unga och tar bland annat upp de ekonomiska villkoren
              för familjehemsföräldrar. De föreslår att familjehemsvård ska
              jämställas med förvärvsarbete, och därmed vara en grund för ersättning
              från arbetslöshetsförsäkringen. De föreslår med andra ord att
              riksdagen som lagstiftande församling ska ändra gällande lag så
              att kammarrättens praxis inte längre ska gälla.
            </seg>
            <seg n="df48e082">
              Det är både beklagligt och oacceptabelt att dessa familjehemsföräldrar,
              vilkas ovärderliga arbete verkligen borde röna samhällets uppskattning,
              inte kan få tillgång till samma sociala, ekonomiska och arbetsrättsliga
              trygghet som vi andra.
            </seg>
            <seg n="74293b47">
              Herr talman! Jag vill till slut yrka bifall till reservation
              nr 3 och står självklart bakom alla kristdemokratiska reservationer.
            </seg>
          </u>
          <note type="speaker" n="737dc5d7">
            Anf. 203 CAMILLA SKÖLD JANSSON (v):
          </note>
          <u who="camilla_skold_jansson_63524c" xml:id="i-cc9affd6d60d346b-0" n="e97b328c">
            <seg n="8879cc61">
              Herr talman! Mycket är sig likt när arbetsmarknadsutskottet debatterar
              arbetslöshetsförsäkringen. Vi säger att vi är överens om att vi
              ska ha en omställningsförsäkring, men sedan spricker den bilden.
              Som vanligt får vi höra från de borgerliga partierna att man vill
              kapa banden till fackföreningsrörelsen. Man vill ha en bortre
              parentes i rätten till ersättning. Man vill öka egenavgifter och
              så vidare.
            </seg>
            <seg n="7178ccd7">
              Därför tycker jag att det skorrar lite falskt när man låtsas
              vara upprörd över att majoriteten vill öka rättvisan genom att
              även de som har Alfa-kassa får betala en avgift detta samtidigt
              som man faktiskt kraftigt vill öka egenavgifterna för alla.
            </seg>
            <seg n="3195ef6c">
              I dag har vi en omotiverad skillnad mellan Alfa-kassan och de
              vanliga a-kassorna. Den som är medlem i en a-kassa betalar en
              medlemsavgift på någon hundralapp i månaden. Den som har valt
              att stå utanför slipper denna medlemsavgift. Grundbeloppet är
              ju detsamma, vilket betyder att den som går in i en a-kassa i
              praktiken får lägre nettoersättning än den som har valt att stå
              utanför och som då slipper medlemsavgifterna.
            </seg>
            <seg n="40f604bb">
              I andra situationer brukar ju de borgerliga partierna förorda
              konkurrensneutralitet, som det heter. Men när det finns orättvisor
              som, liksom i det här fallet, faktiskt missgynnar de fackföreningsbaserade
              a-kassorna, då är det något man kan tänka sig. Jag menar att majoriteten
              har gjort en riktig bedömning i det här fallet. Det visar sig
              bland annat i att protesterna har uteblivit. Det gör de ju när
              argumenten för en förändring är rimliga. Och det här är rimligt.
            </seg>
            <seg n="b914e617">
              Så i fråga om Alfa-kassa och avgifter är vi i Vänsterpartiet
              överens med regeringen. Det är vi däremot inte när det gäller
              inträdesvillkoren. Där är det också sig likt, att vi har en reservation
              och vill att man för en gångs skull gör något åt de orättvisa
              inträdesvillkoren. Få kan ju säga emot att det faktiskt är så
              att de regler som vi har i dag både när det gäller medlemsvillkor
              och, framför allt, arbetsvillkor konsekvent missgynnar vissa grupper
              på arbetsmarknaden. Det är de grupper som har svårt att få visstidsanställning
              och svårt att få heltidsarbete. Vi vet också vilka grupper det
              handlar om. Det handlar om kvinnor, främst unga kvinnor ur LO-kollektivet.
              Det handlar om invandrare.
            </seg>
            <seg n="bfee97ec">
              Resultatet av dagens regler blir ju en form av strukturell diskriminering,
              och det borde man kunna vara överens om att göra något åt. Men
              det är man inte, och tyvärr finns det mycket som tyder på att
              regeringen lite grann duckar i den här frågan. Vi har lyft fram
              den i olika sammanhang, bland annat i interpellationer. Då får
              vi höra att regeringen tillsammans med de centrala fackförbunden
              jobbar med frågan. De centrala fackförbunden tycker för övrigt
              detsamma som Vänsterpartiet i den här frågan. Men ingenting händer.
              Det vore intressant om Socialdemokraternas representant senare
              i den här debatten kunde redogöra lite närmare för var den här
              frågan ligger och hur det utvecklar sig med samarbetet med parterna.
              I det sammanhanget vill jag yrka bifall till vår reservation nr
              4.
            </seg>
            <seg n="716bb162">
              När vi är inne på reservationer tänkte jag kommentera den flerpartireservation
              som finns när det gäller a-kassa till småföretagare. Där pågår
              det ett arbete i Regeringskansliet. Och det är inte bara en utredning,
              som Ullenhag säger. Det pågår ett arbete med att formulera kommittédirektiv.
              Så man har hunnit långt i den här frågan, och reservationen blir
              lite att slå in öppna dörrar.
            </seg>
            <seg n="6f6a1ae0">
              Nu är reservationen, tycker jag, bättre än de motionsyrkanden
              som föreslås bifallas. Samtliga motioner pratar på olika sätt
              om att småföretagare ska jämställas med arbetstagare. Man pratar
              om att man ska skjuta in småföretagare i de befintliga systemen.
              Det är vi tveksamma till från Vänsterpartiets sida. Vi har drivit
              krav på utredning och välkomnar att dessa kommittédirektiv är
              på gång. Men vi vill gärna se en förutsättningslös utredning och
              att man till exempel bevarar den karaktär som finns i arbetslöshetsförsäkringen
              av att det ska vara en omställningsförsäkring just för anställda.
              Vi är rädda för att man kan tappa andra viktiga värden om man
              går in och ska peta i det och göra om det till en småföretagarförsäkring.
              Småföretagare ska ha grundtrygghet både vid sjukdom och arbetslöshet,
              men vi menar att man också ska titta på andra lösningar än de
              befintliga systemen.
            </seg>
            <seg n="2bc08d7b">
              I utskottsbetänkandet lyfter vi fram en annan mycket viktig fråga
              där utskottet faktiskt är överens och där vi skickar en väldigt
              tydlig signal till regeringen om att den faktiskt måste fullfölja
              löften som den har utställt. Det handlar om föräldralediga som
              är hemma med barn och som under den tiden går in och jobbar deltid.
              Det som händer då är att även om man har haft ett heltidsarbete
              innan barnledigheten räknas dagpenningen om, och den grundas på
              ett deltidsarbete.
            </seg>
            <seg n="df677838">
              Det är ju inte rimligt. Det är säkert inte heller helt lätt att
              komma till rätta med. Det finns en rad besvärliga teknikaliteter.
              Men jag är glad för att utskottet, enhälligt som sagt, så tydligt
              talar om för regeringen att vi förväntar oss att se resultat.
            </seg>
            <seg n="510e1b47">
              Jag tror redan att jag har yrkat bifall till reservation nr 4.
            </seg>
          </u>
          <note type="speaker" n="df99bbad">
            Anf. 204 ERIK ULLENHAG (fp) replik:
          </note>
          <u who="erik_ullenhag_febdf4" xml:id="i-400b9931a435bc5b-0" n="3c524f8e">
            <seg n="117a5ad7">
              Herr talman! Allra först vill jag understryka för Camilla Sköld
              Jansson att till exempel Folkpartiet inte har invänt mot den förändring
              man föreslår, alltså att ta ut en avgift av dem som inte har ersättning
              från försäkring i Alfa-kassan.
            </seg>
            <seg n="818370e0">
              Sedan vill jag också understryka, Camilla Sköld Jansson, att
              du får be om ursäkt för att jag ibland är lite orolig för att
              de här hänvisningarna till vad som sker i departementet sällan
              blir verklighet i Sverige. Kompetenskonton händer det ingenting
              med. I fråga om arbetstidslagstiftningen, som du själv är engagerad
              i, har man aviserat en proposition som dras tillbaka. Jag är inte
              lika lugn som utskottsmajoriteten, där man säger att det här är
              något som man tittar på inom Regeringskansliet. Inte ens det faktum
              att man går så långt i detta betänkande att man säger att man
              slipar på kommittédirektiv gör mig lugn för att det faktiskt kommer
              att hända något när det gäller företagares skydd vid arbetslöshet.
            </seg>
            <seg n="a5684ca8">
              Jag skulle vilja ställa en fråga till Camilla Sköld Jansson.
              Du inledde med att säga att det mesta är sig likt. De borgerliga
              partierna ifrågasätter kopplingen mellan facket och arbetslöshetskassan.
            </seg>
            <seg n="787dc354">
              Jag kan förstå socialdemokratin, som ofta ser sig som en rörelse
              med LO och partiet. Mycket av det politiska beslutsfattandet i
              Sverige sker tyvärr i LO-borgen, utanför de rum som är de demokratiskt
              valda organen. Där kan jag förstå att man inte vågar utmana LO-kollektivet
              och säga att detta är en del av den generella välfärdspolitiken,
              att vi ska ha en allmän och obligatorisk försäkring.
            </seg>
            <seg n="2db95e74">
              Det jag däremot är lite förvånad över är varför Camilla Sköld
              Jansson och Vänsterpartiet är så övertygade om att den bästa tingens
              ordning är att inte ta in det här som en del av den generella
              välfärdspolitiken utan att man fortsätter att låta fackföreningarna
              administrera det. Det räcker inte med att säga att det mesta är
              sig likt och att ni alltid har tyckt så. Varför tycker ni så?
            </seg>
          </u>
          <note type="speaker" n="608c52a9">
            Anf. 205 CAMILLA SKÖLD JANSSON (v) replik:
          </note>
          <u who="camilla_skold_jansson_63524c" xml:id="i-cc9affd6d60d346b-1" n="e97b328c">
            <seg n="9da0adfd">
              Herr talman! Jag är överens med socialdemokratin när det gäller
              synen på fackföreningsrörelsen utom i en viktig del, nämligen
              att vi tycker att fackföreningsrörelsen ska vara partipolitiskt
              obunden. Det kanske vi får se så småningom.
            </seg>
            <seg n="b9335140">
              Vi tycker att det är en bra ordning att ha a-kassor kopplade
              till fackföreningsrörelsen. Det är av flera skäl. Ett skäl är
              att där finns en ytterst viktig branschkunskap om hur det ser
              ut inom olika branscher på arbetsmarknaden. Det är också bra att
              det finns en tydlig koppling där parterna deltar i lönebildning
              och att man har en koppling till a-kassa och reservationslöner
              med mera. Det finns alltså en innehållslig faktor i att fackföreningsrörelsen
              är med.
            </seg>
            <seg n="432c39b4">
              Vi delar ju inte heller de borgerliga partiernas tanke att man
              ska öka egenavgifterna. Det tyder också på att det system vi har
              med a-kassorna är effektivt.
            </seg>
            <seg n="bd0f669d">
              I nuläget ser jag ingen anledning att ändra detta. När ni kritiserar
              a-kassan och säger att man lappar och lagar kritiserar ni i själva
              verket grundbultarna. För att man ska få till stånd en sådan förändring
              måste det till en helt annan majoritet här i kammaren.
            </seg>
          </u>
          <note type="speaker" n="bc612645">
            Anf. 206 ERIK ULLENHAG (fp) replik:
          </note>
          <u who="erik_ullenhag_febdf4" xml:id="i-400b9931a435bc5b-1" n="3c524f8e">
            <seg n="cf5af015">
              Herr talman! För att man ska få till stånd någon aktivitet över
              huvud taget på det arbetsmarknadspolitiska området behövs det
              en annan majoritet i den här kammaren.
            </seg>
            <seg n="97e6abd8">
              Camilla Sköld Jansson smiter ju lite från frågan. Du pratar om
              att vi vill ha höga egenavgifter. Ja, vi kan diskutera egenavgifternas
              storlek inom ramen för en försäkring som en del av den generella
              välfärden. Personligen tror jag och Folkpartiet att vi ska ha
              högre egenavgifter just för att ha en tydligare koppling till
              arbetslöshetens kostnader, precis som man inom ramen för de andra
              välfärdsförsäkringarna vill ha tydliga kopplingar mellan vad systemet
              kostar och egenavgifter så att det är raka rör för medborgarna.
            </seg>
            <seg n="ae418173">
              Ytterst viktig branschkunskap var väl det argument Camilla Sköld
              Jansson förde fram. Vad vi ser om vi granskar de olika kassorna
              är att den här branschkunskapen leder till ganska olika bedömningar
              av lika fall. Det leder till att vi i dag använder arbetslöshetsförsäkringen
              som ett förtäckt kulturstöd inom vissa branscher. Det är helt
              möjligt.
            </seg>
            <seg n="65c0848a">
              Folkpartiet tycker att vi ska öka kulturstödet på sina håll,
              men det är inte rimligt att folk går på a-kassa för att försörja
              sig som kulturarbetare av olika slag. Man kan tycka att det är
              bra eller dåligt.
            </seg>
            <seg n="4ed93bd1">
              Man kan införa ett antal löner, om man vill det, för folk som
              ska vara statligt försörjda kulturarbetare. Det ska inte gå via
              arbetslöshetsförsäkringen. Jag kan ge ett antal exempel på kassor
              som faktiskt inte fungerar speciellt bra just på grund av branschkunskap.
            </seg>
            <seg n="d374d607">
              Du har inte övertygat mig i detta inlägg om det principiellt
              riktiga. Jag har ju tyvärr den misstanken, eftersom jag just denna
              kväll råkar vara konspiratoriskt lagd, att det egentligen är så
              att Vänsterpartiets motstånd mot att se till att det här blir
              en del av den generella välfärdspolitiken har att göra med Vänsterpartiets
              vilja att göra inbrytningar i LO-grupperna. Men det kanske är
              en alldeles för elak misstanke.
            </seg>
          </u>
          <note type="speaker" n="e4da594b">
            Anf. 207 CAMILLA SKÖLD JANSSON (v) replik:
          </note>
          <u who="camilla_skold_jansson_63524c" xml:id="i-cc9affd6d60d346b-2" n="e97b328c">
            <seg n="696bc132">
              Herr talman! Jag lyckades inte övertyga Erik, och han lyckas
              inte heller övertyga mig. Där är vi väl jämbördiga.
            </seg>
            <seg n="0882087e">
              Jag smiter ju inte. Jag talar väldigt tydligt om varför vi vill
              se kopplingen med fackföreningsrörelsen.
            </seg>
            <seg n="71ec4eb1">
              Erik Ullenhag glider sedan in på en annan diskussion som handlar
              om kulturarbetare. Det är på samma sätt med kulturarbetare som
              med egenföretagare. Det är grupper på arbetsmarknaden som behöver
              ett grundskydd även vid arbetslöshet, men de har andra och lite
              speciella villkor som man kanske bör reglera på ett speciellt
              sätt. Där är vi ju överens. När det gäller kulturarbetare arbetar
              man med särskilda arbetsförmedlingar och försöker komma fram på
              olika sätt. När det gäller egenföretagare finns det kommittédirektiv
              på gång i Regeringskansliet. Även de två delarna tror jag att
              vi kommer att kunna utveckla. Det är, som sagt, två grupper som
              vi är överens om ligger i en gråzon.
            </seg>
          </u>
          <note type="speaker" n="fd8313f1">
            Anf. 208 CLAES VÄSTERTEG (c):
          </note>
          <u who="claes_vasterteg_df1784" xml:id="i-e2796f5e96a9bbd4-0" n="4bb2feca">
            <seg n="b5e96925">
              Herr talman! Till att börja med vill jag för tydlighetens skull
              säga att även Centerpartiet har accepterat den förändring som
              ligger i propositionen vad gäller avgiften till Alfa-kassan.
            </seg>
            <seg n="e4b066b1">
              Så mycket kan konstateras som att det finns mycket att säga om
              våra trygghetssystem. En sak är säker: De är inte särskilt enkla
              och lätt överblickbara. De präglas av som man har lyft fram här
              tidigare ett lappande och lagande.
            </seg>
            <seg n="66c8c45d">
              Allt detta visar för mig och Centerpartiet att det krävs en ny
              arbetslöshetsförsäkring. Det krävs en arbetslöshetsförsäkring
              som är allmän och obligatorisk och som utgör en del av den generella
              välfärdspolitiken.
            </seg>
            <seg n="89b0ae02">
              Dagens system riskerar i många stycken att låsa fast människor
              i arbetslöshet. Det skapar inte heller tillräckliga incitament
              för att ta ett jobb. Vi vill i stället se en reell omställningsförsäkring,
              en försäkring som ger ett bra inkomstskydd men under en begränsad
              tid.
            </seg>
            <seg n="51d86e51">
              Utgångspunkten måste vara att allt arbete, oavsett anställningsform
              ska löna sig. För att detta ska bli verklighet krävs ett antal
              åtgärder. En ny arbetslöshetsförsäkring är en av dem.
            </seg>
            <seg n="05629b49">
              Försäkringen måste bygga på enkla och överblickbara regler som
              är anpassade till dagens arbetsmarknad. De regler kring medlemskap
              och kvalifikationer som gäller i dag är alltför krångliga. De
              som drabbas hårdast av regelverken är invandrade svenskar, unga
              svenskar, företagare och de som är delägare i olika former av
              kooperativa verksamheter.
            </seg>
            <seg n="49fa7dc5">
              Herr talman! Tillväxt är ett av vår samtids mest omhuldade begrepp.
              De flesta gör anspråk på att vilja främja den, att vara orienterade
              av den eller att bygga välfärden på den. För Centerpartiet är
              det självklart att tillväxt är en förutsättning för höjt välstånd
              och ett livskraftigt samhälle. Centralt för att tillväxten ska
              öka är att det startas fler företag, att företag växer och att
              företagerskan eller företagaren känner trygghet.
            </seg>
            <seg n="aadbf0f9">
              Tyvärr diskriminerar ofta regeringens politik småföretagare.
              Ett område där diskrimineringen av småföretagare är uppenbar är
              inom trygghetssystemet. Det nuvarande systemet bidrar snarare
              till ett passivt ägande av aktier. Det gynnas framför att eget
              arbete får företag att växa.
            </seg>
            <seg n="3b3f3da9">
              Det är nödvändigt att småföretagare får lika villkor i trygghetssystemen.
              Det är därför glädjande att vi nu verkar ha en majoritet för att
              sätta fart på denna förändring, under förutsättning att vi trycker
              rätt och kvittar rätt.
            </seg>
            <seg n="8b5cf265">
              Regeringen har alltför länge försökt gömma sig bakom en aviserad
              utredning som bara dröjt och dröjt. Vi kan se sedan tidigare att
              även om man aviserat kommittédirektiv kan det ta ganska lång tid
              att skriva dem i Regeringskansliet alltför lång tid.
            </seg>
            <seg n="fa83b5d6">
              Det är oerhört viktigt att vi har ett gott småföretagarklimat
              i Sverige. På senare tid har utvecklingen förändrats när det gäller
              hur småföretagen växer upp och hur de ser ut. Det har också blivit
              alltmer tydligt att företagandet är ett komplement till en mer
              traditionell anställning. Därför är det av stor vikt att den utredning
              kring företagares rätt till a-kassa som föreslås i fempartireservationen
              sätts i gång snarast.
            </seg>
            <seg n="b772c98c">
              Dagens trygghetssystem påverkar också företagarnas anhöriga.
              De sammankopplas inom exempelvis fåmansföretagen. Det leder till
              att ibland inte vare sig make eller maka får del av arbetslöshetsersättningen
              om den andra parten driver ett företag. Anhöriga med jobb utanför
              företaget ska kunna ha tillträde till a-kassa utan att företaget
              läggs i malpåse. Det är inte självklart den ena parten i ett äktenskap
              med automatik är anställd i den andres företag.
            </seg>
            <seg n="29980c6c">
              Herr talman! Även för personer verksamma inom den sociala ekonomin
              kan problem uppstå inom arbetslöshetsförsäkringen. Detta är på
              grund av att dagens system inte är anpassade till de former som
              finns i den sociala ekonomin. För att en person ska få ta del
              av arbetslöshetsförsäkringen krävs givetvis att han står till
              arbetsmarknadens förfogande. Som intressent i en ekonomisk förening
              finns det risk att den enskilde betraktas som näringsidkare. Enligt
              en rapport från Kulturdepartementet som heter Social ekonomi är
              en tredje sektor för välfärd, demokrati och tillväxt måste den
              sökandes personliga verksamhet i rörelsen helt ha upphört om samtliga
              företagarkriterier är uppfyllda.
            </seg>
            <seg n="64f423d0">
              Detta riskerar att hindra utvecklingen inom många kooperativ
              eller ekonomiska och ideella föreningar. Reglerna kring rätten
              att erhålla ersättning från arbetslöshetsförsäkringen behöver
              förtydligas.
            </seg>
            <seg n="618eb33a">
              Herr talman! Trygghetssystemets utformning är tyvärr i mångt
              och mycket förlegad. Det behöver ses över, och det snarast. Det
              måste vara slut på lappandet och lagandet i arbetsmarknadspolitiken.
              Den måste omprövas i grunden.
            </seg>
          </u>
          <note n="49b06e9e">
            Avslutningsvis yrkar jag bifall till reservationerna 7 och 11.
          </note>
          <note type="speaker" n="f632085c">
            Anf. 209 ULF HOLM (mp):
          </note>
          <u who="ulf_holm_0fcd2f" xml:id="i-6cd65d881ccd0a67-0" n="3ec6e182">
            <seg n="7154a5db">
              Herr talman! I detta betänkande om avgift till den kompletterande
              arbetslöshetskassan vill jag koncentrera mitt inlägg på en punkt,
              nämligen den om företagares rätt till a-kassa.
            </seg>
            <seg n="c9150964">
              Denna fråga var uppe till debatt i samband med förra årets behandling
              av betänkandet AU4. Det var i princip samma frågeställningar då
              som vi har i dag. Jag ska därför börja med att erkänna att Moderaternas
              Patrik Norinder fick rätt. När vi diskuterade reservationen från
              de fyra borgerliga partierna förra året om just denna fråga sade
              han till mig: Gå med på reservationen och se till att det händer
              någonting. Det skulle jag ha gjort. Jag sade då i debatten att
              om det inte kommer något förslag från Regeringskansliet lär Miljöpartiet
              återkomma i denna fråga med besked. Det har Miljöpartiet nu fått
              göra. Jag vill därför redan nu yrka bifall till reservation 11
              under punkt 9 rörande företagares rätt till a-kassa, vilket betyder
              att det finns fem partier i riksdagen som står bakom kravet på
              att det ska tillsättas en parlamentarisk utredning om företagares
              ekonomiska situation vid arbetslöshet.
            </seg>
            <seg n="51f3bc73">
              Vi i Miljöpartiet de gröna är övertygade om att ett gott småföretagarklimat
              är bra för hela Sverige. Småföretagarna är dock en diskriminerad
              grupp i trygghetssystemen. De små företagen har inga säkra inkomster.
              Företagarna måste själva tjäna in varenda krona till skatt, avgifter
              och egen lön. Det gör dem sårbara. Soloföretagare är dessutom
              ännu mer utsatta än vanliga lönearbetare i händelse av arbetslöshet,
              vilket beror på att trygghetssystemen från början utformades utifrån
              den anställde lönearbetarens behov. Hundratusentals svenska småföretagare
              är därmed orättvist behandlade i det svenska trygghetssystemet.
              Även småföretagare är i behov av ekonomisk trygghet och klara
              regler vid arbetslöshet.
            </seg>
            <seg n="0c8f1653">
              Herr talman! Dagens regler skapar inte bara stora bekymmer för
              dagens företagare utan hindrar säkert också många från att starta
              ett eget företag. Många anser att det är för riskabelt att byta
              lönearbete mot ett liv som egenföretagare. Jag tror också att
              många arbetslösa drar sig för detta eftersom de vet att de mister
              en trygghet.
            </seg>
            <seg n="59266c33">
              Att vara egenföretagare har i allt större utsträckning kommit
              att bli ett komplement till en regelrätt anställning. Ett problem
              för småföretagarna är att deras intressen är dåligt tillvaratagna
              i det sociala försäkringssystemet, trots att de kan vara lika
              eller till och med mer sårbara än de som är anställda. I vissa
              avseenden är regelverket direkt diskriminerande mot småföretagare.
              Vi anser därför att en parlamentarisk utredning ska tillsättas
              för att skyndsamt se över företagares ekonomiska situation vid
              arbetslöshet så att dessa inte missgynnas i förhållande till arbetstagare
              vid ersättning från a-kassan.
            </seg>
            <seg n="3023a810">
              I utredningen bör det även ingå att man överväger möjligheterna
              för företagare att vara deltidsarbetslösa samt att man ser över
              reglerna som gäller för dem som verkar inom kooperativa, ekonomiska
              och ideella föreningar. Ett annat problem är givetvis nivån på
              ersättningen för företagare där tydliga tillämpningsföreskrifter
              i dag saknas.
            </seg>
            <seg n="e6bbdbed">
              I förra årets betänkande kunde vi läsa, vilket jag tog fasta
              på vid det tillfället, att en analysgrupp hade påbörjat sitt arbete
              2001, bland annat för att se över dessa frågor. Man skrev: Enligt
              vad utskottet har inhämtat från Regeringskansliet kommer analysgruppen
              inom kort att presentera resultaten av sitt arbete i denna departementspromemoria.
            </seg>
            <seg n="8ea9641b">
              Vid förra årets behandling fanns det motioner från samtliga partier.
              Även Vänsterpartiet och Socialdemokraterna hade väckt motioner
              om detta. Men jag valde då, i tron att det skulle komma ett förslag
              från Regeringskansliet med skarpa förslag inom detta område, att
              inte skriva en reservation om en parlamentarisk utredning utan
              endast ett särskilt yttrande.
            </seg>
            <seg n="473bf510">
              Så fel jag kunde ha. Det kom inga skarpa förslag från Regeringskansliet
              inom detta område.
            </seg>
            <seg n="69d2e15f">
              Analysgruppen har presenterat sitt arbete enligt årets utskottsbetänkande.
              Men det finns inte ett enda förslag där på hur man ska kunna komma
              till rätta med detta. I stället hänvisar man återigen till att
              man ska ta fram ett kommittédirektiv och att frågan ska ses över
              i anslutning till rubriken Familjehem. Men det är inte samma sak.
            </seg>
            <seg n="9a177978">
              Jag tror att det är väldigt viktigt att vi faktiskt tillsätter
              en parlamentarisk utredning om detta. Det är komplexa och svåra
              frågor. Men framför allt behövs en parlamentarisk utredning för
              att hjälpa regeringen att komma med ett förslag. Uppenbarligen
              har regeringen svårt med det.
            </seg>
            <seg n="e2b58053">
              Jag tror också att det är bra att vi i de andra partierna kan
              hjälpa till och lämna förslag men också att Vänstern finns med.
              Vänstern väckte nämligen förra året en väldigt bra motion på detta
              område, och jag är förvånad över att Vänstern i år inte har väckt
              en motion om samma frågeställningar. Och framför allt undrar jag
              varför Vänstern inte ansluter sig till denna reservation.
            </seg>
            <seg n="5cb9025f">
              Vi hörde tidigare Camilla Sköld Jansson säga att det var en ganska
              bra reservation. Men ni får gärna rösta för denna reservation
              nästa vecka därför att innehållet är bra och därför att vi egentligen
              har samma syn på att vi måste se över detta. Ni får gärna ansluta
              er till denna reservation.
            </seg>
            <seg n="e0afc359">
              Jag tror tyvärr att Vänstern inte vågar komma till skott när
              det väl gäller. Det är kanske där som problemet finns.
            </seg>
            <seg n="4cacfd6b">
              Jag tror att det är väldigt viktigt att vi går fram med den här
              reservationen och får en parlamentarisk utredning där alla partier
              ingår så att vi tillsammans kan hitta en samsyn kring dessa frågor
              och komma framåt och hjälpa regeringen på traven för att hjälpa
              småföretagare.
            </seg>
            <seg n="aca82e6c">
              Socialdemokraterna ska ha en kongress snart som handlar om tillväxt.
              För någon månad sedan gick samordningsminister Pär Nuder ut och
              sade just att vi måste ha bättre och tydligare regler för småföretagen.
              Det får inte vara en konflikt mellan småföretagare och anställda
              som i den gamla klassiska socialdemokratiska retoriken. Jag kan
              bara ställa upp på det. Men varför går då inte den socialdemokratiska
              gruppen med på en sådan parlamentarisk utredning just för att
              göra det lättare för småföretagare? Det är svårt att gå från ord
              till handling. Det verkar framför allt väldigt svårt när det gäller
              dessa frågor, vilket jag djupt beklagar.
            </seg>
            <seg n="4393b56e">
              Slutligen vill jag kortfattat nämna Miljöpartiets och Vänsterpartiets
              gemensamma reservation gällande inträdesvillkoren, alltså det
              som finns under punkt 3.
            </seg>
            <seg n="c7389fb8">
              Jag tycker att det är principiellt viktigt att inträdesvillkoren
              förändras. Arbetslöshetsförsäkringen är en omställningsförsäkring
              som bygger på anställnings- och inkomstbortfallsprincipen. För
              att få rätt till ersättning fordras att den arbetslöse uppfyller
              både ett medlemsvillkor och ett arbetsvillkor. För den som har
              ett fast heltidsarbete är det inga problem att uppfylla dessa
              villkor. Däremot är det svårt för deltidsarbetande och för dem
              som har olika former av tillfälliga anställningar att nå upp till
              dessa villkor. Och, precis som Camilla Sköld Jansson sade i sitt
              inlägg, de som drabbas hårdast är kvinnor och invandrare som har
              störst andel deltids- och korttidsanställningar. Det är ett intressant
              inlägg när det gäller könsmaktsordningen, som systematiskt underordnar
              kvinnor och överordnar män. Denna könsmaktsordning präglar arbetsmarknaden
              i dag. Detta måste vi komma till rätta med.
            </seg>
            <seg n="14a29c82">
              Både jag och Vänsterpartiet anser därför att regeringen bör lägga
              fram ett förslag om hur dessa kvalifikationsregler för att man
              ska få rätt till arbetslöshetsersättning kan göras neutrala och
              icke-diskriminerande för korttids- och deltidsanställda. Det skulle
              vara en väldigt viktig reform på den svenska arbetsmarknaden,
              och jag beklagar att den socialdemokratiska gruppen i riksdagen
              inte kan gå med på detta för att komma till rätta med detta viktiga
              problem, framför allt för att se till att kvinnor och invandrare
              får det enklare på den svenska arbetsmarknaden. Där borde vi kunna
              hitta en samsyn.
            </seg>
          </u>
          <note type="speaker" n="2a4ef889">
            Anf. 210 CAMILLA SKÖLD JANSSON (v) replik:
          </note>
          <u who="camilla_skold_jansson_63524c" xml:id="i-cc9affd6d60d346b-3" n="e97b328c">
            <seg n="7cdc692f">
              Herr talman! Jag vill börja med att verkligen understryka det
              som Ulf Holm avslutade med, nämligen vikten av att man faktiskt
              kommer till rätta med dessa inträdesvillkor som så uppenbart diskriminerar.
            </seg>
            <seg n="9ce1fbcd">
              Sedan frågade Ulf Holm mig varför Vänsterpartiet inte ställer
              sig bakom denna reservation. Jag tror att jag klargjorde det tydligt
              i mitt första inlägg. Det handlar om att samtliga yrkanden som
              nu föreligger tar fasta på att egenföretagare ska jämställas med
              arbetstagare på olika sätt och att samtliga yrkanden tar fasta
              på att detta ska in i a-kassesystemet. Där har vi olika uppfattningar.
              Vi värnar tvärtom a-kassans karaktär av att vara en försäkring
              för dem som är anställda.
            </seg>
            <seg n="c6942dad">
              Som Ulf Holm säger pågick det förra våren ett arbete i Regeringskansliet
              och som vi hänvisade till. Den gruppen har lagt fram sitt förslag,
              och man arbetar just nu med ett kommittédirektiv. Jag menar att
              det som ni gör är att slå in öppna dörrar. Ni kanske plockar billiga
              poäng, men ni slår in öppna dörrar.
            </seg>
          </u>
          <note type="speaker" n="59469344">
            Anf. 211 ULF HOLM (mp) replik:
          </note>
          <u who="ulf_holm_0fcd2f" xml:id="i-6cd65d881ccd0a67-1" n="3ec6e182">
            <seg n="c46356fb">
              Herr talman! Det är precis som Camilla Sköld Jansson själv säger
              gällande yrkandena i de olika motionerna. Vi har därför medvetet
              sagt att motionerna bara delvis är tillstyrkta och skrivit en
              reservation.
            </seg>
            <seg n="78ea7254">
              Jag hade hoppats på att fler skulle ha kunnat ställa upp på den
              och också den socialdemokratiska gruppen när den väl fått läsa
              den. Den är väldigt bra skriven och tar fasta på det viktiga vi
              vill att man arbetar fram. Ni får gärna ändra er i Vänsterpartiets
              grupp. Ni kan antingen inte aktivt gå emot den eller till och
              med bifalla den just därför att den har blivit så pass bra nu.
            </seg>
            <seg n="8e175728">
              Jag har oftast varit väldigt positiv till och kanske naiv att
              tro att när man skriver någonting i ett utskottsbetänkande ligger
              det väldigt mycket sanning i det. Men när det gäller att Regeringskansliet
              förbereder olika papper verkar det ta väldigt lång tid. Det måste
              man ändå tillstå. Det är därför jag tror att det inte alls är
              att slå in öppna dörrar. Det är verkligen att sätta press så att
              vi får en parlamentarisk utredning.
            </seg>
            <seg n="50fbc194">
              Jag är inte övertygad om att Regeringskansliet ska göra en utredning
              själv. Det verkar ha väldigt svårt att komma fram med bra idéer.
              Jag sätter stort värde på att alla politiska partier är med i
              en sådan utredning och kommer med olika förslag där även ni från
              Vänstern får vara med och komma med era synpunkter. Jag ser det
              som ett väldigt stort framsteg i arbetet.
            </seg>
          </u>
          <note type="speaker" n="a9f25a7c">
            Anf. 212 CAMILLA SKÖLD JANSSON (v) replik:
          </note>
          <u who="camilla_skold_jansson_63524c" xml:id="i-cc9affd6d60d346b-4" n="e97b328c">
            <seg n="f15ed848">
              Herr talman! I reservationen ingår att man vill yrka bifall till
              yrkanden. Vi kan inte ställa oss bakom något enda av de yrkandena.
              Vi vet hur kammarmajoriteten ser ut. Jag ser ändå att den bästa
              vägen vore att regeringen fick jobba fram sitt kommittédirektiv.
            </seg>
            <seg n="d0e08797">
              Jag är också övertygad om att man har den inriktning som vi och
              som jag också tror Miljöpartiet har. Det handlar om att man ska
              hitta ett sätt att trygga för småföretagare vid både sjukdom och
              arbetslöshet på ett sådant sätt att man inte slår sönder de system
              som finns och som reglerar grundförsäkringar för dem som finns
              i ett anställningsförhållande.
            </seg>
            <seg n="fca1d22b">
              Detta blir att ta en omväg runtomkring och kanske öppna för andra
              lösningar. Jag hade föredragit att det hade fått ha sin gång i
              Regeringskansliet. Jag tror att det hade blivit väldigt bra.
            </seg>
          </u>
          <note type="speaker" n="6e730dc8">
            Anf. 213 CHRISTER SKOOG (s):
          </note>
          <note n="b60811aa">
            Herr talman! Först vill jag yrka bifall till förslaget i utskottets
            betänkande i dess helhet och avslag på samtliga reservationer
            inklusive reservation 11.
          </note>
          <u who="christer_skoog_20f77c" xml:id="i-c6b186968c0d3fe4-0" n="2d9e8e3c" prev="i-79c52650eef32d6d-0">
            <seg n="9d1ac877">
              Herr talman! För oss socialdemokrater är arbetslöshetsförsäkringen
              en ideologisk fråga. Den är historiskt sprungen ur den svenska
              fackföreningsrörelsen på den tiden löntagarna fick ta ansvar för
              att försöka hitta någon sorts ekonomisk trygghet när de blev utsparkade
              från arbetsplatserna. Det är inte så konstigt att det finns band
              mellan oss och fackföreningsrörelsen och de olika a-kassor som
              har vuxit fram under åren.
            </seg>
            <seg n="05709e91">
              Tyvärr kan många av de anställda i vårt land komma i beröring
              med en arbetslöshetsförsäkring vid en tillfällig arbetslöshet
              under en omställningperiod mellan två olika jobb eller när strukturrationaliseringens
              krafter slår till ute i näringslivet.
            </seg>
            <seg n="87a647c5">
              A-kassereglerna och a-kassan ska vara så utformade att de stöder
              de anställda. Det ska vara regler i a-kassan som gör att det finns
              förståelse för dem. Det ska vara en ersättning som gör att om
              än den ekonomiska tryggheten inte är så stor så ska de åtminstone
              hjälpligt kunna hanka sig fram. Vi har en sådan arbetslöshetsförsäkring
              i dag.
            </seg>
            <seg n="985bd02e">
              Dessutom finns det anledning en sådan här kväll att framhålla
              att de fria fackföreningar som finns och de a-kassor som finns
              med myndighetsutövning är de mest effektiva, åtminstone i alla
              de jämförelser som gjorts med annat. Därför förvånar det mig mycket
              att moderater och kristdemokrater och andra vill förstatliga.
            </seg>
            <seg n="dd6e3227">
              Moderaterna och Kristdemokraterna är inte kända för att tycka
              om någon sorts överförande till staten. Snarare ropar de det fria
              näringslivets lov. Här vill de förstatliga ett väl fungerande
              system som fungerat sedan många år tillbaka.
            </seg>
            <seg n="eaa65a1e">
              Det förvånar egentligen inte mig och oss socialdemokrater att
              man dessutom vill införa en bortre parentes. Man säger från det
              borgerliga hållet, från moderater och kristdemokrater, att de
              första dagarna ska det vara en ersättning. Men vad händer sedan?
            </seg>
            <seg n="2c1d688c">
              Vi känner igen de tongångarna sedan den tiden då ni fanns med
              i regeringsunderlaget på ett annat sätt. Jag tror inte att de
              arbetslösa i Sverige blir hjälpta av att få sämre villkor och
              högre egenavgifter. Jag tror snarare de blir hjälpta av att ha
              en effektiv arbetslöshetsförsäkring och givetvis så småningom
              efter omställningperioden få ett nytt arbete.
            </seg>
            <seg n="45272d13">
              Kollegerna har här i dag diskuterat många olika områden. Huvudområdet
              i detta betänkande gäller det som redan har nämnts, nämligen Alfa-kassan.
              Det finns en stor majoritet för att införa de förändringar som
              regeringen här har föreslagit. Även de som icke är anslutna till
              kassan och som har sin grundersättning ska betala en ersättning
              som är rimlig i förhållande till vad alla andra betalar som är
              med i en a-kassa eller som får ersättning från en a-kassa.
            </seg>
            <seg n="286b11ec">
              Jag förberedde detta anförande lite grann genom att besöka Alfa-kassans
              kontor, i detta fall i Olofström. Alfa-kassan finns utlokaliserad
              i lite olika delar av vårt land. Den finns bland annat i Olofström
              i Blekinge. Jag blev imponerad av det kunnande som fanns bland
              handläggarna där. Det som gladde mig var att det fanns en sådan
              kunskap samlad på ett ställe. Det finns på flera ställen. Framför
              allt är finessen att många tillsammans med en lång erfarenhet
              kan hantera dessa regler.
            </seg>
            <seg n="33cfb162">
              Det ska erkännas att vissa av reglerna är lite svårtillgängliga
              för den som inte är helt insatt i detta, och det gör ingenting
              om man gör förenklingar i vissa avseenden. En lagstiftning kan
              för den oinvigde ibland bli lite svår. Men jag känner mig trygg
              när jag träffat dem som arbetar där. Jag har också träffat andra
              handläggare på a-kassor som kan hantera detta. De beslut vi fattar
              här i riksdagen följs såvitt jag kan förstå.
            </seg>
            <seg n="fdbe25a0">
              Det handlar om småföretagare, ensamföretagare eller soloföretagare,
              som jag tror att Ulf Holm sade, och deras ekonomiska situation
              när företagen kommer i svårigheter. Också jag tycker att det ska
              finnas ett bra stöd för dem som vill starta ett litet företag
              och försöka att skaffa både sig och så småningom kanske andra
              en utkomst kanske många gånger i glesbygden. Men jag tycker definitivt
              inte att det ska ske via a-kassan. Det måste i så fall ske via
              andra system eller via andra saker som kan finnas i vårt välfärdssystem
              i vårt land.
            </seg>
            <seg n="a3d85428">
              När man hör den här debatten verkar det nästan som att det inte
              skulle finnas någon a-kassa över huvud taget för småföretagen.
              Det finns en a-kassa för småföretagen som heter Småa. Den finns
              en lokaliserad centralt i Helsingfors. Man invigde sina nya lokaler
              så sent som i höstas. Vi var några från utskottet som var där
              och studerade den. Det finns regler, och småföretag kan få ersättning.
              Det vet de flesta. Man det är klart att man gärna vill se till
              att ge regeringen ett tjuvnyp i den här frågan. Det är kanske
              möjligt att det lyckas.
            </seg>
            <seg n="7058df01">
              Andra frågor som har diskuterats i betänkandet och som det finns
              motioner om är bland annat studier i samband med a-kassa. Även
              om jag säger att vi tycker att det finns bra regler i a-kassorna
              är de traditionsbundna och har vuxit fram under lång tid. Vissa
              delar av samhället och studiesystemet har förändrats. En tolkning
              av lagreglerna bör kanske ske på ett ibland lite mer modernt sätt.
            </seg>
            <seg n="65230f9e">
              Det finns numera tillskapat en tillsynsmyndighet för a-kassorna.
              Jag utgår ifrån och förväntar mig att de ser till att det blir
              lika inför lagen i det avseendet att alla a-kassor har de regler
              som vi här i riksdagen har fattat beslut om.
            </seg>
            <seg n="8e52ca28">
              Herr talman! Listan hade kunnat göras längre. Jag slutar med
              detta och yrkar bifall till förslaget i utskottets betänkande.
            </seg>
          </u>
          <note type="speaker" n="b13aada7">
            Anf. 214 ANNELIE ENOCHSON (kd) replik:
          </note>
          <u who="annelie_enochson_4aff48" xml:id="i-bad758f48972dc7c-1" n="3d27c15d">
            <seg n="2e2ef305">
              Herr talman! När man hör Christer Skoog undrar man om han verkligen
              har läst vårt förslag till en obligatorisk försäkring där varje
              arbetad timme ger rätt till ersättning. Det är ett incitament
              som gynnar dem som vill arbeta och kan arbeta. Det är vad arbetslöshetsförsäkringen
              är tänkt att vara. Den ska vara en tillfällig ersättning under
              tiden man söker ett arbete.
            </seg>
            <seg n="148b272e">
              Men det var inte för detta jag begärde ordet, utan jag ville
              ställa en direkt fråga till Christer Skoog och Socialdemokraterna.
              Det gäller familjehemsföräldrar. I förra årets betänkande hänvisas
              till Riksdagens revisorers förslag angående familjehemsvård. Där
              föreslår revisorerna att det ska göras ett tillkännagivande till
              regeringen för att man ska ändra reglerna i arbetslöshetsförsäkringen.
              Det står bland annat så här: Det finns en enighet bland remissinstanserna
              om att familjehemmet allmänt sett bör erbjudas tryggare ekonomiska
              villkor.
            </seg>
            <seg n="3e4581a9">
              Detta tog inte utskottsmajoriteten fasta på förra året, utan
              avvisade vår reservation som just bygger på detta. I år skrev
              man i stället om en parlamentarisk kommitté och hänvisade till
              Näringsdepartementets promemoria om företags- och anställningsformer
              i förändring.
            </seg>
            <seg n="a39ed5cf">
              Min fråga till Christer Skoog och Socialdemokraterna är: När
              ska man komma till skott och göra det som Riksdagens revisorer
              med flera har föreslagit och inte hänvisa till nya utredningar
              och nya förslag?
            </seg>
          </u>
          <note type="speaker" n="6d35fb00">
            Anf. 215 CHRISTER SKOOG (s) replik:
          </note>
          <u who="christer_skoog_20f77c" xml:id="i-53073c602806af10-0" n="2d9e8e3c">
            <seg n="7216b2e5">
              Herr talman! Som jag försökte säga i mitt inledningsanförande
              är det här komplicerade frågor. Det gäller lagstiftning, och jag
              tror inte att man ska hasta fram. Dessutom för den majoritet som
              det svenska folket har valt, nämligen socialdemokrater, vänsterpartister
              och miljöpartister, en diskussion om budgetläget och budgetförhandlingarna
              för närvarande. Alla förändringar som syftar till att driva kostnader
              måste diskuteras under ansvar för hela den ekonomiska utvecklingen.
            </seg>
            <seg n="ca832043">
              Min fråga till dig, Annelie, var denna: Vad händer efter de 300
              första dagarna i ert förslag? Är det en bortre parentes som ni
              föreslår igen, som ni gjorde för några år sedan?
            </seg>
          </u>
          <note type="speaker" n="23f6e6ad">
            Anf. 216 ANNELIE ENOCHSON (kd) replik:
          </note>
          <u who="annelie_enochson_4aff48" xml:id="i-bad758f48972dc7c-2" n="3d27c15d">
            <seg n="46d265d5">
              Herr talman! Tack för det icke-svaret och för en ny fråga till
              mig! Jag har varit med i arbetsmarknadsutskottet i två år. Jag
              har läst betänkandena år efter år, och man bara hänvisar till
              nya saker när det gäller familjehemsföräldrar. Jag är lite förundrad
              över detta. Christer Skoog hänvisar just nu till att de sitter
              i en budgetdiskussion. Det är inget svar! Det är också ett icke-svar.
              Någon sak för att hjälpa dem som gör en så stor samhällelig insats
              måste väl till och med Socialdemokraterna kunna göra utan att
              fråga Vänsterpartiet och Miljöpartiet om lov.
            </seg>
          </u>
          <note type="speaker" n="9362799d">
            Anf. 217 CHRISTER SKOOG (s) replik:
          </note>
          <u who="christer_skoog_20f77c" xml:id="i-53073c602806af10-1" n="2d9e8e3c">
            <seg n="4b5be283">
              Herr talman! Jag har inte sagt att vi ska fråga om lov. Väljarna
              har bestämt hur majoriteten ska se ut, och dem kan vi inte byta
              ut.
            </seg>
            <seg n="95489163">
              Jag tycker att familjehemmen gör stora, goda och bra insatser
              för barnen i samhället barn som är utsatta. Visst gör de det!
              Men det här handlar om en a-kassa för dem som är anställda. Men
              om det råder exakta gränser med ett anställningsförhållande och
              om det blir en arbetslöshetsperiod kan nog arbetslöshetsförsäkringen
              gälla.
            </seg>
            <seg n="f7965ff0">
              Jag fick inte heller något svar på min fråga om den bortre parentesen.
              Men det svaret räckte; jag fick inget.
            </seg>
          </u>
          <note type="speaker" n="7fa02784">
            Anf. 218 ERIK ULLENHAG (fp) replik:
          </note>
          <u who="erik_ullenhag_febdf4" xml:id="i-400b9931a435bc5b-2" n="3c524f8e">
            <seg n="01abc52c">
              Herr talman! Nej, Christer Skoog, det är alldeles riktigt att
              vi inte kan byta ut väljarna. Men det finurliga för den enstaka
              väljaren som lyssnar på denna debatt är att väljarna kan byta
              ut regeringen när de ser hur arbetslöshetssiffrorna skjuter i
              höjden trots löften och trots långvarigt regeringsinnehav.
            </seg>
            <seg n="df2ed3e0">
              Jag tänker ställa en fråga till Christer Skoog. Vad är det för
              problem med att lyfta ut arbetslöshetsförsäkringen och skapa en
              obligatorisk allmän omställningsförsäkring som blir en del av
              den generella välfärden? Någonting som det brukar finnas en samsyn
              om mellan Folkpartiet och Socialdemokraterna till skillnad från
              några eller i alla fall något av era samarbetspartier och till
              skillnad från ett par av de partier som vi vill samarbeta med
              är just tron på den generella välfärdspolitiken. Där är socialförsäkringen
              en grundsten.
            </seg>
            <seg n="4f22c3dd">
              Vad är det för problem med att bryta den kopplingen? Det enda
              Christer Skoog tog upp i sitt anförande var att det mest effektiva
              sättet att ha a-kassan är att, som i dag, ha den kopplad till
              fackföreningarna. Lite senare tog han upp att han hade besökt
              Alfa-kassan och blivit mycket imponerad av kunskaperna där, som
              mig veterligen inte har någon som helst koppling till fackföreningarna.
              Varför skulle de som fungerar utmärkt som tjänstemän på Alfa-kassorna
              i dag bli så mycket mer ineffektiva om man såg till att detta
              blev en del av den generella välfärdspolitiken?
            </seg>
            <seg n="80b94572">
              Socialdemokraterna talar ofta om generell välfärdspolitik, men
              just här är det i första hand dem som är medlemmar i fackföreningar
              som man vill rikta sig till. Vad beror denna ovilja på när det
              gäller att se till att arbetslöshetsförsäkringen blir en del av
              den generella välfärden?
            </seg>
          </u>
          <note type="speaker" n="ff564523">
            Anf. 219 CHRISTER SKOOG (s) replik:
          </note>
          <u who="christer_skoog_20f77c" xml:id="i-53073c602806af10-2" n="2d9e8e3c">
            <seg n="fc7c7333">
              Herr talman! Arbetslöshetsförsäkringen är en del av den ekonomiska
              politiken. Den är ett viktigt instrument för att se till att få
              fart på Sverige i framtiden också. Även om arbetslösheten är hög
              nu har den varit ett bra instrument under åren.
            </seg>
            <seg n="eaafb44a">
              Jag nämnde hur effektivt det var på det Alfa-kassekontor där
              jag hade varit. Den minnesgode vet att Alfa-kassan kom till för
              några år sedan då diskussionen fördes som hetast från de borgerliga
              partierna om en allmän och obligatorisk arbetslöshetsförsäkring.
              Det finns en möjlighet att frivilligt ansluta sig till Alfa-kassan
              utan att vara knuten till något fackförbund. Där finns ju det
              som Erik Ullenhag efterfrågar.
            </seg>
          </u>
          <note type="speaker" n="3810318d">
            Anf. 220 ERIK ULLENHAG (fp) replik:
          </note>
          <u who="erik_ullenhag_febdf4" xml:id="i-400b9931a435bc5b-3" n="3c524f8e">
            <seg n="6cefe27d">
              Herr talman! Tyvärr är det fortfarande obegripligt varför det
              var så effektivt att ha den här kopplingen. Huvuddelen är fortfarande
              kopplad till fackföreningarna. Man har inte byggt upp arbetslöshetsförsäkringen
              som en del av den generella välfärdspolitiken, utan man har framför
              allt byggt upp den kopplad till fackföreningarna.
            </seg>
            <seg n="63b3a342">
              Jag kan inte undgå att ställa frågan: Har det någonting att göra
              med att Christer Skoog och andra socialdemokrater ser ett problem
              i att LO skulle kunna få det svårt att rekrytera medlemmar ifall
              man inte hade kopplingen till arbetslöshetsförsäkringen? Som Christer
              Skoog vet får Alfa-kassan inte ens rekrytera speciellt aktivt.
              De har fått restriktioner om vad de får informera om och vilka
              de får informera därför att folk helst inte ska veta om att det
              går att få arbetslöshetsersättning även på ett annat sätt än genom
              att vara med i en fackförening.
            </seg>
            <seg n="21c0371f">
              Jag fick inget svar på frågan. Varför ska inte arbetslöshetsförsäkringen
              vara en del av den generella välfärden? Nu säger Christer Skoog
              att den inte är en del av den generella välfärden, utan en del
              av den ekonomiska politiken. Det tror jag är rätt intressant för
              en och annan väljare att höra. För Folkpartiet är socialförsäkringar
              inklusive arbetslöshetsförsäkringen en del av den generella välfärden.
              Människor som under en tid tappar sin anställning ska ha rätt
              till ekonomisk trygghet. Det tycker jag är en grundläggande del
              i ett samhälle som byggs upp för att ge människor nya livschanser.
              En människa som har oturen att hamna i arbetslöshet ska också
              kunna ha en ekonomisk trygghet. Det är för mig en generell välfärdspolitik
              och inte i första hand en del av den ekonomiska politiken.
            </seg>
          </u>
          <note type="speaker" n="ae38706a">
            Anf. 221 CHRISTER SKOOG (s) replik:
          </note>
          <u who="christer_skoog_20f77c" xml:id="i-79c52650eef32d6d-1" n="2d9e8e3c" next="i-c6b186968c0d3fe4-1">
            <seg n="012c0634">
              Herr talman! Det är klart att vi alla eftersträvar en generell
              välfärdspolitik. Men för att få en sådan och för att ha något
              att fördela måste vi ha en ekonomisk politik som leder till tillväxt.
              Arbetslöshetsförsäkringen är en del av den ekonomiska politiken.
            </seg>
            <seg n="0d553165">
              Som jag sade i mitt anförande har jag besökt Alfa-kassan och
              försökt sätta mig in i det här. Jag tror till och med att Erik
              Ullenhag var med när Alfa-kassans föreståndare var hos utskottet.
              Det har inte framkommit i något som jag har tagit del av att hon
              skulle vara förbjuden att informera om sin verksamhet. Det finns
              mig veterligen inga sådana skrifter och inga sådana regler. Det
              är fullt möjligt för Alfa-kassan att informera om möjligheterna
              att gå med där om man nu vill välja det i stället för en fackföreningsanknuten
              kassa.
            </seg>
          </u>
          <note n="1287e8b1">
            Föredrogs
          </note>
          <note n="2854fad2">
            Överläggningen var härmed avslutad.
          </note>
          <note n="152563a5">
            18 § ILO:s konvention och rekommendation om arbetarskydd i lantbruket
            m.m.
          </note>
          <note n="1287e8b1">
            Föredrogs
          </note>
          <note n="fa9eaad1">
            Förste vice talmannen konstaterade att ingen talare var anmäld.
          </note>
          <note n="78d7d8b5">
            19 § Bordläggning
          </note>
          <note n="52aeed10">
            Anmäldes och bordlades
          </note>
          <note n="b4192f62">
            20 § Anmälan om interpellationer
          </note>
          <note n="b34bc434">
            Anmäldes att följande interpellationer framställts
          </note>
          <note n="c689b758">
            den 25 mars
          </note>
          <note n="a15bc577">
            Per Bill
          </note>
          <note n="f48c8a65">
            Cecilia Wikström
          </note>
          <note n="301ddff1">
            Interpellationerna redovisas i bilaga som fogats till riksdagens
            snabbprotokoll tisdagen den 30 mars.
          </note>
          <note n="a0edf0ae">
            21 § Anmälan om frågor för skriftliga svar
          </note>
          <note n="2d12c714">
            Anmäldes att följande frågor för skriftliga svar framställts
          </note>
          <note n="c689b758">
            den 25 mars
          </note>
          <note n="588ede0d">
            Ulla Hoffmann
          </note>
          <note n="588ede0d">
            Ulla Hoffmann
          </note>
          <note n="588ede0d">
            Ulla Hoffmann
          </note>
          <note n="8b9a39ce">
            Kerstin Engle
          </note>
          <note n="8e3f2f49">
            Heli Berg
          </note>
          <u who="christer_skoog_20f77c" xml:id="i-c6b186968c0d3fe4-1" n="2d9e8e3c" prev="i-79c52650eef32d6d-1">
            <seg n="eed480c5">
              Luciano Astudillo
            </seg>
            <seg n="eed480c5">
              Luciano Astudillo
            </seg>
          </u>
          <note n="c6517ad8">
            Tina Acketoft
          </note>
          <note n="e57cf837">
            Birgitta Ohlsson
          </note>
          <note n="6e0f369a">
            Peter Danielsson
          </note>
          <note n="4f4058d1">
            Annika Qarlsson
          </note>
          <note n="edfb9d9e">
            Frågorna redovisas i bilaga som fogats till riksdagens snabbprotokoll
            tisdagen den 30 mars.
          </note>
          <note n="fd530817">
            22 § Anmälan om skriftliga svar på frågor
          </note>
          <note n="c1617873">
            Anmäldes att skriftliga svar på följande frågor inkommit
          </note>
          <note n="8c2b94e9">
            den 11 mars
          </note>
          <note n="f4e6244e">
            Cecilia Wigström
          </note>
          <note n="588ede0d">
            Ulla Hoffmann
          </note>
          <note n="27b01c79">
            Anita Johansson
          </note>
          <note n="588ede0d">
            Ulla Hoffmann
          </note>
          <note n="e57cf837">
            Birgitta Ohlsson
          </note>
          <note n="c689b758">
            den 25 mars
          </note>
          <note n="588ede0d">
            Ulla Hoffmann
          </note>
          <note n="46e48743">
            Åsa Torstensson
          </note>
          <note n="588ede0d">
            Ulla Hoffmann
          </note>
          <note n="aeda394e">
            Svaren 2003/04:834, 836, 842, 854 och 855 redovisas i bilaga
            som fogats till riksdagens snabbprotokoll tisdagen den 16 mars.
          </note>
          <note n="6fd9c769">
            Övriga svar redovisas i bilaga som fogats till riksdagens snabbprotokoll
            tisdagen den 30 mars.
          </note>
          <note n="85f3f1c5">
            23 § Kammaren åtskildes kl. 21.28.
          </note>
          <note n="e2a78f17">
            Förhandlingarna leddes
          </note>
          <note n="7fd2a3d8">
            /Monica Gustafson
          </note>
        </div>
      </body>
    </text>
  </TEI>
</teiCorpus>
