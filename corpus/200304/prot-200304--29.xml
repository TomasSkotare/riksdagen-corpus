<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2003</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2003</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200304--29</head>
          <docDate when="2003-11-17">2003-11-17</docDate>
        </div>
      </front>
      <body>
        <div>
          <note n="a3178bf5">
            ﻿
          </note>
          <note n="30d2b79c">
            Riksdagens protokoll
          </note>
          <note n="eaac9dae">
            2003/04:29
          </note>
          <note type="date" n="c9e9dcdc">
            Måndagen den 17 november
          </note>
          <note n="6ca241e2">
            Kl. 10:00 - 11:48
          </note>
          <note n="6304d029">
            1 § Justering av protokoll
          </note>
          <note n="a18f847f">
            Justerades protokollen för den 10 och 11 november.
          </note>
          <note n="e50e5b92">
            2 § Meddelande om frågestund
          </note>
          <note n="3f9ba994">
            Andre vice talmannen meddelade att vid frågestunden torsdagen
            den 20 november kl. 14.00 skulle följande statsråd närvara:
          </note>
          <note n="57bbdd92">
            Statsrådet Pär Nuder, utbildningsminister Thomas Östros, statsrådet
            Lars-Erik Lövdén, statsrådet Barbro Holmberg och statsrådet Carin
            Jämtin.
          </note>
          <note n="db3b7660">
            3 § Anmälan om fördröjda svar på interpellationer
          </note>
          <note n="918dc98a">
            Till riksdagen hade inkommit följande skrivelser:
          </note>
          <note n="656c95c3">
            Interpellation 2003/04:61
          </note>
          <note n="597a320c">
            Interpellation 2003/04:61 av Per Landgren (kd) om arvsskatt för
            makar och samboende
          </note>
          <note n="9b204a26">
            Interpellationen kommer att besvaras den 28 november 2003.
          </note>
          <note n="cf5a0360">
            Orsaken är plenifri vecka, utlandsresa samt andra externa engagemang.
          </note>
          <note n="b3b563bb">
            Bosse Ringholm
          </note>
          <note n="95a5c340">
            Interpellation 2003/04:104
          </note>
          <note n="7ef7ef94">
            Interpellation 2003/04:104 av Rolf Gunnarsson om försvarets situation
          </note>
          <note n="d88a996f">
            Interpellationen kommer att besvaras torsdagen den 27 november
            2003.
          </note>
          <note n="18731569">
            Skälet till dröjsmålet är tjänsteresor.
          </note>
          <note n="c2603d76">
            Helena Lindberg
          </note>
          <note n="cc1cfd50">
            4 § Svar på interpellation 2003/04:62 om transsexuellas situation
          </note>
          <note type="speaker" n="fc6833d8">
            Anf. 1 Socialminister LARS ENGQVIST (s):
          </note>
          <u who="unknown" xml:id="i-44026b779b4733b6-0" n="f37cf62d">
            <seg n="825f38a1">
              Fru talman! Martin Andreasson har frågat mig vilka åtgärder jag
              ämnar vidta för att utreda sjukvårdens resurstilldelning för behandling
              av transsexualism, om jag är beredd att tillsätta en utredning
              i syfte att utvärdera lagen (1972:119) om fastställande av könstillhörighet
              i vissa fall samt om jag är beredd att vidta skyndsamma åtgärder
              för att föreslå ett avskaffande av förbudet att leva i äktenskap
              eller partnerskap för den som ansöker om ny juridisk könstillhörighet.
            </seg>
            <seg n="ec6c16fd">
              Lagen om fastställande av könstillhörighet i vissa fall är från
              1972, och mycket har, precis som Martin Andreasson skriver, hänt
              sedan dess. Ny lagstiftning har tillkommit, och människors attityder
              har ändrats i flera avseenden. Detta sammantaget kan innebära
              att det finns anledning att se över lagen.
            </seg>
            <seg n="da6c640b">
              Som regel krävs det en längre utredning inom psykiatrin av transsexuella
              patienter som behöver kirurgisk behandling för att genomgå könsbyte.
              Den psykiatriska vården har därför betydelse för denna patientgrupp.
              I syfte att stärka psykiatrin har regeringen dels anslagit medel
              genom den nationella handlingsplanen för utveckling av hälso-
              och sjukvården, dels nyligen tillsatt en nationell psykiatrisamordnare.
              Detta är två initiativ som båda avser att förbättra psykiatrin
              och som kommer alla inom psykiatrin till del.
            </seg>
            <seg n="57192a3f">
              Sjukvårdens resurstilldelning för behandling av transsexualism
              faller inom ramarna för landstingens ansvar.
            </seg>
          </u>
          <note type="speaker" n="b5c241d1">
            Anf. 2 MARTIN ANDREASSON (fp):
          </note>
          <u who="martin_andreasson_f03825" xml:id="i-3adc8eb6a983b775-0" n="ace3c9b4">
            <seg n="9dbdea37">
              Fru talman! Jag ber att få tacka socialministern för svaret.
              Jag vill också uttrycka min belåtenhet över att socialministern
              här visar på en betydligt mer öppen attityd när det gäller att
              se över lagen om fastställande av könstillhörighet i vissa fall
              än vad som tidigare varit fallet när frågan diskuterats och ventilerats
              med ministerns partikamrater i riksdagen.
            </seg>
            <seg n="ebe0feb2">
              Denna fråga har ju inte kommit upp nu. Det har under en följd
              av år från olika partier i riksdagen väckts motioner där man efterlyst
              en översyn. Den majoritet som funnits i socialutskottet har emellertid
              varit ointresserad av att ens öppna för en diskussion i frågan.
            </seg>
            <seg n="4b553abc">
              Samtidigt skulle jag bli ännu mer belåten och uttrycka min tillfredsställelse
              i ännu starkare ordalag ifall socialministern undanröjde den oklarhet
              som han lämnar i sitt svar när han säger att på grund av att lagen
              tillkommit 1972 och sedan dess i centrala avseenden inte ändrats
              kan detta sammantaget innebära att det finns anledning att se
              över lagen. Jag skulle vilja ha ett klart besked från socialministern
              om han kommer att vidta åtgärder för att lagen ska ses över.
            </seg>
            <seg n="9066f054">
              Den här frågan berör en till antalet mycket liten grupp i samhället.
              Det är naturligtvis alltid riskabelt att jämföra olika diagnoser,
              men jag törs säga att av alla de sjukdomsdiagnoser som finns är
              transsexualism en av de mest smärtsamma diagnoser man kan få.
              Den ställer den enskilde individen inför några av de mest centrala
              existentiella frågorna.
            </seg>
            <seg n="bed433b1">
              Det har under en följd av år framkommit central kritik mot denna
              lag för att den faktiskt hindrar människor från att få den behandling
              som de är i behov av, och därför är det viktigt att lagen skyndsamt
              ses över.
            </seg>
            <seg n="3643a6ac">
              Jag skulle vilja att socialministern också lämnade klart besked
              i två andra avseenden. Det ena gäller att översynen förutsatt
              att den kommer till stånd har ett bredare perspektiv än enbart
              själva regelverket i 1972 års lag. Det är angeläget att man också
              ser på vissa övriga frågor som handlar om de transsexuellas situation
              i samhället, till exempel stöd till transsexuellas organisationer.
              Diskrimineringsfrågorna har ju redan hamnat i Diskrimineringskommittén,
              och dem kan vi därför i detta sammanhang lämna utanför. Det är
              det första.
            </seg>
            <seg n="4524f74a">
              Det andra är att jag också skulle vilja ha socialministerns besked
              om han är beredd att föreslå ett skyndsamt upphävande av förbudet
              för personer som är gifta eller lever i partnerskap att få behandling
              för sin transsexualism. Det är ett akut humanitärt problem att
              patienter i dag tvingas skilja sig från dem de älskar för att
              kunna få behandling för sin diagnos. Och det är, fru talman, såvitt
              jag vet den enda diagnos där sjukvården ställer krav på att patienten
              ska ha ett visst civilstånd för att kunna få behandling.
            </seg>
            <seg n="77d14f88">
              På dessa två frågor önskar jag ett tydligare svar från socialministern.
            </seg>
          </u>
          <note type="speaker" n="224e8892">
            Anf. 3 Socialminister LARS ENGQVIST (s):
          </note>
          <u who="unknown" xml:id="i-44026b779b4733b6-1" n="f37cf62d">
            <seg n="7d905e09">
              Fru talman! Jag ska ge Martin Andreasson mycket enkla svar. Anledningen
              till att jag inte skrivit tydligare kring frågan om översyn är
              helt enkelt att vi i Regeringskansliet behöver diskutera inriktningen
              på en sådan översyn. Det jag kan ge besked om är att jag kommer
              att ta initiativ till en sådan diskussion så att vi får en översyn
              av lagen.
            </seg>
            <seg n="5eeac5d9">
              Vi har också frågat hur uppfattningarna om gällande lagstiftning
              är, och som exempel kan jag nämna att Socialstyrelsens rättsliga
              råd anser att lagen behöver ses över. Det är alltså inte bara
              Martin Andreasson och andra som tycker att det är dags för en
              översyn. Jag kommer att ta initiativ till en sådan diskussion
              för att få en så snabb översyn som möjligt.
            </seg>
            <seg n="71b1b0fe">
              Det som är alldeles uppenbart i lagstiftningen, utöver andra
              brister, är regeln om att fastställelse bara får meddelas för
              ogift svensk medborgare. Detta hänger naturligtvis samman med
              den gamla lagstiftningen. Eftersom det enligt den gamla lagstiftningen
              endast var män och kvinnor som kunde ingå äktenskap blev detta
              sannolikt en följd av övrig lagstiftning.
            </seg>
            <seg n="2614e149">
              Det blir dock alldeles orimligt med den nya lagstiftningen om
              partnerskap. Det ska vara tillåtet för två män eller två kvinnor
              att leva tillsammans under samma villkor som i ett äktenskap,
              och i det läget blir den gamla lagstiftningen naturligtvis alldeles
              orimlig. Man ska inte behöva ta ut skilsmässa ifall man även fortsättningsvis
              vill leva tillsammans och den ene genomgår ett könsbyte. Just
              denna regel är det kanske tydligaste beviset för att lagstiftningen
              är omodern och inte passar med de värderingar och synsätt som
              vi har i dag.
            </seg>
            <seg n="f453fe19">
              Jag utgår från att översynen också kommer att handla om det bredare
              perspektiv som Martin Andreasson efterlyser, men direktiv till
              en sådan utredning får vi diskutera när vi noggrannare har tänkt
              igenom frågan. Jag vill dock ge beskedet från regeringens sida
              att vi anser att det är dags att göra en översyn.
            </seg>
          </u>
          <note type="speaker" n="5e7544e8">
            Anf. 4 MARTIN ANDREASSON (fp):
          </note>
          <u who="martin_andreasson_f03825" xml:id="i-3adc8eb6a983b775-1" n="ace3c9b4">
            <seg n="8b22f2e3">
              Fru talman! Det är precis som Lars Engqvist säger: Det är inte
              enbart jag själv som interpellant som har uppmärksammat frågan,
              utan det är till att börja med en rad organisationer som på olika
              sätt företräder transsexuella och transsexuellas intressen. I
              riksdagen har frågan uppmärksammats under en följd av år av ledamöter
              från olika partier, bland annat socialministerns eget parti. Jag
              har själv förtroendet att vara ordförande i riksdagens tvärpolitiska
              HBT-grupp inom vars arbete denna interpellation har tillkommit
              och där sammanlagt ett 60-tal ledamöter och tjänstemän deltar.
            </seg>
            <seg n="1fd3e3cf">
              Det är därför med stor tillfredsställelse som jag tar del av
              socialministerns förtydligande att regeringen kommer att ta initiativ
              till en översyn. Det är verkligen på tiden. I översynen är det
              angeläget att man inte bara tittar strikt på 1972 års lag utan
              också på angränsande frågor. Jag nämnde tidigare stöd till transsexuellas
              organisationer. Men vi har också frågan om hur sjukvården i dag
              bemöter de patienter som söker behandling på grund av transsexualism
              och vilka resurser man har att ta emot dem.
            </seg>
            <seg n="c049b5c1">
              Socialministern konstaterar själv i sitt svar att själva resurstilldelningen
              faller inom ramarna för landstingens ansvar, och det är naturligtvis
              formellt fullständigt sant. Men samtidigt är det något av ett
              ickesvar i politisk mening, när det finns en oro från flera olika
              håll över att detta är en så liten och marginaliserad patientgrupp
              som dessutom lever under stark social press och på det sättet
              har extra stora svårigheter att själva ta till vara sina intressen.
            </seg>
            <seg n="f0d49ec2">
              Som socialministern själv var inne på har Socialstyrelsens rättsliga
              råd för några år sedan uttryckt oro för att det inte finns tillräckliga
              resurser inom Sjukvårds-Sverige för att kunna ge adekvat bemötande
              och adekvat behandling av personer som söker hjälp på grund av
              transsexualism.
            </seg>
            <seg n="0d50b0c8">
              På grund av att detta är en fråga som är så viktig för den patientgrupp
              den berör och deras anhöriga är det också viktigt att regeringen
              anger en tydlig tidsplan för översynen. Nu har vi fått besked
              om att socialministern vill ta initiativ till en översyn. Men
              jag efterlyser ett närmare besked om när översynen skulle kunna
              sätta i gång och vilken tidsram man ser framför sig när det gäller
              en proposition.
            </seg>
            <seg n="c197e8d1">
              Här vill jag återigen komma tillbaka till frågan om civilstånd.
              Översynen kommer att få anledning att uppmärksamma ett flertal
              olika frågor. Men just frågan om att avskaffa kravet på att man
              ska vara ogift tycker jag är ett så brännande humanitärt problem
              att det vore önskvärt om regeringen vore beredd att där gå fram
              något snabbare än vad gäller de övriga förslagen och föreslå en
              skyndsam förändring, för det finns patienter som i dag står inför
              hotet att tvingas skilja sig från den de älskar för att kunna
              få behandling.
            </seg>
          </u>
          <note type="speaker" n="78c0b882">
            Anf. 5 Socialminister LARS ENGQVIST (s):
          </note>
          <u who="unknown" xml:id="i-44026b779b4733b6-2" n="f37cf62d">
            <seg n="d34fbd50">
              Fru talman! Först något om landstingens ansvar och frågan om
              resurser. Det är landstingens ansvar att se till att även små
              patientgrupper får adekvat behandling. Det är Socialstyrelsens
              uppgift som tillsynsmyndighet att se till att enskilda patienter
              erbjuds den vård som de har rätt till. Det gäller egentligen oavsett
              vilken diagnosgrupp det är. Jag vill påpeka, vilket är viktigt,
              att Socialstyrelsen har ett ansvar att se till att sjukvårdshuvudmännen
              erbjuder också denna patientgrupp stöd och behandling, och det
              är där ansvaret ligger.
            </seg>
            <seg n="7c9deb35">
              När det sedan gäller lagstiftningen kan jag inte ge ett mer utförligt
              svar än det som Martin Andreasson har fått. Jag kommer att ta
              initiativ till en översyn. Vi kommer så småningom att presentera
              ett direktiv till en sådan utredning. Då får vi också pröva omfattningen
              av översynen och också i vilken mån man ska tidigarelägga någon
              del, exempelvis frågan om huruvida det ska krävas att man är ogift
              svensk medborgare för att få behandling. Det är möjligt att frågorna
              ska hanteras med olika tidsperspektiv, men det får vi se när vi
              utarbetar direktiven. Jag kan inte ange exakt när vi gör det,
              men det ska ske skyndsamt. Avsikten är inte att vi ska dra det
              här i långbänk, som Thorbjörn Fälldin sade en gång i tiden, utan
              det ska ske ganska snabbt. Men eftersom vi bara har börjat diskutera
              detta kan jag inte ge något tydligare besked.
            </seg>
          </u>
          <note type="speaker" n="697bf52b">
            Anf. 6 MARTIN ANDREASSON (fp):
          </note>
          <u who="martin_andreasson_f03825" xml:id="i-3adc8eb6a983b775-2" n="ace3c9b4">
            <seg n="c8f3ba84">
              Fru talman! Vi är många som med stort intresse kommer att följa
              vad socialministern kommer att ta för initiativ på det här området.
            </seg>
            <seg n="dd36a73a">
              När det gäller den utredning som socialministern nu har lovat
              att ta initiativ till för regeringens räkning tycker jag att det
              är angeläget att man ser till att den har en bred kontaktyta mot
              inte minst de patientgrupper som här är berörda. Jag tycker också
              att det skulle vara intressant att höra ministerns syn i sista
              inlägget på vilken parlamentarisk förankring som utredningen borde
              ha.
            </seg>
            <seg n="e54d0764">
              Det är naturligtvis, som socialministern konstaterar, landstingens
              ansvar vad gäller resurstilldelning till sjukvården, och det är
              Socialstyrelsen som är tillsynsmyndighet. Det konstaterar jag
              också i min interpellation. Därför tycker jag att socialministerns
              svar på den här punkten var något intetsägande. Men vi kanske
              inte kommer längre i just den här interpellationsdebatten utan
              får anledning att återkomma till det i något annat sammanhang.
            </seg>
            <seg n="2959cef3">
              Slutligen vill jag än en gång understryka vikten av att man när
              man tittar på direktiven till utredningen noga överväger möjligheten
              att gå snabbare fram i civilståndsfrågan. Att få behandling på
              grund av transsexualism och få ändrad könstillhörighet tror jag
              är en av de svåraste känslomässiga och existentiella resor som
              en människa kan göra under sitt liv. På den resan är det mycket
              ofta så att man tvingas lämna sin partner på vägen. Men i många
              fall vill partnern följa en hela vägen fram, och då är det inhumant
              att lagstiftningen i dag tvingar människor att skiljas åt på vägen
              mot en behandling för den diagnos som den ene lider av.
            </seg>
            <seg n="d8fc20f0">
              Med detta, fru talman, vill jag tacka socialministern för den
              här interpellationsdebatten och ser med stor förväntan fram emot
              det fortsatta arbetet.
            </seg>
          </u>
          <note type="speaker" n="c0d23972">
            Anf. 7 Socialminister LARS ENGQVIST (s):
          </note>
          <u who="unknown" xml:id="i-44026b779b4733b6-3" n="f37cf62d">
            <seg n="c2c60f32">
              Fru talman! Det är möjligt att jag gör Martin Andreasson en smula
              besviken när jag inte lämnar några fler besked. Men jag vill berömma
              Martin för hans interpellation, som ju är ett stycke upplysning
              om hela problemkomplexet. Det är ovanligt att se en så omfattande
              interpellation, och jag rekommenderar den till läsning för alla
              som inte har fått den. Den är en nyttig genomgång av problemställningarna
              och av vad alltihop handlar om.
            </seg>
            <seg n="7e157c91">
              Det besked jag velat lämna är att det kommer en översyn, och
              det kanske är det viktigaste beskedet. Exakt hur direktiven ska
              se ut, hur vi ska hantera dem och i vilken mån det ska vara en
              parlamentarisk eller annan utredning har vi inte tagit ställning
              till ännu. Men om det hoppas jag att jag får återkomma med besked
              till Martin och till riksdagen i övrigt.
            </seg>
          </u>
          <note n="9bdce8d1">
            Överläggningen var härmed avslutad.
          </note>
          <note n="07aca818">
            5 § Svar på interpellation 2003/04:68 om prioriteringar i sjukvården
          </note>
          <note type="speaker" n="c8e58d57">
            Anf. 8 Socialminister LARS ENGQVIST (s):
          </note>
          <u who="unknown" xml:id="i-250fe1d57ff09862-0" n="f37cf62d">
            <seg n="1dfb2fe1">
              Fru talman! Cristina Husmark Pehrsson har frågat mig vilka åtgärder
              jag ämnar vidta för att prioriteringar inom hälso- och sjukvården
              fortsatt ska gälla, vilka åtgärder jag ämnar vidta för att garantera
              vård i tid samt vilka åtgärder jag ämnar vidta för att inte patienter
              med vård- och omsorgsbehov ska nödgas betala vården två gånger.
            </seg>
            <seg n="8068a36f">
              Inledningsvis vill jag framhålla att alla som söker vård ska
              erbjudas en medicinsk bedömning av sitt hälsotillstånd. Patienten
              ska ges upplysningar om detta och om de behandlingsmetoder som
              står till buds.
            </seg>
            <seg n="1bb69c63">
              Prioriteringar har alltid gjorts i vården. Många gånger har dessa
              val och bortval gjorts både outtalat och utan möjlighet till insyn.
              För att leva upp till hälso- och sjukvårdslagens krav på vård
              på lika villkor för hela befolkningen och för att stärka patientens
              ställning är det viktigt att synliggöra prioriteringsarbetet och
              se till att det sker på ett öppet sätt och utifrån tydliga riktlinjer.
            </seg>
            <seg n="aeb85c58">
              Prioriteringar av enskilda patienter kan aldrig ske efter i förväg
              fastställda mallar. Däremot kan prioriteringsrekommendationer,
              utarbetade av den medicinska professionen och öppet redovisade,
              vara en god vägledning för läkarens bedömning i mötet med den
              enskilda patienten.
            </seg>
          </u>
          <note n="7878c8bd">
            I april 1997 ställde sig riksdagen bakom de riktlinjer för prioriteringar
            inom hälso- och sjukvården som föreslagits i propositionen Prioriteringar
            inom hälso- och sjukvården (prop. 1996/97:60).
          </note>
          <u who="unknown" xml:id="i-9e15f45c90ed3dc3-0" n="f37cf62d">
            <seg n="510d8ae6">
              Sedan den 1 juli 1997 finns därmed en allmän prioriteringsregel
              i 2 § hälso- och sjukvårdslagen (HSL) som lägger fast att den
              som har det största behovet av hälso- och sjukvård ska ha företräde
              till vården. Därutöver har ett tillägg gjorts i 2 § i HSL med
              innebörden att varje patient som vänder sig till hälso- och sjukvården
              snarast ska ges en medicinsk bedömning av sitt hälsotillstånd
              om det inte är uppenbart obehövligt.
            </seg>
            <seg n="e617acd4">
              Huvudansvaret för tillämpningen av riksdagsbeslutet om prioriteringar
              ligger på sjukvårdshuvudmännen. Riksdagens beslut innebär samtidigt
              en tydlig markering av behovet av öppenhet när det gäller prioriteringar.
            </seg>
            <seg n="b7a35aa2">
              Med anledning av riksdagens beslut har regeringen gett Socialstyrelsen
              i uppdrag att bedriva ett långsiktigt arbete med att utveckla
              metoder för tillämpningen av riksdagsbeslutet om prioriteringar.
              Socialstyrelsens arbete ska bidra till att frågan om prioriteringar
              integreras i sjukvårdshuvudmännens planeringsarbete på alla nivåer
              med medvetna och öppna prioriteringar som följd.
            </seg>
            <seg n="1709698d">
              Det finns således en klar lagstiftning och ansvarsfördelning
              på området samtidigt som regeringen genomför satsningar och tillför
              extra medel.
            </seg>
            <seg n="1e5bd144">
              Då det gäller frågan om vilka åtgärder som jag ämnar vidta för
              att garantera vård i tid vill jag framhålla att regeringen satsar
              3,6 miljarder kronor under åren 20022004 för att öka tillgängligheten
              inom hälso- och sjukvården. Användandet av dessa medel regleras
              i en överenskommelse mellan staten och Landstingsförbundet och
              ska oavkortat gå till åtgärder som kortar köer till behandling
              och förbättrar informationen till patienterna. Från och med den
              1 januari i år gäller dessutom det fria vårdvalet i hela landet.
              Detta innebär att patienter har möjlighet att vända sig till ett
              annat landsting än hemlandstinget för att få vård i tid.
            </seg>
            <seg n="5f83f8cf">
              Avslutningsvis vill jag framhålla att vård ska ges efter behov,
              inte efter förmåga att betala. Den lagstiftning och de riktlinjer
              som finns är till för att garantera att den patient som har störst
              behov av vård också får denna vård. Jag kommer att fortsätta att
              stödja utvecklingsarbetet på området och följer noga utvecklingen
              i landstingen.
            </seg>
          </u>
          <note type="speaker" n="4e933c30">
            Anf. 9 CRISTINA HUSMARK PEHRSSON (m):
          </note>
          <u who="christina_husmark_pehrsson_ec3910" xml:id="i-cd407e89d7f9ef8b-0" n="3d347d31">
            <seg n="a8f371ad">
              Fru talman! Tack så mycket för svaret! Jag tycker att det ska
              bli intressant att under några minuter diskutera bakomliggande
              orsaker lite mer och följderna av en sådan här förändring prioriteringslistan
              som sker nu utan att man har en hållbar vårdkedja.
            </seg>
            <seg n="d6b1365f">
              Man kallar det för indikationsskärpningar eller ransoneringar
              det man nu gör i Östergötland, när man helt värderar bort eller
              ned vissa diagnoser. I svaret till mig skriver Lars Engqvist att
              han kallar detta för ett utvecklingsarbete. Det är bara det att
              jag ser ingen större utveckling med att man flyttar ned personer
              på prioriteringslistan. Som jag ser det är det i stället en ren
              panikåtgärd för ekonomins skull.
            </seg>
            <seg n="d2554cf4">
              På Östergötlands läns landstings hemsida kan man läsa att landstinget
              går back med 300 miljoner nästa år. Sedan står det: Därför har
              hälso- och sjukvårdsnämnden arbetat med att begränsa utbudet av
              länssjukvård. Det är alltså anledningen. Det är det ekonomiska
              bakslaget som gör att man begränsar detta, och det har inte så
              mycket med människovärdesprinciper eller behovsprinciper att göra.
              Men det ska ärligt sägas att Landstinget i Östergötland försöker
              finna vägar för att komma till rätta med sitt ekonomiska underskott
              och ta ansvar för vård och omsorg. Jag tycker att det är modigt
              att så här öppet ta fram den diskussionen och våga erkänna att
              man har en sjukvård i kris.
            </seg>
            <seg n="ef41cb24">
              Också statsministern pratar nu om ekonomisk kris, möjligt basutbud,
              tilläggsförsäkringar och egenansvar, socialministern! Jag läste
              i dag Lars Isakssons och socialministerns inlägg i Barometern.
              Det var nog skrivet innan statsministern i torsdags lade fram
              det här. Socialministerns gamla retorik om moderata försäkringslösningar
              kommer ju helt på skam här! Sanningen är att det är i dag det
              köps privata sjukförsäkringar som aldrig förr i det här landet.
            </seg>
            <seg n="c4844d13">
              Prioriteringarna i Östergötland blir fel därför att man inte
              kommer så långt med de besparingar som man gör på 37 ½ miljon
              kronor. Man säger ju att man ska föra över patienterna till primärvården,
              som inte är utrustad för detta. Samtidigt finns det patienter
              som fick en viss vård förut men som nu lämnas helt utan. För de
              diagnoser som lämnas helt utanför gäller inte i dag fritt vårdsökande
              i hela landet, socialministern. Det har jag fått uppgift om från
              Östergötlands läns landsting. Dessa diagnoser kommer man inte
              heller att betala för i ett annat landsting eftersom man har valt
              bort dem i Östergötland. Det gäller till exempel lätta variser
              och lätta prostatiter.
            </seg>
            <seg n="1d6139f4">
              Vi ser ingenting av vårdgarantin vi har inte sett röken av den.
              Primärvårdspengarna når inte fram. Personalens kompetens tas inte
              till vara. Och sist men inte minst, socialministern, har landstingen
              överlevt sig själva som huvudmän för sjukvården!
            </seg>
            <seg n="5677ad83">
              I takt med neddragningarna skär man i prioriteringarna. Min fråga
              till socialministern blir därför: Är detta ett rimligt skäl till
              förändring av den prioriteringsordning som har antagits här i
              riksdagen?
            </seg>
          </u>
          <note type="speaker" n="d652baa9">
            Anf. 10 Socialminister LARS ENGQVIST (s):
          </note>
          <u who="unknown" xml:id="i-44026b779b4733b6-4" n="f37cf62d">
            <seg n="68965852">
              Fru talman! När Cristina Husmark Pehrsson och jag diskuterade
              denna fråga senast sade jag att det vore bra om alla tog reda
              på vad som hade hänt i Östergötland. Jag har nu gjort det.
            </seg>
            <seg n="387cdd96">
              Så här är det: Den prioriteringsdiskussion som har kommit fram
              nu är ett resultat av ett arbete som har pågått i sju år. I sju
              år har man haft ett medicinskt programarbete med syfte att enligt
              riksdagens beslut gå igenom hur man ska kunna ge fungerande rekommendationer
              till läkarna inom Östergötlands läns landsting. Man har försäkrat
              mig att det inte har varit avsikten att exkludera några patienter.
              Varje patient ska få sin bedömning, och varje patient är unik.
              Men när läkaren ska reflektera över vilka behandlingar man ska
              rekommendera för den enskilda patienten kan det vara ett stöd
              att man har den här typen av rekommendationer. Det har i den allmänna
              debatten presenterats som om man inte skulle vara välkommen till
              vården för att få en bedömning. Nu säger man alldeles tydligt
              att det aldrig har varit avsikten. Det är inte så listan har arbetats
              fram.
            </seg>
            <seg n="496325fc">
              Det medicinska programarbetet har pågått i sju år och har alltså
              i sig ingen koppling till den ekonomiska situationen. Men när
              man nu redovisar en budget för Östergötlands läns landsting försöker
              man också ta hänsyn till vilken effekt ett medvetet prioriteringsarbete
              får för budgeten. Jag kan upplysa om att Landstinget i Östergötland
              omsätter 8 miljarder kronor. Nettokostnaderna är 6 miljarder.
              Man har gjort ett sparbeting på ungefär 300 miljoner kronor, som
              man ska ta hem genom strukturella förändringar. Man tror att man
              skulle kunna spara 37 miljoner kronor genom att använda den prioriteringsrekommendation
              som det medicinska programarbetet har utarbetat. Det handlar alltså
              inte om att man gör en prioriteringsordning beroende på att man
              har ekonomiska problem, utan det handlar om en prioriteringsdiskussion
              som har förts under mycket lång tid med läkarna inte med politikerna
              och att man nu försöker lägga in detta.
            </seg>
            <seg n="8d903b71">
              Jag tror att den prioriteringsdiskussionen behöver föras i hela
              den svenska sjukvården. Men man ska göra det med utgångspunkt
              i att alla patienter är välkomna. I Sverige betalar man inte för
              att få en bedömning. I Sverige behöver man inte försäkra sig för
              att få möta en läkare. Man ska ha rätt till det oavsett sin ekonomiska
              situation. Det är den viktiga principen. Att man sedan i sjukvården
              har förnuftig, medicinskt motiverad prioritering handlar om att
              se till att vi har en modern sjukvård i Sverige.
            </seg>
            <seg n="a8d1e105">
              Jag kan upplysa om att BBC i lördags hade en fantastiskt spännande
              nyhet. Läs den, Cristina Husmark Pehrsson, så ska jag berätta
              vad det handlar om!
            </seg>
          </u>
          <note type="speaker" n="5efe1445">
            Anf. 11 CRISTINA HUSMARK PEHRSSON (m):
          </note>
          <u who="christina_husmark_pehrsson_ec3910" xml:id="i-cd407e89d7f9ef8b-1" n="3d347d31">
            <seg n="82de2118">
              Fru talman! Hade BBC också lyssnat på statsministerns frågestund
              i torsdags? Då kanske man får revidera detta och inte sända det
              i repris.
            </seg>
            <seg n="8175d9e8">
              Moderaterna vill också att patienterna ska vårdas på rätt nivå.
              Men vi vill ha vårdkedjan klar innan man sätter i gång med de
              förändringar som nu sker. 37,5 miljoner kronor ska sparas. Men
              det görs ju inte, eftersom man säger att närsjukvården ska ta
              patienterna. De måste väl för katten kosta någonting!
            </seg>
            <seg n="a259c7e4">
              Angående en hållbar vårdkedja tycker jag att det här är märkligt.
              Vi har lagt fram ett stort antal förslag för att hålla vårdkedjan
              säker. Regeringen säger hela tiden nej. Vi vill ge fler möjligheter
              att bedriva sjukvård och omsorg. Regeringen är monopolkramare.
            </seg>
            <seg n="d392d079">
              Vi har avsatt 3 ½ miljard kronor för två år för en vårdgaranti
              som garanterar att folk ska få vård i tid. Regeringen lovar och
              lovar, år efter år. Ingenting händer.
            </seg>
            <seg n="5667ce7a">
              Vi vill att företagshälsovården ska få möjlighet att skriva ut
              sjukintyg och få avtal igen. Men regeringen säger nej.
            </seg>
            <seg n="b150615c">
              Vi vill att de läkare som vill och kan arbeta mer också ska få
              göra detta. Socialdemokraterna förbjuder bisysslor och ger avtalspension.
              17 läkare i Östergötland i 60-årsåldern har avtalspension.
            </seg>
            <seg n="69cc476c">
              Vi vill att specialistläkare också ska arbeta inom primärvården.
              Det gynnar särskilt barn, psykiskt sjuka och äldre. Regeringen
              säger nej.
            </seg>
            <seg n="23b9407e">
              Vi vill att sjuksköterskor ska få utökad förskrivningsrätt och
              möjlighet att starta eget, till exempel som diabetessköterska
              eller demenssköterska. Socialdemokraterna säger nej.
            </seg>
            <seg n="61bd9106">
              Det visar bara att vi tänker i en vårdkedja och att Socialdemokraterna
              säger nej.
            </seg>
            <seg n="10f05417">
              Det finns alltså en brist i vårdpolitiken. I Expressen från den
              13 november kan vi läsa om alla dessa personer som inte får rehabilitering.
              De vill inget hellre än att arbeta eller utbilda sig. De lämnas
              helt utan möjlighet till rehabilitering. De många har blivit uppsagda
              och därför ställts utanför systemet.
            </seg>
            <seg n="c5fe57f8">
              Vi vill ge 1,6 miljarder kronor till försäkringskassan för att
              kunna ge bättre rehabilitering. Men vad händer med regeringens
              sjukvårdspolitik? Jo, försäkringskassan sitter med 200 miljoner
              kronor mer för rehabilitering men använder dem inte utan skickar
              tillbaka dem till Riksförsäkringsverket. För 200 miljoner kronor
              hade de här personerna kunnat få en god rehabilitering. Det kallar
              jag inte för en hållbar vårdkedja.
            </seg>
            <seg n="369084c3">
              Fru talman! Dessutom är landstingen gjorda för 70-talet. Modellen
              fungerar inte längre. Det är inte fler politiker man efterfrågar
              när man är sjuk det är vård.
            </seg>
            <seg n="46a55f39">
              Därför, Lars Engqvist, lägg ned landstingen inte vården! Det
              är inte många som skulle sakna landstingen. Det är nog bara vänsterpolitikerna
              som skulle göra det. Låt i stället finansieringen av vården bli
              statlig och låt oss få en likvärdig vård över hela landet!
            </seg>
            <seg n="e1026c92">
              Min fråga till Lars Engqvist blir därför: Är Lars Engqvist beredd
              att avveckla landstingen som huvudman för sjukvården?
            </seg>
          </u>
          <note type="speaker" n="c1402024">
            Anf. 12 Socialminister LARS ENGQVIST (s):
          </note>
          <u who="unknown" xml:id="i-44026b779b4733b6-5" n="f37cf62d">
            <seg n="063f6ab1">
              Fru talman! Jag hann inte berätta vad det var för nyhet som BBC
              hade. En stor grupp forskare i England har gått igenom sjukvårdssystemen
              i 19 industriländer. Man har följt upp WHO:s lista, som ju kom
              för några år sedan, och gjort en genomgång av de kriterier som
              WHO använt. Sedan listar man sjukvårdssystemen i dessa 19 industriländer.
              Först kommer Sverige. Det är tre kriterier man har använt. Det
              ena är sjukvårdens tillgänglighet, det andra är resultaten för
              hälsan och det tredje är sjukvårdens finansiering och om man använder
              resurserna effektivt.
            </seg>
            <seg n="112d6713">
              Det intressanta med den undersökning som BBC redovisar är framför
              allt att man underkänner det brittiska systemet i den engelska
              debatten. Storbritannien har tidigare kommit ganska högt upp på
              listan, men nu kommer man på näst sista plats. Det brittiska systemet
              har inga landsting. Det är helt statligt och centralt styrt. Det
              är från London sjukvården styrs.
            </seg>
            <seg n="55a0ff03">
              Med en sjukvård där man inte har möjlighet till en regional påverkan
              och där man inte har en öppen debatt region för region, som vi
              faktiskt har i Sverige i dag, får man inte med automatik ett bättre
              sjukvårdssystem. Det visar den undersökning som BBC redovisar.
            </seg>
            <seg n="83d2232a">
              Tro inte att ett förstatligande av sjukhusen leder till mer dynamik
              och mer förändringsvilja än vad vi har i en decentraliserad sjukvårdsorganisation!
              Jag säger inte att landstingen som de i dag fungerar är perfekta,
              och jag säger inte att staten inte har ett ansvar. Men jag tror
              att vi lurar oss själva om vi tror att vi får ett bättre sjukvårdssystem
              om staten tar över. Vi ska vara stolta över att de brittiska forskarna
              sätter den svenska sjukvården så högt. Med tanke på den debatt
              som förs till och från i Sverige kan det vara en smula överraskande.
            </seg>
            <seg n="a9c8dfe7">
              Det svenska sjukvårdssystemet har problem, men vi har mindre
              problem än vad de flesta andra länder har när det gäller att finansiera
              sjukvården och ge alla tillgång till god sjukvård.
            </seg>
          </u>
          <note type="speaker" n="334dcaf0">
            Anf. 13 CRISTINA HUSMARK PEHRSSON (m):
          </note>
          <u who="christina_husmark_pehrsson_ec3910" xml:id="i-cd407e89d7f9ef8b-2" n="3d347d31">
            <seg n="bcafc03c">
              Fru talman! Vi ska tala om för alla de personer som inte fick
              rehabilitering att de ska vara tacksamma att de bor i Sverige.
              Visserligen har vi lite problem, men det är inte så farligt, och
              de ska vara glada för det.
            </seg>
            <seg n="314180b2">
              Sedan kan jag konstatera att socialministern och statsministern
              är på kollisionskurs. Det gäller det som statsministern sade i
              torsdagens frågestund om att staten inte kan stå för hela tryggheten.
              Statsministern har tydligen tagit intryck av varningsropen från
              Senior 2005 om den ekonomiska och demografiska utvecklingen framöver
              och insett att någonting måste göras. Det hedrar honom.
            </seg>
            <seg n="474a5825">
              Själv har jag i ett antal debatter försökt att förmå socialministern
              att inse detsamma, men utan framgång. Jag tycker att socialministern
              har viftat bort farhågorna inför framtiden alldeles för lätt.
              Problemen och framtiden är här och nu.
            </seg>
            <seg n="02d5278c">
              Om det är som Lars Engqvist säger, att vi har det så jättebra,
              behöver vi inte tro på Lars Isaksson när han säger att det behövs
              mer resurser. Landstingen ropar. I Dalarna ställer man in betalningarna
              och vill gå i konkurs. Då ska vi säga att det inte är så farligt
              och att Sverige ligger väldigt högt upp på listan.
            </seg>
            <seg n="78f95ae0">
              Min avslutningsfråga handlar om att i Gotlands Allehanda i november
              för ett år sedan skriver socialministern en debattartikel med
              rubriken Vård på lika villkor kräver reformer och förnyelse. Jag
              tycker att ni har misslyckats, Lars Engqvist, och är ansvariga
              för den sjukvårdskris som jag tycker finns här. Alla de lösningar
              som vi andra partier kommer med har ni misstänkliggjort med retorik.
              Därför vill jag fråga: Vilka reformer och vilken förnyelse vill
              Lars Engqvist se inom den svenska sjukvården som han anser är
              så bra och ligger så högt upp på listan?
            </seg>
          </u>
          <note type="speaker" n="0c99311c">
            Anf. 14 Socialminister LARS ENGQVIST (s):
          </note>
          <u who="unknown" xml:id="i-44026b779b4733b6-6" n="f37cf62d">
            <seg n="24cb3337">
              Fru talman! Cristina Husmark Pehrsson borde kanske lyssnat noggrant
              till vad statsministern faktiskt sade. Han talade om socialförsäkringarna.
              Han talade om att kostnaderna för socialförsäkringarna nu hotar
              de andra delarna av välfärdssystemet. Han vill se till att vi
              för över resurser från det som går till socialförsäkringar i dag
              till sjukvården eller vård, skola och omsorg, som han uttrycker
              det.
            </seg>
            <seg n="06ddee87">
              Jag har exakt samma uppfattning. Ska vi klara den svenska sjukvården
              i framtiden krävs det ökade resurser. I dag avsätter vi ungefär
              8,58,7 % av BNP till sjukvården. Som ett resultat av bland annat
              den demografiska förändringen behöver sjukvården få ökade resurser.
            </seg>
            <seg n="feaeff90">
              Jag säger bland annat, därför att vad som händer med sjukvården
              är ökade anspråk på den medicinska utvecklingen och möjlighet
              att erbjuda bot och lindring för sjukdomar som vi i dag inte kan
              ge bot och lindring för.
            </seg>
            <seg n="afa7afe1">
              Vi behöver öka resurserna, och det är viktigt att vi kan hitta
              en väg för detta. Vi kan inte betala socialförsäkringssystem som
              bara skenar i väg och tro att vi samtidigt ska lösa sjukvårdens
              problem. Detta påpekade Göran Persson mycket klokt. Det är viktigt
              att vi får en översyn av det, men det har faktiskt inte direkt
              med sjukvårdens finansiering att göra. Sjukvårdens finansiering
              ska vara allmän, vi ska finansiera den tillsammans och vi ska
              göra det via skatter. Det handlar om att skapa ett samhällsekonomiskt
              utrymme för detta.
            </seg>
            <seg n="09da64f9">
              Det finns en rad saker som måste ske i sjukvården. Det är bara
              att titta på det som nu sker i landstingen. Det sker stora strukturella
              förändringar, satsningar på primärvården, sammanslagningar av
              enheter för att få bättre kvalitet i sjukvården och en utveckling
              av arbetsmetoder för att hitta en bättre organisation. Det handlar
              om att riva gränserna mellan olika yrkesgrupper i sjukvården.
              Det gäller att utveckla sjukvården till en modern arbetsplats.
              Detta arbete sker nu, och det sker med stöd av regeringen. Vi
              har satsat pengar just för att reformera sjukvården.
            </seg>
            <seg n="8e52c0e3">
              Vi säger emellertid nej till att skifta system från en sjukvård
              som ska ges till alla på lika villkor till ett sjukvårdssystem
              där man ska försäkra sig. Det kanske är där vi skiljer oss åt.
            </seg>
          </u>
          <note n="9bdce8d1">
            Överläggningen var härmed avslutad.
          </note>
          <note n="02e1db70">
            6 § Svar på interpellation 2003/04:77 om äldres fallolyckor
          </note>
          <note type="speaker" n="9c92b6e3">
            Anf. 15 Socialminister LARS ENGQVIST (s):
          </note>
          <u who="unknown" xml:id="i-250fe1d57ff09862-1" n="f37cf62d">
            <seg n="c15887db">
              Fru talman! Linnéa Darell har frågat mig om jag kommer att ta
              initiativ till en översyn rörande äldres säkerhet med anledning
              av alarmerande siffror om fallolyckor bland äldre.
            </seg>
            <seg n="4c3b2c44">
              Det höga antalet fallolyckor bland äldre och de konsekvenser
              de får är oroande. Dessa olyckor orsakar samhället stora kostnader,
              men framför allt orsakar de personligt lidande.
            </seg>
            <seg n="809bc979">
              Många äldre är osäkra på vilka insatser som samhället ställer
              upp med den dag de behöver hjälp. Både kommuner och landsting
              är ålagda ett ansvar enligt socialtjänstlagen och hälso- och sjukvårdslagen
              att arbeta med att förebygga ohälsa, bland annat genom att ge
              upplysningar om metoder för att förebygga sjukdom eller skada.
              Till socialnämndens uppgifter hör att göra sig väl förtrogen med
              levnadsförhållandena i kommunen, att informera om socialtjänsten
              samt att genom uppsökande verksamhet och på annat sätt främja
              förutsättningarna för goda levnadsförhållanden.
            </seg>
            <seg n="089557f7">
              Uppsökande verksamhet är ett viktigt instrument för att utveckla
              kunskaperna om hur man förebygger ohälsa och vårdbehov hos äldre.
              Kommunerna bör ta till vara erfarenheterna av försöksverksamheterna
              med förebyggande hembesök som bedrevs under åren 19992001 inom
              det så kallade äldreprojektet. Erfarenheterna från försöksverksamheterna
              är till stor hjälp när det gäller att utveckla de hälsofrämjande
              perspektiven inom äldreomsorgen. Ett förebyggande arbetssätt kan
              stärka den enskildes förmåga och bidra till bättre livskvalitet.
              Regeringen kommer i diskussion med Svenska Kommunförbundet att
              pröva hur kommunerna kan stimuleras till att erbjuda alla äldre
              hembesök.
            </seg>
            <seg n="99b2ad6e">
              På initiativ av regeringen har tillsynen av vården av och omsorgen
              om äldre förstärkts från och med år 2003 i form av kraftigt ökade
              resurser till såväl Socialstyrelsen som länsstyrelserna. De regionala
              tillsynsenheterna vid Socialstyrelsen har fått förstärkning som
              ska användas dels till att utöka antalet tillsynsinsatser, dels
              till att utveckla tillsynen av insatser i äldreomsorgen som innehåller
              inslag av både vård och omsorg. Äldreskyddsombuden vid länsstyrelserna
              ska i sitt arbete samverka med Socialstyrelsen och andra aktörer
              som har till uppgift att upprätthålla kvaliteten inom äldreomsorgen,
              exempelvis de kommunala äldreombudsmännen. Äldreskyddsombuden
              har möjlighet att i samverkan med bland annat Socialstyrelsen
              och kommunerna utöva tillsyn över de äldres säkerhet, som exempelvis
              fysisk tillgänglighet, lås, larm och rutiner för tillämpning av
              lex Sarah samt brandskydd.
            </seg>
          </u>
          <note n="88a37496">
            Länsstyrelserna ska senast den 1 december 2003 lämna en redovisning
            till Socialdepartementet av äldreskyddsombudens verksamhet under
            året.
          </note>
          <u who="unknown" xml:id="i-9e15f45c90ed3dc3-1" n="f37cf62d">
            <seg n="2486366c">
              Socialstyrelsen kommer senast den 15 juni 2004 att redovisa för
              regeringen bland annat hur äldreskyddsombudens tillsyn genomförts,
              exempel på god vård och omsorg som uppmärksammats i tillsynen,
              brister och missförhållanden som påträffats och, om påtalade brister
              och missförhållanden inte åtgärdats, orsakerna till detta.
            </seg>
            <seg n="2f9f3afa">
              Räddningsverket har i uppdrag att i samverkan med berörda myndigheter
              och organisationer fortsätta uppbyggnaden i Karlskoga av Nationellt
              centrum för erfarenhetsåterföring från olyckor, NCO, så att en
              samlad bedömning av olycksutvecklingen och säkerhetsarbetet i
              Sverige kan göras utifrån nationella, regionala och lokala behov.
              Denna bedömning kan ligga till grund för framtida beslut om lämpliga
              åtgärder som kan vidtas.
            </seg>
            <seg n="ce86d283">
              Jag kommer att noga följa utvecklingen av de åtgärder som vidtagits.
            </seg>
          </u>
          <note type="speaker" n="2cfb4b34">
            Anf. 16 LINNÉA DARELL (fp):
          </note>
          <u who="linnea_darell_670248" xml:id="i-bfbb700483e27de8-0" n="42f6bb1d">
            <seg n="13d54869">
              Fru talman! Tack, Lars Engqvist, för svaret! Personskador, handikapp
              och död på grund av olyckshändelser har totalt minskat under senare
              år, men det finns undantag. Dit hör fallolyckorna, och då är det
              främst äldre människor som drabbas. Enligt uppgifter från Socialstyrelsen
              avseende dödsorsaker år 2000 är 9 personer av 10 som avlider på
              grund av fallolyckor 65 år eller äldre. Samma statistik visar
              också att fallolyckorna svarar för 40 % av det totala antalet
              skador beroende på olycksfall bland äldre, och dessa olyckor inträffar
              framför allt i bostaden.
            </seg>
            <seg n="f6325e02">
              Det som föranlett min interpellation är de alarmerande uppgifter
              som nyligen redovisats från Nationellt centrum för erfarenhetsåterföring
              från olyckor just kring fallolyckor och äldre. Enligt de nya uppgifterna
              dör varje år ca 1 000 äldre i fallskador medan drygt 40 000 skadas
              så allvarligt att de behöver sjukhusvård och ytterligare 62 000
              skadas lindrigt.
            </seg>
            <seg n="7b5e3358">
              På alla andra områden där olyckor drabbar människor förs debatt
              kring hur samhället på olika sätt ska kunna sänka olyckstalen
              ytterligare. På äldreområdet, där dels antalet dödade och skadade
              är mångdubbelt större, dels skadorna dessutom tycks öka, förs
              ingen offentlig debatt. Man skulle kunna tro att området är outforskat
              och att kunskap om vad som skulle kunna förbättra läget saknas,
              men så tycks inte vara fallet.
            </seg>
            <seg n="dc62044e">
              Det finns åtskilligt av kunskap och till viss del också prövade
              metoder som givit goda resultat. På NCO:s hemsida finns till exempel
              såvitt jag kan bedöma ett utmärkt material för den som vill skaffa
              sig mer kunskap kring problembild, orsaker och förslag till åtgärder.
              Bland annat finns det ett avsnitt med rubriken Enkla åtgärder
              kan minska antalet fallolyckor i Sverige.
            </seg>
            <seg n="0d714646">
              När socialministern i svaret säger att de bedömningar som NCO
              gör kan ligga till grund för framtida beslut om lämpliga åtgärder
              som kan vidtas är därför min fråga: Varför inte nyttja den kunskap
              som finns och ta itu med frågan redan nu?
            </seg>
            <seg n="52772f3f">
              Några få kommuner i Sverige deltar i det arbete som ryms under
              rubriken En säker och trygg kommun. Där ryms många områden, och
              ett av dem gäller äldres säkerhet. Det finns exempel på kommuner
              som tillsammans med pensionärsorganisationer och andra frivilliga
              organisationer bildat äldresäkerhetsråd som jobbar med information
              till äldre, till anhöriga och även till anställda inom kommuner
              och landsting som i sin vardag har kontakt med äldre.
            </seg>
            <seg n="bc6d2a54">
              Detta har varit och är där det fortfarande bedrivs ett framgångsrikt
              arbete, och de kommuner som bedriver ett aktivt folkhälsoarbete
              har där kunnat lyfta in äldresäkerhetsfrågorna. Men inte alla
              kommuner har faktiskt ett arbete kring äldresäkerheten. Socialministern
              nämner i svaret att regeringen i diskussion med Kommunförbundet
              kommer att pröva hur kommunerna kan stimuleras att erbjuda alla
              äldre hembesök som ett led i att arbeta förebyggande. Jag delar
              socialministerns uppfattning att hembesök är en viktig punkt i
              det förebyggande arbetet.
            </seg>
            <seg n="b8e736fe">
              Mina frågor utöver den som jag ställde nyss blir därför: När
              kommer den diskussionen att föras med Kommunförbundet, och kommer
              departementet då också att ta upp frågan om kommunernas möjligheter
              att delta i det skadeförebyggande arbete som bedrivs inom ramen
              för rubriken En säker och trygg kommun?
            </seg>
          </u>
          <note type="speaker" n="81eedf3c">
            Anf. 17 Socialminister LARS ENGQVIST (s):
          </note>
          <u who="unknown" xml:id="i-44026b779b4733b6-7" n="f37cf62d">
            <seg n="baa5cdee">
              Fru talman! Diskussionen med Kommunförbundet påbörjas omedelbart.
              Bakgrunden till detta är inte bara diskussionerna om säkerhetsfrågorna
              utan framför allt också Senior 2005. Vi bestämde oss för att påbörja
              ett arbete med Senior 2005 på så sätt att det parallellt med att
              den blir föremål för remissbehandling också ska påbörjas ett arbete
              med Kommunförbundet och med Landstingsförbundet om att upprätta
              en handlingsplan för kommunerna och landstingen tillsammans med
              staten för att följa upp Senior 2005.
            </seg>
            <seg n="6001b395">
              I det sammanhanget behöver vi dock även diskutera andra frågor
              som har lyfts fram i debatten och som inte är direkt kopplade
              till Senior 2005 men som bland annat handlar om detta. Det här
              arbetet startar alltså omedelbart, och i arbetsgruppen ingår representanter
              från Kommunförbundet, Landstingsförbundet och Regeringskansliet.
              Vi kommer så småningom att redovisa de diskussioner som förs,
              och möjlighet ska också ges att diskutera detta här i Sveriges
              riksdag.
            </seg>
            <seg n="710ef71f">
              När det sedan gäller frågan varför vi inte vidtar åtgärder omedelbart
              kan man kanske trots allt tillåtas påpeka att det arbete som bedrivs
              i NCO ju är ett resultat av ett regeringsinitiativ. Det är alltså
              på regeringens uppdrag som Räddningsverket arbetar med detta.
              Man har hittills redovisat en rad förslag bland annat på hemsidan,
              framför allt för att personer i kommunernas socialtjänst ska kunna
              tillgodogöra sig denna kunskap men också med inriktning på oss
              som enskilda medborgare, som anhöriga eller som själva berörda.
            </seg>
            <seg n="2c2a33f6">
              Det arbete som uträttas för NCO sker alltså på uppdrag av regeringen,
              och avsikten är att arbetet ska fortsätta och att man sedan ska
              kunna göra en översiktlig bedömning av vad som krävs på det nationella
              planet, vad som krävs regionalt och vad som krävs lokalt.
            </seg>
            <seg n="3bed396b">
              Jag ville bara med mitt svar till Linnéa Darell markera att vi
              avser att följa upp det arbete som NCO och Räddningsverket har
              gjort och ta ställning till de förslag som har kommit från Räddningsverket.
              Det var mer en markering av att vi inte avser att avvisa de förslag
              som har kommit utan kommer att ta med dem vid bedömningen av framtida
              åtgärder och den framtiden behöver ju inte ligga så väldigt långt
              framåt.
            </seg>
          </u>
          <note type="speaker" n="b40c43e4">
            Anf. 18 LINNÉA DARELL (fp):
          </note>
          <u who="linnea_darell_670248" xml:id="i-bfbb700483e27de8-1" n="42f6bb1d">
            <seg n="cca3d84a">
              Fru talman! Framtiden behöver inte ligga så väldigt långt framåt,
              säger socialministern. Det låter ju bra, men frågan är ju ändå
              vilket tidsperspektivet är. Med tanke på det betänkliga faktum
              att 1 000 äldre dör i fallskador och att 40 000 skadas så allvarligt
              att de behöver sjukhusvård handlar det inte bara om det mänskliga
              perspektivet, det angelägna i att så fort som möjligt förhindra
              ett mänskligt lidande, utan också om kostnader. Vi diskuterade
              nyss här kostnaderna för sjukhusvård och vilka möjligheter samhället
              har att klara de behov som finns. Det är klart att om man både
              kan reducera kostnaderna och minska det mänskliga lidandet och
              ge en god livskvalitet för så många äldre, skulle det väl med
              tanke på att kunskapen finns vara angeläget att framtiden faktiskt
              var nu.
            </seg>
            <seg n="6cc4a3f3">
              Min fråga är då: Kommer det att göras en koppling mellan NCO:s
              uppdrag och arbete med detta och den diskussion som regeringen
              nu ska föra med Landstingsförbundet och Kommunförbundet med utgångspunkt
              i Senior 2005? Också i Senior 2005:s betänkande nämns ju frågan
              om äldresäkerheten.
            </seg>
          </u>
          <note type="speaker" n="6cf4dcc1">
            Anf. 19 Socialminister LARS ENGQVIST (s):
          </note>
          <u who="unknown" xml:id="i-44026b779b4733b6-8" n="f37cf62d">
            <seg n="5310b2b8">
              Fru talman! Avsikten är ju att vi ska ta upp de frågor som har
              aktualiserats av Räddningsverket via NCO men också 2005 som handlar
              om säkerhetsfrågorna. Jag tror att vi där kan vidta åtgärder mycket
              snabbare än i många av de andra frågorna som tas upp. Den långsiktiga
              finansieringen av äldreomsorgen handlar om ställningstaganden
              kanske först om några år, men när det gäller en rad åtgärder är
              det möjligt att gå från ord till handling mycket snabbare. Men
              vi vill pröva den här frågan tillsammans med Kommunförbundet och
              med kommunerna.
            </seg>
            <seg n="de3a8554">
              Ytterst ligger ju ansvaret för de här frågorna hos kommunerna
              och socialtjänsten. De kan göra otroligt mycket för att förbättra
              säkerheten. Utan att någon i övrigt är föremål för särskilt omfattande
              vård eller omsorg kan man vidta en rad åtgärder hemma för att
              förebygga olyckshändelser, och där har ju hembesök med enkla samtal
              och enkel information en mycket stor betydelse. Det kostar, kortsiktigt,
              för kommunerna att genomföra dem, men på lång sikt vinner samhället
              väldigt mycket, för att inte tala om vad den enskilde vinner i
              form av en ökad trygghet.
            </seg>
            <seg n="010d77d5">
              Avsikterna är alltså att vi ska ta ställning till de diskussioner
              som har förts och de rekommendationer som har kommit för åtgärder
              på nationell nivå i den diskussion vi för med Kommunförbundet.
            </seg>
          </u>
          <note type="speaker" n="d349291a">
            Anf. 20 LINNÉA DARELL (fp):
          </note>
          <u who="linnea_darell_670248" xml:id="i-bfbb700483e27de8-2" n="42f6bb1d">
            <seg n="afe6ae67">
              Fru talman! Det låter ju lovande. Jag hoppas att det som sker
              nu verkligen sker, att omedelbart är omedelbart och att det finns
              en plan för samtalen.
            </seg>
            <seg n="3eab5446">
              Vi har inte talat så mycket mer om begreppet en säker och trygg
              kommun. Jag skulle gärna vilja höra hur socialministern ser på
              det. Det var ju en ganska omfattande utveckling under en period.
              Ett antal kommuner jobbade utifrån det, och flera har också jobbat
              på det sättet så att man har skaffat sig den här beteckningen.
              Den innefattar ju mycket mer än äldresäkerhet, men eftersom det
              är det vi talar om här nu så är det ju angeläget. Är det så att
              säga också med det perspektivet som regeringen är beredd att föra
              diskussionerna?
            </seg>
            <seg n="743ac604">
              Kommunerna och socialtjänsten kan göra mycket, och det är lönsamt
              på lång sikt vi är helt överens om det. Men problemet är ju just
              det som socialministern nämnde. Anledningen till att det har stannat
              av i en del kommuner är att kommunerna inte kan prioritera eftersom
              det kostar något i det korta perspektivet. Min fråga är då: Kommer
              den totala bilden att diskuteras med Kommun- och Landstingsförbundet
              så att diskussionen förs inte bara utifrån att det går att göra
              utan också utifrån konsekvenserna av detta? Kommunerna känner
              sig ju i dag ganska pressade ändå av allt som vi tycker från rikshåll
              att kommunerna ska göra.
            </seg>
          </u>
          <note type="speaker" n="ac01c001">
            Anf. 21 Socialminister LARS ENGQVIST (s):
          </note>
          <u who="unknown" xml:id="i-44026b779b4733b6-9" n="f37cf62d">
            <seg n="4d73c22e">
              Fru talman! Avsikten med samtalen med Kommunförbundet jag nämner
              Kommunförbundet först, därför att när det gäller äldreomsorgen
              och äldrevården är det i huvudsak kommunerna som är ansvariga,
              men detta gäller Kommunförbundet och Landstingsförbundet är helt
              enkelt att reda ut frågeställningarna om de ekonomiska prioriteringarna.
            </seg>
            <seg n="af46b03c">
              Vi vet om att den stora frågan framöver kommer att vara att kunna
              ge dem som behöver vård om 15, 20 och 25 år ett tydligt besked.
              Vad kan vi räkna med att samhället klarar av? Vad krävs av oss
              som medborgare? Hur ska det finansieras? Vilka finansieringsmodeller
              finns det? Det är viktigt att vi klarar upp detta och att vi ger
              någorlunda entydiga svar till medborgarna om vad man kan förvänta
              sig på 1520 års sikt. Men vi har också sagt att det finns en rad
              frågeställningar som handlar om det korta perspektivet som aktualiserats
              i debatten, där kommunen är ansvarig men där kommunen inte anser
              sig ha råd kortsiktigt. Då måste vi diskutera vilket ansvar staten
              har, vad staten kan bidra med och vad staten kan göra för att
              initiera en fortsatt utveckling.
            </seg>
            <seg n="c9812872">
              När det gäller just en säker och trygg kommun handlar det som
              sagt inte bara om äldreomsorgen, men det är en otroligt ambitiös
              idé om att kommunerna systematiskt ska arbeta med säkerhetsfrågor
              för sina medborgare, och det är klart att detta också ska vara
              med. Jag tror att arbete på det här området gör att vi får lättare
              att svara på de stora framtidsfrågorna. Kraven på vården och omsorgen
              kommer att minska om vi tar kostnaderna kortsiktigt, det vill
              säga i det korta perspektivet. Klarar vi av att erbjuda en säker
              hemmiljö exempelvis för de äldre kommer anspråken på vård och
              omsorg att minska.
            </seg>
            <seg n="fa45b2d3">
              Avsikten är alltså att vi tillsammans med kommunerna ska diskutera
              detta och redan nästa år vid den här tiden kunna redovisa åtminstone
              grunden för en gemensam handlingsplan för framtidens äldrevård.
            </seg>
          </u>
          <note n="9bdce8d1">
            Överläggningen var härmed avslutad.
          </note>
          <note n="bbe2b527">
            7 § Svar på interpellation 2003/04:63 om jämställdhetsplaner
            i förskolan
          </note>
          <note type="speaker" n="86a89b2b">
            Anf. 22 Statsrådet LENA HALLENGREN (s):
          </note>
          <u who="unknown" xml:id="i-44026b779b4733b6-10" n="f37cf62d">
            <seg n="c2c2b392">
              Fru talman! Birgitta Ohlsson har frågat vad jag avser att göra
              för att bryta de ojämlika strukturerna och åstadkomma förändringar
              bland barn i förskolan.
            </seg>
            <seg n="2beb3f44">
              Regeringen påtalar i sin skrivelse Jämt och ständigt (skr. 2002/03:140)
              om jämställdhetspolitiken att det råder en ojämställd könsmaktsordning
              i samhället i dag trots ett aktivt jämställdhetsarbete under lång
              tid. Det är regeringens mening att arbetet fortsättningsvis måste
              ges en mer feministisk inriktning. I skrivelsen slås fast att
              jämställdhetsarbetet på alla nivåer i utbildningssystemet måste
              effektiviseras. Förskolans betydelse för ökad jämställdhet ur
              ett livslångt lärandeperspektiv lyfts fram.
            </seg>
            <seg n="0fd538fc">
              Könsmönster skapas och upprätthålls medvetet och omedvetet såväl
              av individer som av samhället. Förskolan och skolan är båda en
              del av samhället. De värderingar om kvinnor och män som råder
              i samhället i stort återspeglas också i dessa verksamheter. Men
              förskolan har, i likhet med skolan, ett eget uppdrag att aktivt
              verka för jämställdhet enligt läroplanen (Lpfö 98). Var och en
              som arbetar i förskolan bidrar till att forma flickors och pojkars
              syn på makt och kön.
            </seg>
            <seg n="15f597ae">
              I förskolans uppgift ligger att i samarbete med föräldrarna verka
              för att varje barn, flicka som pojke, får möjlighet att utvecklas
              efter sina unika förutsättningar. Därför är dialogen med föräldrarna
              om förskolans jämställdhets- och demokratiuppdrag mycket betydelsefull.
              Det är även viktigt att föräldrarna engageras i arbetet för jämställdhet.
            </seg>
            <seg n="da060130">
              Jag ser också personalens kunskap i och om jämställdhet som en
              mycket viktig beståndsdel för förskoleverksamhetens kvalitet.
              Regeringen har avsatt medel för utbildning av pedagogiska resurspersoner
              i jämställdhet och genuskunskap, så kallade genuspedagoger. Utbildningen
              riktar sig bland annat till förskollärare. Regeringens ambition
              är att det ska finnas minst en pedagogisk resursperson i varje
              kommun år 2004.
            </seg>
            <seg n="a646b6eb">
              Det är glädjande att Birgitta Ohlsson delar mitt engagemang för
              vikten av att ett aktivt arbete för jämställdhet mellan könen
              ska vara en självklarhet också för förskolan. Regeringen fattade
              beslut om direktiv för en jämställdhetsdelegation för förskolan
              redan den 14 augusti 2003. Delegationens uppdrag är att lyfta
              fram, förstärka och utveckla förskolans jämställdhetsarbete och
              omfattar perioden den 1 december 2003 till och med den 30 juni
              2006.
            </seg>
            <seg n="259b96d8">
              Delegationens uppdrag består av sammanlagt tio viktiga punkter.
              I uppdraget ingår till exempel att lyfta fram och premiera jämställdhetsarbete
              av god kvalitet i förskolan. En annan lika viktig uppgift för
              delegationen är att även sprida kunskap i Sverige om framgångsrikt
              jämställdhetsarbete i andra länder. Delegationen ska vidare sammanställa
              vilken utbildning i jämställdhet och genuskunskap som blivande
              förskollärare erbjuds. Inte minst viktig är delegationens uppgift
              att föreslå lämpliga insatser för att ett långsiktigt jämställdhetsarbete
              för förskolan ska utvecklas och stärkas. Delegationen har 12,5
              miljoner kronor till sitt förfogande.
            </seg>
            <seg n="6294a4aa">
              Senast den 1 december 2004 ska delegationen redovisa sitt arbete
              och sina resultat tillsammans med analys och förslag i en delrapport.
              Uppdraget ska redovisas i sin helhet den 30 juni 2006. Syftet
              med delegationens arbete är att medverka till att de ojämställda
              strukturer som råder i samhället i stort på sikt bryts. Detta
              är första gången en nationell delegation för förskolan tillsätts
              med inriktning mot jämställdhet. Jag fäster därför stora förhoppningar
              vid delegationens arbete och ser fram emot delegationens förslag
              på jämställdhetsinsatser för förskolan.
            </seg>
          </u>
          <note type="speaker" n="6ca9af5b">
            Anf. 23 BIRGITTA OHLSSON (fp):
          </note>
          <u who="birgitta_ohlsson_f9ae1b" xml:id="i-04ed3233a7e8139e-0" n="e3d696f5">
            <seg n="8a178c56">
              Fru talman! Jag vill inleda med att tacka minister Lena Hallengren
              för ett gediget svar på min interpellation om jämställdhetsplaner
              i förskolan. Det är extra roligt att det i dag är två folkpartister
              som har valt att lyfta upp frågan på agendan, eftersom även nästa
              inperpellationsdebatt handlar om det här ämnet. Jag tycker att
              det är glädjande och positivt att vi har en minister som är väldigt
              feministiskt medveten och jobbar aktivt med frågorna.
            </seg>
            <seg n="2850599f">
              Minister Hallengren nämner skrivelsen Jämt och ständigt . Hon
              nämner också att förskolepolitiken ska få en mera feministisk
              inriktning och att förskollärarna ska skolas och utbildas på området.
              Minister Hallengren nämner också förskolans läroplan och den jämställdhetsdelegation
              som har tillsatts och ska verka fram till 30 juni 2006 och redovisas
              första gången 1 december 2004. Jag tycker att vi måste se frågan
              ur ett lite större perspektiv och kanske fråga oss om detta räcker.
            </seg>
            <seg n="85940e95">
              I dag tas 15 % av föräldraledigheten ut av män. Kvinnor utför
              över två tredjedelar av det obetalda hushållsarbetet. Kvinnor
              tjänar mindre och har mindre makt i samhället generellt sett.
              De här könsrollerna hänger som en våt filt över dagens samhälle.
              De uppkommer inte när man är 30 år gammal och ska löneförhandla
              utan de präglar oss genom hela livet. De börjar oerhört tidigt
              och måste också försöka motas i tid.
            </seg>
            <seg n="4439ff7f">
              Det är viktigt att vi fokuserar. Det handlar inte bara om att
              lyfta frågan om en aktiv jämställdhetspolitik inom familjepolitiken,
              att lyfta upp att människor ska försöka uppfostra sina barn på
              ett jämställt sätt och uppmuntra den formen av tradition. Vi måste
              samtidigt ha en starkare struktur när det handlar om just förskolearbetet.
            </seg>
            <seg n="b9dc51ee">
              Vi ser i dag väldigt tydligt vilka som är vinnarna respektive
              förlorarna under barndomen. På förskolan i dag skolas pojkarna
              fortfarande i att vara tuffa och ta för sig. De lär sig att sätta
              sig själva i centrum. De får gå före flickorna. De tillåts att
              bryta mot uppställda regler och får mer uppmärksamhet från personalen
              eller snarare tar mer uppmärksamhet från personalen. Flickorna
              får mindre uppmärksamhet och närhet samtidigt som de stämplas
              som provocerande om de vågar ta för sig. Det har Malmöforskaren
              Annika Månsson visat på ett oerhört tydligt sätt.
            </seg>
            <seg n="ac786698">
              Jag vill utveckla den fråga jag ställde till ministern och undrar
              om hon är beredd att se till att man gör formerna för jämställdhetsarbetet
              hårdare och att man jobbar med obligatoriska planer. I dag ser
              vi vackra ord, att förskolan ska arbeta med jämställdhet. Det
              står tydligt i läroplanen. Samtidigt märker vi som jobbar aktivt
              med frågorna att ytterst få förskolor gör någonting. Det är min
              första fråga, om ministern vill utveckla detta arbete.
            </seg>
          </u>
          <note type="speaker" n="77a19386">
            Anf. 24 LUCIANO ASTUDILLO (s):
          </note>
          <u who="unknown" xml:id="i-44026b779b4733b6-11" n="f37cf62d">
            <seg n="7954e980">
              Fru talman! Först och främst vill jag tacka Birgitta Ohlsson
              för den här interpellationen och därefter tacka ministern för
              det positiva svaret. Som småbarnsförälder är man särskilt engagerad.
              Dessutom har jag fått en dotter. Det är hon som på något sätt
              kommer att drabbas av det könssystem som vi har, som missgynnar.
            </seg>
            <seg n="3db8f0ad">
              Sverige är djupt uppdelat i manligt och kvinnligt. Har man inte
              märkt det förr så är det när man får barn som man upptäcker det
              ganska fort. Vi agerar utifrån nedärvda mönster. Vi verkställer
              det vi lärt oss sedan barnsben. Trots att vi inte vill så blir
              vi marionetter i systemet. Vi skolas in för att passa in i respektive
              könsroller, samma roller som gör att kvinnor har lägre lön och
              mindre makt och som i sin grövsta form visar sig i sexuell exploatering
              av kvinnan. Någonstans måste det få sitt slut.
            </seg>
            <seg n="559faedd">
              I dag fostras barn, precis som Birgitta Ohlsson sade, till att
              bli pojkar eller flickor. Den lille pojken i sina tuffa kläder
              uppmuntras till aktivitet förknippad med prestation: att bygga
              och tävla. De små, skira flickorna uppmuntras till aktiviteter
              förknippade med relation: att pyssla och ta hand om.
            </seg>
            <seg n="3442bbcd">
              Jag är övertygad om att jämställdhetsplaner och resten av det
              ministern har redovisat här i dag kommer att vara de verktyg som
              behövs för både personal och föräldrar för att kunna bryta det
              könssystem vi har. Jag vill ändå problematisera och vidga diskussionen
              något.
            </seg>
            <seg n="037f6f29">
              Sverige ger fantastiskt stöd till blivande och nyblivna småbarnsföräldrar.
              Både före och efter det att min dotter föddes erbjöds vi utbildningar
              i allehanda saker. Vi fick lära oss hur barn utvecklas i mammans
              mage. Vi fick veta vilka smärtstillande medel det finns att tillgå
              vid själva förlossningen. Vi fick kunskap om hur vårt barn skulle
              utvecklas den första tiden efter födseln. Vi fick därutöver en
              grundkurs i föräldraförsäkringens regelverk. Slutligen fick vi
              också barnomsorg. Sverige är nog unikt på det området.
            </seg>
            <seg n="808c4cdf">
              Men om den manliga normen är tongivande i samhället är det nog
              precis tvärtom när det gäller föräldraskapet. Det var ofta så
              att man blev åsidosatt och marginaliserad som pappa, kände jag
              i alla fall. Fokus var på mammabarn-relationen. Pappan blev på
              sin höjd ett bihang.
            </seg>
            <seg n="4f5b992e">
              Ibland är mammor rätt bra på att stänga ute de få pappor som
              finns med i lekparken och i väntrummet på barnavårdscentralen.
              Tyvärr gäller detsamma för myndigheter och andra institutioner
              som står i kontakt med familjen. Där sätter man gärna likhetstecken
              mellan kontakten med familjen och kontakten med mamman. Det gäller
              också i förskolan. Därför vill jag ta upp en sak som jag har funderat
              på länge.
            </seg>
            <seg n="d6e1f51f">
              Det är allvarligt att det inte finns jämställdhetsplaner på alla
              förskolor, som Birgitta beskrev i sin interpellation. Men ett
              större problem tycker jag är att pappan redan från början är åsidosatt
              i barnets liv och utveckling. Därför menar jag att man kanske
              borde skaffa sig medvetna pappastrategier i alla myndigheter och
              institutioner, inte minst förskolorna, för att klara av att bryta
              de förlegade könsrollerna. Det skulle vara pappastrategier som
              strävar efter att göra pappan mer delaktig från första början.
              Dessutom tror jag att pappastrategier skulle kunna vara en markering
              från samhället av barnens behov av båda föräldrarna, både mamman
              och pappan.
            </seg>
            <seg n="eb81b0bd">
              Därför vill jag fråga ministern: Vad tror ministern om att fler
              förskolor eller att förskolor över huvud taget kunde införa sådana
              pappastrategier?
            </seg>
          </u>
          <note type="speaker" n="5b879701">
            Anf. 25 Statsrådet LENA HALLENGREN (s):
          </note>
          <u who="unknown" xml:id="i-44026b779b4733b6-12" n="f37cf62d">
            <seg n="bc9db033">
              Fru talman! Jag vill rikta ett stort tack till Birgitta för att
              hon ställde interpellationen så att vi får möjlighet att lyfta
              frågan. Jag vill också tacka Luciano som faktiskt bidrar till
              att visa att det här inte är en debatt som förs enbart mellan
              kvinnor. Tyvärr är det en alltför vanlig syn för dem som betraktar
              kammaren, som betraktar den här debatten från olika perspektiv.
            </seg>
            <seg n="04fe5f27">
              Jag skulle också kunna stå här länge och beskriva hur problematisk
              hela situationen ser ut: att vi inte har lika lön för lika arbete,
              att vi har en föräldraförsäkring som tas ut alldeles för ojämnt,
              att vi ser att männen fortfarande utnyttjar älgjakten och stora
              idrottsevent, hur killarna i skolan tar allra mest av lärarens
              tid. Nu kan vi dessutom se att det inte heller leder till att
              killarna får de bästa resultaten. Dock upptar de mycket stor del
              av lärarens tid.
            </seg>
            <seg n="e831ab80">
              Jag har besökt förskolor som är positiva exempel. Jag har också
              besökt många förskolor som jag inte tycker är några goda exempel
              när det gäller just jämställdhet. Där kan man till exempel se
              hur en stor bokhylla avdelar det stora lekrummet, med dockspisarna,
              docksängarna och små soffor på ena sidan. Där sitter tjejerna
              och bjuder varann på kaffe. I den andra halvan är det ribbstolar,
              mjuka soffor och dinosaurier, där killarna lever ut sina fysiska
              förmågor. Tyvärr möter man på de förskolorna personal som säger
              att de inte bryr sig om det, utan barnen får leka med precis vad
              de vill. Jag skulle vilja beskriva det som en total omedvetenhet.
              Jag tror att det är här någonstans problemet ligger, inte i huruvida
              det finns en plan eller inte.
            </seg>
            <seg n="af565363">
              Problematiken ligger i att personalen inte är medveten om könsrollerna
              och vilken oerhört viktig roll man spelar så tidigt i barnens
              liv. Det är ytterligare ett skäl till att den tillsatta delegationen
              inte bara har i uppdrag att sprida goda exempel, fördela medel
              och samla forskning utan också fundera över möjligheterna och
              förutsättningarna att locka fler män till förskolan. Det behövs
              förebilder, både manliga och kvinnliga, för både killar och tjejer.
            </seg>
            <seg n="3b620678">
              Läroplanen för förskolan är oerhört tydlig när det gäller jämställdheten.
              Det finns också en medvetenhet bland personalen om att man inte
              har kommit så långt. Skolverkets undersökning visar det, liksom
              andra studier. Personalen menar själv att bland de värdegrundsfrågor
              som finns att jobba med för förskolans personal hamnar jämställdheten
              i botten. Vi har för lite kunskaper, säger de. Vi har inte kommit
              tillräckligt långt. För mycket annat tar för mycket tid.
            </seg>
            <seg n="04978302">
              Att utbilda genuspedagoger tror jag är ett viktigt steg, att
              se till att skapa medvetande hos personalen.
            </seg>
            <seg n="506fd9cb">
              När det gäller Lucianos fråga om pappastrategier vill jag säga
              följande. Det kommer säkert att dyka upp förslag i debatten. Jag
              hoppas att det kommer många idéer och jag är inte främmande för
              några idéer som kan förbättra jämställdheten. Vad som sedan är
              möjligt och rimligt, vad som verkligen ska åläggas varje förskola,
              vad som ska bli kvalitetsindikatorer tar jag gärna en mycket längre
              diskussion om.
            </seg>
            <seg n="fe855f17">
              Det är också intressant att se hur feministdebatten kan pendla.
              Vi kan här i dag vara relativt överens om att män och kvinnor
              ska dela på ansvaret, att det ska finnas män och kvinnor i förskolan,
              att vi ska uppmuntra barn att utvecklas som individer efter alla
              sina förmågor och att inga dörrar ska stängas. Men vi möter också
              en ganska stor feministdebatt där man menar att man ska låta kvinnan
              behålla den domän som kvinnan ändå har. Där har vi ett gemensamt
              uppdrag, att faktiskt möta den och beskriva hur betydelsefullt
              det är att alla barn ses som individer, vilket inte är fallet
              i dag.
            </seg>
          </u>
          <note type="speaker" n="fe5a338a">
            Anf. 26 BIRGITTA OHLSSON (fp):
          </note>
          <u who="birgitta_ohlsson_f9ae1b" xml:id="i-04ed3233a7e8139e-1" n="e3d696f5">
            <seg n="8dac4693">
              Fru talman! Jag vill tacka också Luciano Astudillo för hans inlägg.
            </seg>
            <seg n="6add2c47">
              Jag tror att det är oerhört viktigt att lyfta fram mannen tydligare
              i arbetet för en mer jämställd förskola. Det handlar om att inom
              yrket få fram fler manliga förskolepedagoger och lyfta fram mansrollen,
              men framför allt handlar det om att synliggöra papparollen, som
              är ganska nedtonad i dag. Här hoppas jag också på ett arbete där
              vi även borde kunna jobba tvärpolitiskt och få politiker från
              alla partier att ta sitt ansvar.
            </seg>
            <seg n="2910d1f4">
              Jag vill återgå till detta med huruvida vi ska ha obligatoriska
              jämställdhetsplaner i förskolan eller inte. Jag tror att det är
              väldigt viktigt att vi faktiskt har det. På samma sätt som vi
              har jämställdhetsplaner i skolan och på arbetsplatser tycker jag
              att det är viktigt att vi börjar väldigt tidigt i den här frågan.
              Det är sorgligt att det ska ta så lång tid innan människor möter
              frågeställningar kring jämställdhet.
            </seg>
            <seg n="b8a53523">
              Jag har under de två senaste åren genomfört två undersökningar
              av svenska förskolor för att ta reda på hur det ser ut på jämställdhetsfronten.
              Dessa tror jag är ganska representativa för hur det ser ut i landet.
            </seg>
            <seg n="bf8e0a86">
              I en undersökning har jag ringt runt till 100 kommunala, fristående
              och kooperativa förskolor i Helsingfors. Resultatet har varit
              väldigt nedslående. Av de 100 tillfrågade förskolorna var det
              bara 7 som uppgav att de jobbade aktivt med jämställdhet över
              huvud taget. Många i personalen säger att de gärna skulle vilja
              ha ett stöd. Dels skulle det på utbildningen finnas mer inslag
              av genuskunskap, dels är det mycket lättare att jobba om man känner
              vissa krav.
            </seg>
            <seg n="ece83c35">
              I dag är det oerhört betungande att vara förskollärare. Det finns
              väldigt lite tid, och nedskärningarna har präglat verksamheten
              på ett negativt sätt. Samtidigt är det också många som har ett
              ganska stort ointresse, vilket minister Hallengren lyfte fram.
            </seg>
            <seg n="7f5291f9">
              När jag har ringt runt har man ofta varit väldigt otydlig. En
              del har inte varit medvetna om ifall man har ett jämställdhetsarbete
              över huvud taget. Svaren som kommit fram har ofta lytt att det
              är för tidigt att börja arbeta med jämställdhet redan i förskolan
              och att detta är någonting man ska ta när barnen blir äldre, kanske
              först på högstadiet. Det verkar vara en rådande attityd som är
              ganska stark.
            </seg>
            <seg n="e200038b">
              Andra säger att de inte alls vill lägga värderingar på barnens
              lekar. Om det är så att pojkarna vill ha aktiva lekar, ta för
              sig och vara ute på mycket fritidsaktiviteter ska vi låta dem
              göra det. Flickor kanske är mer stillsamma till naturen.
            </seg>
            <seg n="83884406">
              En del har lyft fram att könsroller inte är något större problem
              i samhället eller att frågan inte känns speciellt viktig över
              huvud taget.
            </seg>
            <seg n="692fe970">
              Ett bottennapp jag fick när jag ringde till en förskola i Helsingfors
              var: Vi har ingen jämställdhetsplan, men vi har en miljökompost.
              Jag tror att det är så många ser det: som en liten extra bonuseffekt
              man kan ha på förskolan. Men det handlar ju inte om det.
            </seg>
            <seg n="578f37cb">
              De här jämställdhetsplanerna ska inte bara vara någonting som
              medvetna föräldrakooperativ driver utan måste vara någonting som
              alla barn har rätt till. Därför tror jag att det är viktigt att
              man formaliserar det hela och gör en plan.
            </seg>
            <seg n="1558569a">
              Vi ska vara medvetna om att feminism och jämställdhetsarbete
              i förskolan inte handlar om att flickor ska bli pojkar eller att
              pojkar ska bli flickor. Det handlar om att bägge könen ska få
              bli fria individer och människor som inte störs och styrs av traditionella
              könsroller.
            </seg>
          </u>
          <note type="speaker" n="56039b3a">
            Anf. 27 LUCIANO ASTUDILLO (s):
          </note>
          <u who="unknown" xml:id="i-44026b779b4733b6-13" n="f37cf62d">
            <seg n="16ec3fab">
              Fru talman! Först och främst vill jag säga att jämställdhetskampen
              aldrig får bli bara kvinnornas kamp. Det är därför jag tycker
              att den här frågan är så angelägen. Vi män har också mycket att
              vinna på ett mer jämställt samhälle. Bara en sådan sak som att
              få mer tid med min dotter är, väldigt konkret, någonting som jag
              skulle kunna tjäna på det här.
            </seg>
            <seg n="0bbfd2e1">
              Det är jättesvårt att bryta könsrollerna. Jag märker det alltmer
              när jag köper kläder och leksaker. Också detta blir alltmer segregerat.
              Därför måste man jobba på flera plan utbildning, jämställdhetsplaner,
              mer individualiserad föräldraförsäkring och pappastrategier, något
              som jag tror väldigt mycket på. Det sätter fingret på problemet
              i början, när man just har blivit förälder. Det är då det är så
              lätt att falla in i de roller som man har lärt sig sedan barnsben.
            </seg>
            <seg n="5bdeece8">
              För oss pappor är det väldigt lätt att slippa undan. Det kommer
              alltid att finnas extramammor som ställer upp och hjälper till
              om man själv inte klarar av det. Därför tror jag att det är viktigt
              för personalen inom förskolan att veta att det går lika bra att
              ringa pappan som mamman om det skulle vara något problem med dottern.
            </seg>
            <seg n="90ba19df">
              Just detta att man börjar tidigt är viktigt. När man får sitt
              första barn är man väldigt mottaglig och skör som förälder och
              tar till sig väldigt mycket. Då är det väldigt viktigt att det
              finns institutioner som säger till en: Tänk nu på att ni är två
              om barnet! Tänk nu på att ni bara har att tjäna på att dela lika!
              Tyvärr var det väldigt lite av detta när jag gick igenom denna
              utbildning, och det är väldigt lite av det i förskolan också.
            </seg>
          </u>
          <note type="speaker" n="04958bda">
            Anf. 28 SOLVEIG HELLQUIST (fp):
          </note>
          <u who="solveig_hellquist_cfc9ee" xml:id="i-43caa2907de2c231-0" n="17236d7f">
            <seg n="3c0bd81a">
              Fru talman! Det här är en jätteviktig debatt. Jag säger ja till
              jämställdhetsplaner, men framför allt säger jag att det är oerhört
              viktigt att detta arbete genomsyrar arbetet i vardagen.
            </seg>
            <seg n="2d9e778a">
              Jag har haft förmånen att bli inbjuden till säkert hundra förskolor
              för att prata med föräldrar och personal. Jag har då alltid räknat
              hur många kvinnor och män som varit där, och det är i alla fall
              90 % mammor och 10 % pappor. Det föranleder frågan: Hur kommer
              det sig att det är på det här sättet? Jag tror att det är viktigt
              att man ställer den.
            </seg>
            <seg n="933d5115">
              Det var dock inte detta jag tänkte ta upp utan en del i arbetet
              för en ökad jämställdhet som jag tycker är lite försummad i debatten,
              nämligen mediernas inflytande över könsrollerna.
            </seg>
            <seg n="0a28fd77">
              På de föräldramöten där jag har varit har detta varit en ständig
              fråga. Det berättas om barn som redan i förskoleåldern sitter
              bänkade framför såpoperor och våldsvideor. Det allvarliga med
              detta är att de här budskapen ofta får stå oemotsagda. Barnen
              har ofta inte någon vuxen som säger: Nej, så där korkade är inte
              tjejer, och så där våldsamma är inte pojkar.
            </seg>
            <seg n="802a588d">
              Vi vet att en 15-åring har tagit del av ungefär 150 000 våldsdåd
              och övergrepp via medierna, och detta börjar redan i förskolan.
              Vi vet också att bara några sekunders reklam påverkar vårt beteende.
            </seg>
            <seg n="f5b3d683">
              Då funderar jag: Om barn redan i förskolan tar del av de här
              stereotypa könsrollerna och det här våldet, som alltid utförs
              av pojkar, måste det få någon konsekvens. Jag skulle vilja fråga
              statsrådet om det i den nationella delegationens uppdrag ingår
              någonting kring detta med vilket inflytande medierna, och för
              den delen också leksaksindustrin, har på våra könsroller. Jag
              känner nämligen, och detta är allvarligt, att vi kvinnor aldrig
              kommer i kapp så länge de här kvinnoförnedrande budskapen hela
              tiden kommer fram utan att man dementerar dem eller visar fram
              motbilder till dem.
            </seg>
          </u>
          <note type="speaker" n="1cadaf37">
            Anf. 29 Statsrådet LENA HALLENGREN (s):
          </note>
          <u who="unknown" xml:id="i-44026b779b4733b6-14" n="f37cf62d">
            <seg n="dac8bb07">
              Fru talman! Jag börjar där Solveig slutade. En av delegationens
              uppgifter är att utveckla verktyg för att personal i förskolan
              ska kunna granska och analysera bland annat pedagogiska hjälpmedel,
              lekmaterial och barnlitteratur i ett könsperspektiv. Detta är
              naturligtvis också till ledning för delegationens arbete. Det
              är också viktigt över huvud taget att delegationen arbetar gentemot
              medierna. Vi vet att dessa har en viktig roll att spela. Men det
              jag precis föredrog är ett direkt uppdrag.
            </seg>
            <seg n="aeb5f9a9">
              Ni har så rätt när ni säger att detta ska motas tidigt. Därför
              är det bra att vi diskuterar jämställdheten just i förskolan.
              Det är också därför en delegation är tillsatt med ett väldigt
              brett uppdrag.
            </seg>
            <seg n="4c3c5f43">
              Den läroplan för förskolan som i dag finns, och som Moderaterna
              och kd för övrigt inte ville ha, är ju det mest styrande styrdokument
              som finns för förskolan. När det då skrivs att man ska motverka
              könsroller och se till att alla barn får lika förutsättningar
              är det egentligen lika styrande som att säga att alla ska ha en
              plan. Hur man gör detta är upp till varje förskola, men i praktiken
              kan man naturligtvis säga att den förskola som ignorerar arbetet
              för jämställdhet ignorerar en del av läroplanen.
            </seg>
            <seg n="ed88c860">
              Jag vill inte hävda att personalen gör det av ointresse. De är
              medvetna om att de saknar kunskap om hur de egentligen ska agera.
              Därför tror jag att delegationens arbete blir viktigt.
            </seg>
            <seg n="6fd64eb0">
              Myndigheten för skolutveckling har också tagit fram en skrift
              som heter Hur är det ställt? Tack ojämnt , med många goda och
              praktiska exempel från olika kommuner. Den får gärna Birgitta
              och även Luciano ta var sitt exemplar av. Jag tror att det behövs
              mycket av det arbetet.
            </seg>
            <seg n="4f581b8a">
              Vi får inte glömma att det faktiskt inte har gått så lång tid
              sedan förskolan blev en del av utbildningssystemet, sedan man
              fick en egen läroplan. Arbetet går sakta men det går framåt. Jag
              tycker att det går för sakta, därför har vi beslutat om en delegation.
              Om den kommer med nya idéer och menar att nu måste vi gå vidare
              på detta och detta sätt, med följande analys i ryggen, har jag
              ingenting emot det. Detta är ett första steg.
            </seg>
            <seg n="2664152a">
              Men läroplanen är tydlig. Man ska arbeta med jämställdhet som
              en av de viktiga värdegrundsfrågorna. Det är ingenting som förskolan
              egentligen kan smita ifrån. Det är det vi har upptäckt i Skolverkets
              utvärderingar.
            </seg>
            <seg n="1964c4fd">
              När det gäller förskolans personal tycker jag att det är ett
              stort problem. Det är naturligtvis inte helt enkelt för oss att
              säga att nu ska alla ha minst 25 % män eller helst 50 % män. Men
              där ligger en stor del av problematiken.
            </seg>
            <seg n="2c2c83f6">
              Man är som kille och tjej hemma med mamma väldigt länge, en liten
              del med pappa. Sedan börjar man förskolan. Där möter man 23 %
              män. De är inte rättvist fördelade över landets förskolor på något
              sätt, så man möter inte så många män. Man möter inte heller så
              många män i förskoleklassen, och under de tidiga åren i grundskolan
              möter man nästan inga män därför att det är lite lägre status,
              det är lite lägre lön och där jobbar mest kvinnor. Någonstans
              på mellanstadiet eller högstadiet, i kemi, fysik och andra sådana
              ämnen, börjar männen dyka upp. Det är klart att detta är en oerhört
              betydelsefull del av det som faktiskt bidrar till att många killar
              och tjejer tänker att det här kanske inte jag kan ge mig in på.
              Det här yrket kan nog inte jag ha, för man har inte sett andra
              män och kvinnor i den situationen.
            </seg>
            <seg n="a3585a3d">
              Delegationens arbete är naturligtvis att fortsätta, följa upp
              och se till att förskolorna jobbar efter läroplanen, där jämställdhetsplanen
              kan vara en del. Men hur man arbetar för att uppfylla läroplanen
              måste vara en fråga för professionen inom varje del av verksamheten.
            </seg>
          </u>
          <note type="speaker" n="936821cd">
            Anf. 30 BIRGITTA OHLSSON (fp):
          </note>
          <u who="birgitta_ohlsson_f9ae1b" xml:id="i-04ed3233a7e8139e-2" n="e3d696f5">
            <seg n="18c7181e">
              Fru talman! Jag vill tacka förskoleminister Lena Hallengren för
              en oerhört intressant diskussion om jämställdhetsplaner och feminism
              i förskolan. Jag vill också tacka Luciano Astudillo för att han
              lyfte fram mansrollen och hur vi kan få fler män att bli aktiva
              både i papparollen och i förskolearbetet. Inte minst vill jag
              tacka Solveig Hellquist, min folkpartikollega, som nämnde just
              könsrollernas inflytande och sexism i medierna som påverkar barnen
              på ett negativt sätt.
            </seg>
            <seg n="47f52afb">
              Man jag tänkte avsluta med ett positivt exempel. Vi måste också
              se de väldigt gynnsamma och lyckosamma projekt vi har haft i Sverige
              när det handlar om att bryta ned könsrollerna mellan flickor och
              pojkar i tidig ålder. Då finns framför allt Björntomtens och Tittmyrans
              förskolor i Gävle som sedan 1996 har haft ett aktivt arbete för
              att se till att integrera jämställdheten i verksamheten och vidga
              könsrollerna.
            </seg>
            <seg n="630f67f0">
              Flickorna har fått lära sig att stärka sin självkänsla och att
              våga ta för sig. Pojkarna har genom projektet fått träna upp sitt
              språk och att uttrycka känslor. Det här är visionen om att kreativa
              dagis ska vara ett ställe där barnen utvecklas som individer,
              blir säkra i sig själva och får en fantastisk säker självbild
              oavsett kön. Så hoppas jag att det ska kunna bli överallt och
              att övriga också håller med mig om det.
            </seg>
          </u>
          <note type="speaker" n="1e1e9367">
            Anf. 31 SOLVEIG HELLQUIST (fp):
          </note>
          <u who="solveig_hellquist_cfc9ee" xml:id="i-43caa2907de2c231-1" n="17236d7f">
            <seg n="fd8766f7">
              Fru talman! Det är roligt att det är en sådan samsyn i de här
              frågorna. Det jag skulle vilja lyfta fram är ändå att man verkligen
              får föräldrarna med på vagnen. Det framkommer från personal att
              ibland spelar det ingen roll vad man gör, vilka normer eller värderingar
              man har inom förskolan därför att föräldrarnas inflytande över
              normer och värderingar är så stort även om de har väldigt lite
              tid för barnen.
            </seg>
            <seg n="ef72d293">
              Ska vi komma framåt hoppas jag att det också är statsrådets inställning
              att det är viktigt att ha med föräldrarna.
            </seg>
          </u>
          <note type="speaker" n="be5cdd04">
            Anf. 32 Statsrådet LENA HALLENGREN (s):
          </note>
          <u who="unknown" xml:id="i-44026b779b4733b6-15" n="f37cf62d">
            <seg n="11150a13">
              Fru talman! Jag ska inte alltför många gånger hänvisa till delegationen
              som snart ska tillsättas. Men den har uppdraget att samarbeta
              med föräldrar, personal och andra myndigheter och organisationer
              som är verksamma inom samma område. Det är ju så med värderingar
              och attitydfrågor att det naturligtvis är väldigt många som bidrar
              till att bilda helheten. Föräldrarna är inte minst viktiga.
            </seg>
            <seg n="a6f2c4a0">
              Jag vill egentligen bara avsluta med att säga att det har varit
              en stor samsyn i den här interpellationsdebatten. Jag hoppas att
              det kan fortsätta vara så i det fortsatta samarbetet, därför att
              prestige är ingenting som jämställdhetsdebatten har råd med.
            </seg>
          </u>
          <note n="9bdce8d1">
            Överläggningen var härmed avslutad.
          </note>
          <note n="a2642c62">
            8 § Svar på interpellation 2003/04:83 om jämställdhet i förskolan
          </note>
          <note type="speaker" n="f4efe90b">
            Anf. 33 Statsrådet LENA HALLENGREN (s):
          </note>
          <u who="unknown" xml:id="i-44026b779b4733b6-16" n="f37cf62d">
            <seg n="66332676">
              Fru talman! Cecilia Wigström har frågat vilka åtgärder jag tänker
              vidta i syfte att Myndigheten för skolutveckling får ett ökat
              ansvar för att förstärka jämställdhetsarbetet i förskolan. Hon
              har också frågat mig när tiden är mogen för att jämställdhetsarbetet
              integreras på ett effektivt sätt i den ordinarie förskoleverksamheten
              i stället för att bedrivas som projekt.
            </seg>
            <seg n="3be3bc87">
              Arbetet för jämställdhet och demokrati är en viktig del av förskolans
              verksamhet. Skolan har sedan länge haft ett tydligt demokratiskt
              uppdrag och haft i uppdrag att bedriva jämställdhetsarbete under
              30 år. Läroplan för förskolan 98 är förskolans första läroplan.
              Den har gällt i fem år. All den kunskap om jämställdhet och jämställdhetsarbete
              som vi har i dag visar att det tar tid att förändra gamla och
              sega maktstrukturer samt attityder och förhållningssätt när det
              gäller synen på kvinnors och mäns lika värde och lika rättigheter.
            </seg>
            <seg n="46f3165e">
              Förskolan ska motverka traditionella könsmönster och könsroller
              så att flickor och pojkar får samma möjligheter att pröva och
              utveckla sina unika förmågor och intressen utan att begränsas
              av stereotypa könsroller. Till att börja med vill jag därför understryka
              att förskolans verksamhet ska utformas i överensstämmelse med
              grundläggande demokratiska värderingar. Läroplanen (Lpfö 98) lyfter
              fram flera värden som förskolan ska hålla levande i arbetet med
              barnen. Ett av dessa värden är jämställdhet mellan könen. Läroplanen
              ställer också kravet på alla vuxna i förskolan att hävda dessa
              värden och klart ta avstånd från det som strider mot dem. Målen
              för jämställdhetsarbetet finns tydligt formulerade i de nationella
              styrdokumenten. Statens skolverk och Myndigheten för skolutveckling
              har redan inom ramen för sina uppdrag ett särskilt ansvar för
              att främja båda könens lika rätt och möjligheter inom förskolan,
              skolan och vuxenutbildningen. Läroplanerna ska ge vägledning och
              inte tala om hur jämställdhetsarbetet i verksamheterna ska gå
              till.
            </seg>
            <seg n="1842a5ab">
              Utvärderingar visar tyvärr att jämställdhet är en värdegrundsfråga
              som prioriteras lågt inom både förskolan och skolan. Regeringen
              ser mycket allvarligt på att jämställdhetsarbetet åsidosätts.
              Jämställdhet ingår i förskolans uppdrag och kan och skall därför
              inte hanteras som ett tidsbegränsat projekt. Arbetet för jämställdhet
              måste pågå ständigt och jämt som en integrerad del av förskolans
              verksamhet och får inte hanteras som en sidoverksamhet. Jämställdhet
              och jämställdhetsarbete är i hög grad en kunskapsfråga och en
              process som förutom kunskap kräver medvetenhet och uthållighet.
            </seg>
            <seg n="9a6617e7">
              Myndigheten för skolutveckling redovisade den 25 september 2003
              ett regeringsuppdrag som gick ut på att ta fram och sprida lärande
              exempel på hur skolor och kommuner arbetar med jämställdhet och
              social och etnisk mångfald i samverkan med olika organisationer
              och myndigheter. Stödmaterialet redovisar exempel från sex skolors
              och kommuners erfarenheter av jämställdhet och deras jämställdhetsarbete.
              Ett av dessa exempel är Länsstyrelsen i Gävleborgs läns och Gävle
              kommuns jämställdhetsarbete i förskolan sedan 1996.
            </seg>
            <seg n="0dc07aba">
              Det är viktigt att jämställdhet och jämställdhetsarbetet i förskolan
              uppmärksammas. Regeringen antog därför redan den 14 augusti 2003
              direktiv till en jämställdhetsdelegation för förskolan för att
              påskynda, intensifiera och effektivisera arbetet för jämställdhet.
              Delegationen fråntar inte myndigheterna deras särskilda ansvar
              och ska inte ses som ett kortsiktigt och tidsbegränsat projekt.
              Jämställdhetsdelegationen ska hjälpa till att lyfta fram och förstärka
              ansträngningarna för jämställdhet i förskolan och har därför i
              uppgift att ge förslag till åtgärder för ökad kvalitet i förskolan.
            </seg>
            <seg n="b53466dc">
              Varje förskola råder över sin egen utvecklingsprocess. Det är
              avgörande för långsiktigheten och hållbarheten i utvecklingen
              för jämställdhet. Varje förskola måste se sina behov av utveckling
              och finna vägar att systematiskt låta jämställdhetsfrågorna genomsyra
              hela verksamheten. Varje förskola måste därför hitta sin egen
              väg och sitt eget arbetssätt. Det är viktigt att man i förskolan
              är öppen för och låter sig inspireras av andra förskolors erfarenheter
              och kunskaper. Det finns ingen enhetlig modell eller några enkla
              lösningar för ett effektivt jämställdhetsarbete.
            </seg>
            <seg n="75def6f7">
              Jag har full förståelse för att Cecilia Wigström är otålig och
              vill påskynda arbetet. Det är jag också. Det är dags att gå från
              ord till handling. Avsikten med Jämställdhetsdelegationen är att
              lyfta fram betydelsen av jämställdhet och ge jämställdhetsarbetet
              i förskolan en extra skjuts.
            </seg>
          </u>
          <note type="speaker" n="3f56f94a">
            Anf. 34 CECILIA WIGSTRÖM (fp):
          </note>
          <u who="cecilia_wigstrom_d937eb" xml:id="i-cd3771e4f0eab873-0" n="6f2a2188">
            <seg n="7683ed26">
              Fru talman! Jag vill börja med att tacka statsrådet för hennes
              svar. Jag har frågat när tiden är mogen för att jämställdhetsarbetet
              integreras i den ordinarie verksamheten i stället för att bedrivas
              som någonting vid sidan om och i projektform. Och jag tolkar statsrådets
              svar på den frågan som att det är nu. Det är nu det är dags att
              integrera jämställdheten i den ordinarie verksamheten.
            </seg>
            <seg n="2e56efe5">
              Det är bra. Där är vi överens. Det är viktigt att jämställdhet
              inte blir något sidospår utan att det integreras med all verksamhet
              eller till och med jämtegreras, som Gertrud Åström kallar det.
              Vi känner nog båda till situationer på arbetsplatser där det finns
              en jämställdhetsansvarig som andra människor gömmer sig bakom
              i stället för att själva ta ansvar för jämställdheten.
            </seg>
            <seg n="e6a4c646">
              Det är bra med dessa ord från statsrådet, men jag är inte riktigt
              nöjd med handlingen från regeringens sida. Regeringen har bestämt
              att skapa en jämställdhetsdelegation för förskolan. Jag anser
              att, trots orden, detta är ett bevis på att regeringen handlar
              som om jämställdhet är en separat fråga, någonting som inte bedrivs
              inom den ordinarie verksamheten. Jag baserar detta på tre konstateranden.
            </seg>
            <seg n="802e9d18">
              För det första lägger man tid och kraft på att skapa en ny delegation
              för jämställdhet i stället för att använda den myndighet för skolutveckling
              som redan finns och som kommuner och förskolor är vana att arbeta
              med.
            </seg>
            <seg n="aafcbe2b">
              För det andra är delegationens mandat tidsbegränsat till år 2006.
              Ska jämställdhetsarbetet bedrivas bara till dess?
            </seg>
            <seg n="72eb2497">
              För det tredje kommer delegationen att arbeta med att dela ut
              pengar till jämställdhetsprojket, inte till ordinarie verksamhet.
            </seg>
            <seg n="38f5162a">
              På så vis verkar det som att delegationen blir ett slags uppvisningsobjekt
              när regeringen vill påvisa att man jobbar med jämställdhet, men
              problemen kommer att kvarstå. Vi vet att problemen finns. Läroplanen
              har funnits i fem år, men utvärderingar visar att jämställdheten
              uppmärksammas inte lika mycket som andra värdegrunder som nämns
              i läroplanen. Det är ett lågt prioriterat område för kommunerna,
              och få långsiktiga insatser har gjorts i förskolorna.
            </seg>
            <seg n="31152ba3">
              Bristerna måste åtgärdas. Min väninnas lilla dotter Klara säger
              med bestämdhet till mig: Prinsessor kan inte ha svärd! Snabbt
              och tidigt lär sig barn vad en flicka kan göra och vad en pojke
              kan göra. Dagligen matas de med sagor, och vuxnas agerande bildar
              mönster för hur pojkar och flickor agerar. Flickor lär sig att
              det är bara pojkar som har mod och kraft att vinna över drakar
              och annat ont i världen vi kommer att möta i framtiden. Därför
              är det viktigt att jämställdhetsarbetet kommer till stånd på ett
              kraftfullt sätt i den ordinarie verksamheten.
            </seg>
            <seg n="1ca51878">
              Min andra fråga i interpellationen gäller ansvaret som Myndigheten
              för skolutveckling har. Vill ministern ge ett utökat ansvar till
              Myndigheten för skolutveckling att arbeta med jämställdheten?
              Jag är lite besviken på svaret. Inga planer och idéer nämns. Regeringsuppdraget
              som myndigheten hade, som redovisades i september, är nu avklarat.
              Jag får inte uppfattningen att statsrådet har tänkt att följa
              upp eller fortsätta det arbetet. Har statsrådet inte förtroende
              för myndighetens jämställdhetsarbete?
            </seg>
          </u>
          <note type="speaker" n="30e48a3c">
            Anf. 35 Statsrådet LENA HALLENGREN (s):
          </note>
          <u who="unknown" xml:id="i-44026b779b4733b6-17" n="f37cf62d">
            <seg n="e09f4d40">
              Fru talman! Anledningen till att vi står här är att vi känner
              igen oss i denna lilla historia: Det var ett litet barn, först
              klädd i rosa, som lämnades över till en grupp försökspersoner
              som skulle ta hand om barnet under någon timme. Då visste man
              direkt hur man skulle bete sig mot det lilla barnet. Hon var så
              söt och gullig. Sedan fick man ett barn som var klädd i ljusblått.
              Det var naturligtvis en duktig och livlig krabat som åstadkom
              mycket och var stark. Det tredje försöksbarnet var klädd i vitt.
              Hur hanterar man ett sådant barn? Försökspersonerna tittade snabbt
              efter om det var en flicka eller pojke för att veta hur de skulle
              bemöta barnet.
            </seg>
            <seg n="08e93a38">
              Det är, minst sagt, ett jätteproblem att komma till rätta med
              de traditionella könsmönster som grundas tidigt. De finns genomgående
              i samhället. Det finns många krafter som medvetet eller omedvetet
              bidrar till att vi bibehåller detta.
            </seg>
            <seg n="299845b7">
              Sedan var det frågan om delegation. Det finns till exempel en
              matematikdelegation. Jag tror inte att det finns någon som ifrågasätter
              att matematik skulle ha blivit en sidoverksamhet, att det är oviktigt,
              att Skolverket ska sluta utöva tillsyn eller tror att matematik
              är något som utövas i projektform därför att delegationen är tidsbegränsad.
            </seg>
            <seg n="15f3ebc8">
              Läroplanen för förskolan kom 1998. Det betyder att alla som arbetar
              i förskolan ska arbeta i enlighet med läroplanen. Där står det
              att vuxnas sätt att bemöta flickor och pojkar, liksom de krav
              och förväntningar som ställs på dem, bidrar till att forma flickors
              och pojkars uppfattning om vad som är kvinnligt och manligt. Förskolan
              ska motverka traditionella könsmönster och könsroller. Flickor
              och pojkar ska i förskolan ha samma möjligheter att pröva och
              utveckla förmågor och intressen utan begränsningar utifrån stereotypa
              könsroller.
            </seg>
            <seg n="231fdac8">
              Det är inget projekt. Det är inte tidsbegränsat. Detta är förskolans
              uppdrag. Vi kan se i olika undersökningar och utvärderingar att
              personalen själv menar att jämställdheten hamnar alltför långt
              ned, inte för att man tycker att den är oviktig utan för att man
              har svårt att hantera frågan. Man vet inte riktigt hur man ska
              arbeta med jämställdheten.
            </seg>
            <seg n="449696ec">
              Nu finns det ett stödmaterial som Myndigheten för skolutveckling
              har utformat Hur är det ställt? Tack, ojämt. Jag lägger det här
              på bordet för Cecilia att ta. Det är resultatet av det tidsbegränsade
              uppdraget för myndigheten att belysa de jämställdhetsprojekt som
              har funnits, de goda exempel som andra kommuner och skolor kan
              ta del av.
            </seg>
            <seg n="97c54f00">
              Delegationen handlar om att tydliggöra arbetet, att för en tid
              fokusera särskilt mycket på att de förskolor och kommuner som
              menar att det är svårt att arbeta med dessa frågor ska få extra
              stöd och hjälp. Delegationen är inte bara en delegation som ska
              fördela medel till goda exempel. Delegationen har också ett utredningsuppdrag.
              Den kombinationen gör delegationen till en bra form för jämställdhetsarbetet.
            </seg>
            <seg n="87538e94">
              Återigen: Det finns inte någon som har sagt att läroplanen för
              förskolan gäller under några år. Det är ett icke tidsbegränsat
              och alltid lika viktigt arbete som förskolan bedriver, nämligen
              arbetet för jämställdhet.
            </seg>
          </u>
          <note type="speaker" n="cf4f9f2f">
            Anf. 36 CECILIA WIGSTRÖM (fp):
          </note>
          <u who="cecilia_wigstrom_d937eb" xml:id="i-cd3771e4f0eab873-1" n="6f2a2188">
            <seg n="f5468dca">
              Fru talman! Jag vill tacka statsrådet för broschyren.
            </seg>
            <seg n="e6d526b6">
              Det är glädjande att Myndigheten för skolutveckling har jobbat
              med jämställdhetsfrågorna. Jag är rädd för att när en separat
              delegation tillsätts skapar det oreda bland annat för kommuner
              och förskolor som är vana vid att Myndigheten för skolutvecklingen
              är den myndighet som hjälper dem i kvalitetsarbetet. Det blir
              en ny aktör. Det finns också en fara att myndigheten lutar sig
              tillbaka och tänker att det är delegationen som ska sköta jämställdhetsarbetet.
              Det är mer naturligt att ge myndigheten det ansvar som delegationen
              har fått.
            </seg>
            <seg n="e5b75141">
              Hur är samverkan mellan delegationen och myndigheten tänkt att
              ske? Det är viktigt för att den kunskap som delegationen bygger
              upp inte förloras år 2006 när delegationen läggs ned.
            </seg>
            <seg n="5f9f4fb3">
              Det finns en mängd goda exempel i samhället på förskolor som
              har jobbat bra med jämställdhetsarbetet. Björntomten och Tittmyran
              nämndes i den tidigare debatten. Det är två förskolor i Gävle
              som har kommit långt i det arbetet. Det finns ingen anledning
              att alla förskolor runtom i landet ska uppfinna hjulet på nytt.
              Det är viktigt att ta till vara de erfarenheter som finns. Det
              finns mycket erfarenheter som gör att man nu kan ta itu med att
              se till att den ordinarie verksamheten i landet förändras och
              förbättras. Det här är svåra frågor. Det är många föräldramöten
              där man diskuterar jämställdhetsfrågor och där det framgår att
              det finns för lite kunskaper bland både personal och föräldrar
              för att ta verksamheten ett steg längre. Statsrådet har helt rätt
              i att det är kunskap och medvetenhet som är A och O.
            </seg>
            <seg n="6e34b6d8">
              Jag tror inte att delegationen svarar på behoven att nå ut till
              alla förskolor. Brister finns i dag hos alla, men det är få av
              dem alla som kommer att komma i kontakt med delegationens arbete.
            </seg>
            <seg n="b7774f26">
              Det finns ett antal möjligheter för att få en förändring till
              stånd i förskolorna inom den ordinarie verksamheten. Folkpartiets
              landsmöte beslutade för några veckor sedan att förskollärarutbildningen
              ska förstärkas med jämställdhetsaspekterna. Birgitta Ohlsson och
              jag själv har väckt motioner i riksdagen om att göra om obligatoriska
              jämställdhetsplaner. Det är en del av det som krävs enligt läroplanen.
            </seg>
            <seg n="b11696a0">
              Fortbildning för befintlig personal är en tredje väg att gå för
              att nå verksamheten. En fjärde möjlighet är att sprida handböcker
              med de goda exemplen till alla skolor i landet.
            </seg>
            <seg n="6fa68855">
              Har statsrådet övervägt några av dessa vägar för att nå ut? Om
              hon inte har gjort, kan hon tänka sig att göra det i framtiden?
            </seg>
            <seg n="64ff7b5f">
              En tredje fråga gäller genuspedagogerna, som jag har förstått
              skulle vara införda i varje kommun till år 2004. Hur går det med
              det arbetet? Hur många kommuner har hittills infört genuspedagoger?
            </seg>
          </u>
          <note type="speaker" n="9785f77e">
            Anf. 37 Statsrådet LENA HALLENGREN (s):
          </note>
          <u who="unknown" xml:id="i-44026b779b4733b6-18" n="f37cf62d">
            <seg n="e9da1baf">
              Fru talman! När det gäller delegationen, som interpellationen
              huvudsakligen handlar om, har den ett utredningsuppdrag men också
              en opinionsbildande uppgift. Jag vill att delegationen använder
              sina 12 ½ miljoner kronor till att lyfta upp jämställdhetsfrågan,
              att göra den synlig. Den ska inte bara använda resurser till att
              delvis ge pengar till de förskolor som man tycker kan vara ett
              gott exempel, utan den ska se en helhet. Den ska bidra till att
              göra jämställdhetsfrågan synlig på ett sätt som den definitivt
              inte har varit tidigare.
            </seg>
            <seg n="f8fc44a3">
              De självständiga myndigheterna har sina uppgifter, som vi naturligtvis
              är måna om att de fullföljer. När det gäller hur delegationen
              ska förhålla sig till myndigheterna kommer det att vara ett nära
              samarbete. Delegationen har till uppgift att samverka med föräldrar,
              barn, verksamheter och organisationer som ligger nära i inriktning,
              men också med myndigheter. Både Myndigheten för skolutveckling
              och Skolverket kommer att vara knutna som experter till delegationen,
              för att bidra med sina kunskaper och för att hämta de erfarenheter
              som delegationen gör.
            </seg>
            <seg n="13d11d43">
              När det gäller alla konkreta idéer om hur vi ska skapa en bättre
              jämställdhet i förskolan tycker jag att det är viktigt att vi
              sätter ned foten och bestämmer oss för att läroplanen för förskolan
              är ett styrdokument. Det är det styrdokument vi politiker har
              för att styra förskolorna, inte för att beskriva exakt hur varje
              förskola ska arbeta för att åstadkomma bästa möjliga jämställdhet.
              Vi är väl medvetna om både Tittmyrans och Björntomtens goda erfarenheter,
              men de säger själva att det inte är säkert att alla ska göra precis
              som de. Det här arbetet har passat dem, deras personal och deras
              barngrupper bra. Hur man ska förbättra jämställdheten måste vara
              en fråga för professionen, precis som så många andra frågor.
            </seg>
            <seg n="3a7dc1c9">
              Det finns ungefär 150 utbildade genuspedagoger i dag. Målsättningen
              kvarstår att varje kommun ska anställa en genuspedagog. Ofta är
              det en person som redan finns i kommunen som får en utbildning
              till genuspedagog och som därmed är knuten till den specifika
              kommunen.
            </seg>
            <seg n="7e2ec5cd">
              Jag måste ändå få fråga Cecilia på vilket sätt det är fel att
              en särskilt lämpad delegation får till uppgift att fungera som
              en vitamininjektion för förskolan och dess jämställdhet. Det är
              så delegationen ska arbeta. Myndigheten har kvar sitt uppdrag.
              Läroplanen finns. Goda exempel plockas ständigt fram. Äntligen
              ska förskolan jobba särskilt med jämställdhet, på ett sätt som
              vi inte kan se i någon annan del av vare sig utbildningssystem
              eller annan verksamhet. Vi har sett delegationer och uppdrag inom
              andra sektorer, inom andra ämnen och inom andra värdegrundsfrågor.
              Frågan är: Vad är det som är så särskilt fel i att arbeta med
              en förskoledelegation för jämställdhet?
            </seg>
          </u>
          <note type="speaker" n="a7453a6a">
            Anf. 38 CECILIA WIGSTRÖM (fp):
          </note>
          <u who="cecilia_wigstrom_d937eb" xml:id="i-cd3771e4f0eab873-2" n="6f2a2188">
            <seg n="7752f77a">
              Fru talman! Jag tycker att det är fel att jobba genom en delegation
              när vi har en myndighet för skolutveckling som är ansvarig för
              att bistå kommuner och förskolor med att utveckla sin verksamhet.
              Det är den myndigheten tillsammans med Skolverket som har ett
              ansvar för att se till att läroplanen implementeras på bästa sätt.
              Det är där kunskapen ska finnas. Det är där jämställdhetsperspektivet
              ska integreras i all verksamhet.
            </seg>
            <seg n="45325a8b">
              Att tillsätta en speciell delegation ser jag inte som något annat
              än att regeringen försöker visa upp exempel på att man har handlingskraft.
              Det syns mer i medierna om man skapar en ny delegation än om man
              helt enkelt ger ett ökat uppdrag till de myndigheter som finns.
            </seg>
            <seg n="9164d2d5">
              Jag fick inte något tydligt svar om de olika förslagen jag hade
              om hur man skulle kunna förbättra den ordinarie verksamheten.
              Jag gav fyra exempel på hur man skulle kunna jobba. Jag tänkte
              särskilt fråga om det som togs på Folkpartiets landsmöte om att
              förbättra utbildningen för förskollärarna. Är det någonting som
              statsrådet skulle kunna tänka sig?
            </seg>
            <seg n="91bf6755">
              Jag skulle också vilja fråga statsrådet om den broschyr som Myndigheten
              för skolutveckling har tagit fram: Hur kommer den att distribueras
              i landet? Kommer den att distribueras till alla förskolor?
            </seg>
            <seg n="8cf4a453">
              Tidigare togs frågan om dåliga och goda exempel upp. En sak som
              är klar är att om vi ska lyckas förbättra jämställdhetsarbetet
              i förskolorna är det viktigt vilka värderingar som råder ute i
              samhället. Det finns en växelverkan.
            </seg>
            <seg n="482e7028">
              Jag vill avsluta med att ge ett positivt exempel. När Gro Harlem
              Brundtland var statsminister i Norge frågade man dagisbarn vad
              de ville bli när de blev stora. Pojkarna fick också svara på frågan
              vad de ville bli om de var flickor. Då var det en pojke som sade:
              Om jag var flicka skulle jag vilja bli president.
            </seg>
            <seg n="83569661">
              Förebilder är otroligt viktiga för att vi ska lyckas med detta.
            </seg>
          </u>
          <note type="speaker" n="4b1222da">
            Anf. 39 Statsrådet LENA HALLENGREN (s):
          </note>
          <u who="unknown" xml:id="i-250fe1d57ff09862-2" n="f37cf62d">
            <seg n="76cf45d7">
              Fru talman! Jag vill börja med att säga som jag sade i den föregående
              debatten, som var speciellt inriktad just på jämställdhetsplaner:
              Jag stänger inga dörrar. Men vi måste vara medvetna om att läroplanen
              för förskolan är det styrdokument som vi har att använda oss av
              gentemot förskolor och professionen. Om vi skulle tala om exakt
              hur varje förskola ska göra tror jag att en stor del av kreativiteten
              hos personalen skulle gå förlorad.
            </seg>
            <seg n="f9610dfa">
              När det gäller foldern materialet, exempelsamlingen eller vad
              den nu ska kallas kommer den att distribueras brett till kommuner
              och till skolor. Den ska naturligtvis användas av genuspedagogerna
              i kommunerna.
            </seg>
            <seg n="2d6bdbaa">
              När det gäller delegationen vill jag avsluta med att säga att
              regeringen gör många saker förutom det som handlar om just Jämställdhetsdelegationen,
              även om den har stått i fokus i interpellationen och debatten.
              Den är ett bidrag till feministisk verksamhet i grund- och gymnasieskolor
              över hela landet. Myndigheterna får ta fram lärande exempel. Det
              utbildas förskollärare och lärare i genuskunskap. År 2004 ska
              det finnas minst en sådan i varje kommun. Vi har tillsatt en utredning
              om diskriminering.
            </seg>
            <seg n="ad89a024">
              Nu är det dags att sätta förskolan och de allra minsta barnen
              i fokus. En delegation synliggör detta arbete på ett tydligare
              sätt. Att synliggöra den brist på jämställdhet som råder i förskolan
              bland de yngsta barnen är inte på något sätt oviktigt tvärtom.
              Att synliggöra, att få i gång en debatt och en diskussion och
              att se till att många fler än de som arbetar i verksamheter och
              myndigheter deltar och har en tät dialog framöver är självklart.
            </seg>
            <seg n="bad71e32">
              Det är oerhört viktigt att många fler i samhället deltar i den
              här debatten. Jag tror att delegationen kommer att bidra till
              en helt annan öppenhet och en helt annan opinionsbildande roll.
              Den utredande rollen och de resultat som man kommer fram till
              ser jag fram emot, både om ett år när de delredovisar och om två
              och ett halvt år när delegationen är klar.
            </seg>
          </u>
          <note n="9bdce8d1">
            Överläggningen var härmed avslutad.
          </note>
          <note n="af5e3e78">
            9 § Anmälan om inkomna faktapromemorior om förslag från Europeiska
            kommissionen
          </note>
          <note n="7b24a981">
            Andre vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <u who="unknown" xml:id="i-9e15f45c90ed3dc3-2" n="f37cf62d">
            <seg n="e57c231c">
              KOM(2003)398
            </seg>
          </u>
          <note n="c20fc826">
            10 § Hänvisning av ärenden till utskott
          </note>
          <note n="7a32ddc8">
            Föredrogs och hänvisades
          </note>
          <note n="920eb76c">
            11 § Bordläggning
          </note>
          <note n="acc7b552">
            Anmäldes och bordlades
          </note>
          <note n="6a5d16c0">
            12 § Anmälan om interpellationer
          </note>
          <note n="415f7808">
            Anmäldes att följande interpellationer framställts
          </note>
          <note n="ad022496">
            den 17 november
          </note>
          <note n="bbaf012a">
            Ana Maria Narti
          </note>
          <note n="3a9ea98f">
            Carin Lundberg
          </note>
          <note n="d054a6e5">
            Helena Höij
          </note>
          <note n="559a62bc">
            Interpellationerna redovisas i bilaga som fogats till riksdagens
            snabbprotokoll tisdagen den 25 november.
          </note>
          <note n="e7194811">
            13 § Kammaren åtskildes kl. 11.48.
          </note>
          <note n="636a25d7">
            Förhandlingarna leddes av andre vice talmannen.
          </note>
          <note n="4375df2e">
            /Monica Gustafson
          </note>
        </div>
      </body>
    </text>
  </TEI>
</teiCorpus>
