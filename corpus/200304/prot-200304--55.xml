<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2003</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2003</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200304--55</head>
          <docDate when="2003-01-21">2003-01-21</docDate>
        </div>
      </front>
      <body>
        <div>
          <note n="a833dd67">
            ﻿
          </note>
          <note n="e7e8f97e">
            Riksdagens protokoll
          </note>
          <note n="ac357366">
            2003/04:55
          </note>
          <note type="date" n="f60fe3f0">
            Onsdagen den 21 januari
          </note>
          <note n="8854d057">
            Kl. 09:00 - 12:30
          </note>
          <note n="568b6ffd">
            1 § Val till styrelsen för Stiftelsen Riksbankens Jubileumsfond
          </note>
          <note n="e6181ec9">
            Företogs val av en ledamot till styrelsen för Stiftelsen Riksbankens
            Jubileumsfond. Valet avser tiden den 21 januari31 oktober 2004.
          </note>
          <note n="f15407fc">
            Kammaren valde i enlighet med valberedningens förslag till
          </note>
          <note n="6a770986">
            ledamot i styrelsen för Stiftelsen Riksbankens Jubileumsfond
          </note>
          <note n="03688e62">
            2 § Partiledardebatt
          </note>
          <note type="speaker" n="ffe277e5">
            Anf. 1 Statsminister GÖRAN PERSSON (s):
          </note>
          <u who="goran_persson_1a0593" xml:id="i-ef327535c31f19a3-0" n="9ab10914">
            <seg n="e3b8e00f">
              Herr talman! Låt mig allra först börja med att säga ett hjärtligt
              tack till Alf Svensson som i dag genomför sin sista partiledardebatt.
              Tack för en stor insats i svensk politik! Det är en långvarig
              insats med stora framgångar för dig som person men också för ditt
              parti. Jag önskar att vårt samarbete kan fortsätta även efter
              att du har lämnat denna kammare. Tack!
            </seg>
            <seg n="bb16421d">
              Jag vill också säga ett hjärtligt välkommen till Fredrik Reinfeldt
              som ny partiledare för Moderaterna och för första gången deltagande
              i en partiledardebatt.
            </seg>
            <seg n="de072297">
              När vi senast träffades, herr talman, var det strax efter mordet
              på Anna Lindh. Sedan dess har vi genomlevt en rättegång med allt
              som har följt av den i form av upprivna känslor och ny smärta.
              Ovanpå den händelsen har vi sett andra våldsdåd i vårt land som
              skakat oss djupt: händelserna i Knutby, rymningen från Kumla,
              de obegripliga morden vid Hallandsåsen av två unga flickor och
              flera händelser av detta slag.
            </seg>
            <seg n="a1bd6e6b">
              Det här drabbar oss alla och lägger en sordin på det politiska
              samtalet. Men det får inte göra att vi bli handlingsförlamade.
              Å andra sidan finns det inga enkla svar. Det är ohyggligt komplicerade
              samband. En sak är säker. Vi ska inte misslyckas i kampen mot
              våld, kriminalitet, osäkerhet och otrygghet därför att vi har
              bristande resurser.
            </seg>
            <seg n="efc219a4">
              Det är en paradox i dagens situation. De hot som vi förut såg
              riktas mot oss var många gånger yttre hot riktade mot vårt land
              från andra länder. De hoten finns inte i dag. De är borta. Vi
              lever på så sätt i en säkrare värld. De nya hot vi ser är inre
              hot, hot som finns i vårt eget land, träffar vår egen vardag och
              ökar otryggheten.
            </seg>
            <seg n="8daa535f">
              De resurser vi kommer att friställa när vi lägger om det militära
              försvaret eftersom hotbilden nu ser radikalt annorlunda ut, resurser
              i mångmiljardklassen, ska föras över till kampen mot det inre
              hotet. Det gäller rättsväsendet, poliser, åklagare och kriminalvården.
              Men det handlar också om det förebyggande arbetet. Där finns allt
              från Farsor och morsor på stan till hårt arbetande behandlingsassistenter
              i narkomanvården. Där finns också naturligtvis våra poliser. Där
              finns lärare, fritidsledare, du och jag. Vi kommer inte alltid
              att räcka till, men det ska inte bero på att vi saknar resurser.
            </seg>
            <seg n="93825f8b">
              Inga resurser i världen kan vända en sådan utveckling om det
              inte också finns ett engagemang från mig och från dig. Att säga
              ifrån ibland, att visa att någon har passerat en gräns som vi
              inte accepterar att man passerar, att bry sig, att visa engagemang
              i sin nästa är också att visa kärlek.
            </seg>
            <seg n="fa2cc8c4">
              Resurserna finns. De ska omfördelas. Med ökade krav på oss själva
              som individer ska vi tillsammans ta upp kampen mot den växande
              inre otryggheten. Det är just nu möjligt eftersom den yttre otryggheten
              minskar.
            </seg>
            <seg n="5b34a04b">
              Vi kommer att komma tillbaka från regeringens sida när vi ser
              vilka möjligheter till resursbesparingar som finns i samband med
              den nu sittande Försvarsberedningen. Senast under hösten läggs
              programmet fram som för över resurserna till den nya satsningen,
              den nya verksamheten. Det är det första och kanske just nu det
              viktigaste, det som känns mest angeläget, när vi diskuterar det
              kommande arbetsåret. Det finns också två andra saker som jag särskilt
              vill peka på.
            </seg>
            <seg n="cff117e8">
              Det finns en väldig risk för att Sverige i lågkonjunkturens tid
              håller på att glida isär och slitas sönder. När resurserna inte
              finns eftersom ekonomin står still växer också motsättningarna.
              Vi behöver kombinera en traditionell regionalpolitik med moderna
              satsningar i infrastruktur och utbildning. Regeringen har just
              nu framför sig följande punktprogram.
            </seg>
            <seg n="959c5b09">
              Först behöver vi göra särskilda insatser på Gotland, i Norrbotten
              och på den södra Norrlandskusten. De programmen kommer att presenteras
              för riksdagen under våren.
            </seg>
            <seg n="a1c7eafe">
              Det andra är att vi behöver en stor och bred uppslutning omkring
              det kommunala utjämningssystemet. Utan en utjämning mellan fattiga
              och rika kommuner finns det ingen möjlighet att ha en lokal kommunal
              självstyrelse. Det är en grundbult i det svenska folkstyret. Därför
              blir utjämningssystemet och ansträngningarna att skapa bredast
              möjliga politiska majoritet omkring detta en av regeringens viktigaste
              arbetsuppgifter under det kommande året.
            </seg>
            <seg n="ddb5d057">
              Men det handlar inte bara om att göra särskilda insatser i delar
              av landet som har problem med befolkningsutvecklingen och med
              tillväxten. Också i tillväxtens Sverige finns bekymmer.
            </seg>
            <seg n="180dd8d1">
              Vi kommer att behöva göra särskilda insatser för att ge ett stöd
              till Helsingforss läns landsting sönderkört ekonomiskt, misskött
              av en tidigare majoritet, men icke desto mindre helt avgörande
              för de människor som bor i huvudstadsregionen. Detta tillsammans
              med de insatser för att snabbt bygga ut infrastrukturen som vi
              enades om med våra samarbetspartier i ett paket före jul insatser
              i Göteborg, i Helsingfors och icke att förglömma det som redan
              pågår i Malmö kommer att vara väsentliga bidrag till att dessa
              delar av Sverige kan fortsätta att växa och, med en omfördelning
              över landet i solidaritetens namn, också på så sätt bidra till
              att hela Sverige kan leva. Det är järnvägar, det är vägar, och
              det ska ske i närtid.
            </seg>
            <seg n="be8c0729">
              Håll ihop Sverige! Det är regeringens ambition.
            </seg>
            <seg n="1bc60e6f">
              Det är också vår ambition, herr talman, att diskutera de skatter
              som behöver justeras. Det finns sådana förändringar som ligger
              framför oss. Vi ska komma ihåg att skatterna ska finansiera välfärden,
              stimulera tillväxten samt bidra till ökad rättvisa. Därför är
              det viktigt att skatterna är stabila över tid och ger oss trygga
              inkomster så att vi klarar en stor gemensam sektor. Varje skatteförändring
              måste genomföras med hänsyn tagen till såväl budgetläge som konjunkturläge.
              Det innebär att sänkta skatter inte får äventyra saldomålet: att
              vi ska ha ett överskott i de offentliga finanserna som ska vara
              2 % av BNP över en konjunkturcykel.
            </seg>
            <seg n="584c454c">
              Regeringen gör följande bedömning för resten av mandatperioden.
            </seg>
            <seg n="39ccad45">
              Det fjärde och sista steget i kompensationen av löntagarnas egenavgifter
              bör genomföras. En sådan kompensation skulle innebära en välkommen
              förstärkning av löntagarnas köpkraft samt att den orättvisa som
              egenavgifterna representerar helt och fullt undanröjs.
            </seg>
            <seg n="9eea0eca">
              Vi är också positivt inställda till en reformering av arvs-,
              gåvo- och förmögenhetsskatterna. Dessa skatter är flyktiga och
              kan lätt hamna i andra länder än Sverige. De utgör inte den stabila
              skattebas som behövs för att välfärdssamhället ska ha en trygg
              och långsiktig finansiering. Avgörande för att få en folklig förankring
              är att de som gynnas av en sådan sänkning också är med och bidrar
              till en finansiering.
            </seg>
            <seg n="862781b5">
              Sist men inte minst vill vi fullfölja den gröna skatteväxling
              som beskrivs i 121-punktsprogrammet mellan regeringen, Vänsterpartiet
              och Miljöpartiet.
            </seg>
            <seg n="f1404fdd">
              När väl detta är sagt, herr talman, finns den fjärde stora inrikespolitiska
              frågan framför oss, och det är att nu ta initiativ som håller
              emot uppgången i den öppna arbetslösheten. Jag ska inte sticka
              under stol med att den har överraskat regeringen. Vi gjorde nog
              en annan konjunkturbedömning, såsom alla andra gjorde. Att i ett
              sådant läge låsa in arbetskraften i omfattande arbetsmarknadspolitiska
              program är dålig konjunkturpolitik.
            </seg>
            <seg n="345ba1a6">
              Konjunkturuppgången har låtit vänta på sig. I takt med att den
              har väntat på att komma har arbetslösheten stigit. Detta kan vi
              inte acceptera. Därför lägger vi tillsammans med våra samarbetspartier
              fram en satsning på 2 miljarder kronor som innebär 15 000 nya
              platser i arbetsmarknadspolitiken, i huvudsak riktad mot kommuner
              och landsting. Där vet vi nämligen att en för tidig nedgång i
              arbetskraften snart kommer att mötas av ett växande behov av nyrekrytering.
              Det gäller att klara den period däremellan som nu ligger framför
              oss. Målet är att återigen komma ned till 4 % öppen arbetslöshet
              som en etapp för att sedan gå vidare mot full sysselsättning.
            </seg>
            <seg n="ded11851">
              Herr talman! På måndag morgon inleds regeringskonferensen Helsingforss
              internationella forum för att förebygga folkmord. Representanter
              för ett 50-tal länder politiker, forskare och andra experter samlas
              i Helsingfors för att under tre dagar rikta blicken mot framtiden.
            </seg>
            <seg n="32de84df">
              Att skapa bättre verktyg för att förhindra folkmord, massmord
              och etnisk rensning är en av vår tids brännande humanitära, politiska
              och moraliska utmaningar. Gång på gång har vi sagt: aldrig mer!
              Gång på gång har vi tvingats medge att vi misslyckats med att
              förhindra nya massmord. Jag behöver bara säga Srebrenica. Jag
              behöver bara säga Rwanda.
            </seg>
            <seg n="82c4f67d">
              Hur kan vi upptäcka hot om förestående folkmord, massmord eller
              etnisk rensning? Hur överbryggar vi klyftan mellan tillgänglig
              information och politiskt agerande? Hur kan vi bättre utnyttja
              världssamfundets instrument diplomatiska, humanitära, ekonomiska,
              militära och andra för att förebygga folkmord? Detta ska vi diskutera
              under Helsingforss internationella forum år 2004. Jag har svårt
              att se en viktigare arbetsuppgift för oss alla.
            </seg>
            <seg n="68dcd58f">
              Så knyts ett arbetsårs första dagordning samman. Det handlar
              om vår egen interna situation i vårt eget land. Men det handlar
              också om vårt ansvar för vår samtid och vår värld. Det ansvaret
              ska vi ta i engagemang, samma typ av engagemang som vi ska känna
              för vår nästa att vi bryr oss, att vi uppmuntrar, att vi visar
              ansvar och kärlek till vår nästa oavsett var på vårt jordklot
              denne bor.
            </seg>
          </u>
          <note type="speaker" n="2995ebc3">
            Anf. 2 FREDRIK REINFELDT (m) replik:
          </note>
          <u who="fredrik_reinfeldt_3cbc0d" xml:id="i-7458749ba113690e-0" n="c4677a9f">
            <seg n="88228067">
              Herr talman! Statsminister Göran Persson har beskrivit ett Sverige
              med problem i form av våld och inre hot, ett Sverige med problem
              med tillväxt och för få jobb och ett Sverige med problem med effekten
              av för höga skatter. Göran Persson har sagt att det som nu ska
              ordineras är mer resurser till brottsbekämpning, lägre skatter
              och satsning på tillväxt.
            </seg>
            <seg n="e1c0f59b">
              Vad ska en ny moderatledare säga om detta?
            </seg>
            <seg n="8f468730">
              Det är tydligen dags för Moderaternas politik att bli Sveriges
              agenda. Det är naturligtvis välkommet; det vore märkligt om jag
              sade något annat.
            </seg>
            <seg n="ba832932">
              Jag vill bara påpeka en sak som också kan vara viktig för åhörarna.
              När Göran Persson står här och talar ska man naturligtvis ställa
              frågan: Vad har han åstadkommit under sin tid som statsminister,
              och vad är det egentligen för utveckling han lovar för tiden framöver?
              Annars kan man bli väldigt fångad av den retoriska kraften i beskrivningen
              av de problem som nu finns. Göran Persson och hans regering har
              dock haft många år på sig att åtgärda många av de problem som
              här nämns.
            </seg>
            <seg n="186ae26d">
              Jag vill ställa en väldigt specifik fråga till Göran Persson
              just när det gäller arbetslösheten. Den må ha överraskat, men
              den har också stigit väldigt snabb. 51 000 personer har förlorat
              jobbet sedan valet 2002, och 80 000 därutöver har lämnat arbetsmarknaden.
              Göran Persson har precis kommit tillbaka från Indien och en resa
              i Asien. Där uppstår ju väldigt mycket av den konkurrens man får
              höra om när man åker till svenska industriföretag: De gör det
              vi gör, snart med samma kvalitet och till oändligt mycket lägre
              kostnader.
            </seg>
            <seg n="d377882f">
              Vad var lärdomen av den resan, Göran Persson, för att vi ska
              få fart på tillväxten, så att det inte bara blir de här AMS-jobben
              som vi har hört om så många gånger förut?
            </seg>
          </u>
          <note type="speaker" n="673438c8">
            Anf. 3 Statsminister GÖRAN PERSSON (s) replik:
          </note>
          <u who="goran_persson_1a0593" xml:id="i-ef327535c31f19a3-1" n="9ab10914">
            <seg n="5b9dc24f">
              Herr talman! Jag blir glad om Fredrik Reinfeldt och Moderaterna
              är med på en kraftig omfördelning från det militära försvaret
              till att utveckla den inre tryggheten i vårt land. Välkommen!
              Då har vi tecknat in den saken. Här tror jag att vi kan få stöd
              från mittenpartiernas sida eftersom de vill ha en reduktion av
              försvarsutgifterna. Men om detta är moderatpolitik är det i så
              fall en ny innovation från Reinfeldts sida. Det är det första.
            </seg>
            <seg n="d2f478fe">
              Det andra är att om Reinfeldt är glad över mitt lilla skattepaket,
              lyssna på det jag säger! Jag säger det vi alltid har sagt. Saldomålet
              ligger fast, inga ofinansierade skattesänkningar. Dessutom, ska
              vi reformera förmögenhets-, arvs- och gåvoskatten ska det finansieras.
            </seg>
            <seg n="a103d50a">
              Alla i den här kammaren vet att det parti som Fredrik Reinfeldt
              representerar alltid som punkt 1 på dagordningen har haft ofinansierade
              skattesänkningar. Om nu Moderaterna vill byta politik, välkomna!
              Det är i så fall inte bara partiledare man har bytt, man har också
              bytt politik. Det har vi ingenting emot. Men kom inte och påstå
              att det skulle vara moderatpolitik.
            </seg>
            <seg n="960b0f9b">
              Vi har en stigande arbetslöshet, mycket beroende på att vi har
              dragit ned satsningarna på arbetsmarknadspolitiken. Tittar man
              på de bakomliggande siffrorna ser vi att den totala arbetslösheten
              har stigit måttligt. Men den öppna arbetslösheten har stigit mycket.
              Det kan man göra någonting åt. Den satsningen ska vi göra. Kalla
              det gärna för AMS-politik eller någonting annat. Det handlar om
              att människor ska få utbildning, insteg på arbetsmarknaden och
              den trygghet som ett jobb och en inkomst betyder.
            </seg>
            <seg n="2051f33f">
              Detta är beprövad politik, den har varit framgångsrik förut.
              Vi ska föra den igen. Alltid när den har förts har den förts med
              motstånd från Moderaterna. Vill Moderaterna också i det avseendet
              byta politik, välkomna!
            </seg>
            <seg n="9f78f015">
              Intrycken från Asien slutligen, herr talman, är bara en sak.
              Vi måste lyfta hela vår produktion uppåt, inte konkurrera med
              den enklaste produktionen till låga löner utan konkurrera med
              kvalificerad produktion med goda löner. Resan till Asien har gjort
              mig hoppfull. Den möjligheten har vi.
            </seg>
          </u>
          <note type="speaker" n="bf514aaa">
            Anf. 4 FREDRIK REINFELDT (m) replik:
          </note>
          <u who="fredrik_reinfeldt_3cbc0d" xml:id="i-7458749ba113690e-1" n="c4677a9f">
            <seg n="633c76a0">
              Herr talman! Jag tror inte att moderaterna eller någon annan
              företrädare i denna kammare vill betala en enda krona mer till
              försvaret än vad som är nödvändigt.
            </seg>
            <seg n="099390bf">
              Jag har just ägnat tid åt Folk och Försvars årliga konferens
              i Sälen. Där har jag lärt mig att det problem Göran Persson kommer
              att få med sin ekvation inte är alldeles enkelt. Hur vällovligt
              det ändamål pengarna går till än är blir det svårt att i det korta
              perspektivet skära ned på försvaret eftersom det försvar vi har
              sitter fast i kostnader för det försvar vi en gång hade. De flesta
              insiktsfulla säger att för den försvarsbeslutsperiod vi nu talar
              om, 20052007, är nära nog hela försvarsbudgeten intecknad av tidigare
              materielanslag och kostnader som binds till följd av att officerare
              har fått lämna försvaret. Vi får väl se hur framgångsrik den operationen
              blir när det kommer till kritan.
            </seg>
            <seg n="996afa66">
              Men jag välkomnar naturligtvis beskedet att det är rättsväsendet
              som ska rustas upp. Det är inte en dag för sent. Jag ska återkomma
              till det i mitt huvudanförande.
            </seg>
            <seg n="1028c4b7">
              Får jag sedan säga, och precis detta tror jag är väsentligt,
              att när det handlar om att lyfta svensk industri uppåt i värdekedjan
              ska vi beakta att vi nog får göra det lyftet ganska snart och
              rejält. Den konkurrens som nu växer fram i Kina, Indien och runtom
              i världen är i hög hastighet på väg i kapp Sverige och det till
              oändligt mycket lägre kostnad för ungefär samma kvalitet.
            </seg>
            <seg n="0ef254a1">
              Jag säger inte nej till att utbildning är en viktig grund för
              detta. Självklart, det är väl den som måste grundlägga det hela.
              Men jag hörde ingenting när det nya paketet på 2 miljarder skulle
              presenteras som handlade just om detta. Vad ska lägga grund för
              den kunskapshöjningen och för svensk industri? Det är där frågorna
              om skatter och företagens utveckling spelar roll. Annars blir
              känslan lätt att det trots allt är statistik det handlar om. Det
              har vi faktiskt sett förut.
            </seg>
          </u>
          <note type="speaker" n="54e42846">
            Anf. 5 Statsminister GÖRAN PERSSON (s) replik:
          </note>
          <u who="goran_persson_1a0593" xml:id="i-ef327535c31f19a3-2" n="9ab10914">
            <seg n="dd95ecd5">
              Herr talman! Det vi ska göra med rättsväsendet är vällovligt.
              Kampen mot narkotikan, Farsor och morsor på stan är vällovligt.
              Vi anvisar en finansiering, ett sätt att växla utgifter. Nu tror
              inte Reinfeldt att det går. Vad har Moderaterna för recept att
              komma med? Var finner de resurserna, särskilt som man ska sänka
              skatterna kraftigt och uppenbarligen inte har tagit några initiativ
              som har lyckats påverka tillväxten. Det svaret återstår att ge.
            </seg>
            <seg n="56543307">
              För min del är det viktigt att säga att vi inte tror att ett
              paket med arbetsmarknadssatsningar på kort sikt ger någon avgörande
              förändring av våra konkurrensfördelar, självklart inte. Men det
              ger enskilda människor en möjlighet att vara kvar i arbetslivet
              i avvaktan på att en konjunktur vänder, i avvaktan på att tillväxten
              tar fart. Vi ger enskilda en möjlighet att leva ett rikt och värdigt
              liv som arbetslösheten annars berövar dem. Det är det perspektivet
              vi har.
            </seg>
            <seg n="301e25fa">
              Det är klart att det bidrar till tillväxt också. Men de stora
              frågorna om tillväxt handlar naturligtvis om forskning, utbildningssystem
              och infrastruktur. Återigen det gamla vanliga, och det i sin tur
              är alltid beroende av att vi gemensamt tar ett ansvar, att vi
              har gemensamma resurser. Vem tror att vi skulle kunna privatisera
              utbildningssystemet, forskningssystemet eller infrastruktursatsningarna?
              Knappast någon i den här kammaren. Det är gemensamma insatser,
              och för gemensamma insatser betalar vi skatt. De som inte vill
              betala skatt har ett problem också med sin tillväxtpolitik.
            </seg>
            <seg n="a8d42c43">
              Kom ihåg vad jag sade om den skatteförändring vi har framför
              oss. Den ska vara finansierad. Och vi gör bedömningen att vi klarar
              det paket jag nyss presenterade. Exakt hur i detalj får vi återkomma
              till. Men det är klassisk politik i ett läge där vi faktiskt behöver
              ha en stimulans.
            </seg>
            <seg n="3c4f4347">
              Också på den punkten hälsar jag i så fall Moderaterna välkomna
              in i något slags gemensam syn. Men jag undrar vad som händer när
              vi kommer till kammaren och ska rösta. Då blir det nog nej-knappen
              för Moderaterna.
            </seg>
          </u>
          <note type="speaker" n="2d715e60">
            Anf. 6 LARS LEIJONBORG (fp) replik:
          </note>
          <u who="lars_leijonborg_b0c418" xml:id="i-62abd3ae0aa0d66c-0" n="92f8340b">
            <seg n="3f1c5d4f">
              Herr talman! Jag anade att statsministern som den smarta politiker
              han är nu ser att rättsstatens sönderfall håller på att bli en
              stor politisk fråga och att han skulle komma med löften på det
              området. Så jag läste på i förväg vad Socialdemokraterna tidigare
              har lovat på det här området för att kunna sitta vid makten de
              här åren.
            </seg>
            <seg n="b86f22ad">
              År 1994 skrev man så här: Kvinnofrid, arbetet med att motverka
              våld mot kvinnor måste intensifieras.
            </seg>
            <seg n="d8e0a1d0">
              Men våldet mot kvinnor har enligt den officiella statistiken
              ökat hela den här perioden, och Socialdemokraterna har varit väldigt
              saktfärdiga när det gällt att komma med åtgärder.
            </seg>
            <seg n="4c83c1f2">
              År 1998 lovade Socialdemokraterna: Fler poliser, en nationell
              samordning mot organiserad brottslighet och ett effektivare rättsväsende.
            </seg>
            <seg n="b7bfd2a9">
              I söndags såg vi hur man kan resa en lättmetallstege mot Kumlafängelset.
              Kriminalvården har inte råd med larm. Polisen har inte tid att
              komma. Svåra våldsverkare kan promenera ut.
            </seg>
            <seg n="9c1cc15c">
              År 2002 lovade man: Narkotikasmugglare ska stoppas. Därför kommer
              en socialdemokratisk regering att förbättra gränskontrollen.
            </seg>
            <seg n="3e54c1b2">
              Förra månaden sades 370 tullare upp.
            </seg>
            <seg n="4a643483">
              Jag skulle vilja fråga statsministern om han mot bakgrund av
              det som nu händer tycker att de här socialdemokratiska löftena
              var väl avvägda. Och varför ska satsningar på självklara trygghetsåtgärder
              vara beroende av att man kan lägga ned regementen?
            </seg>
            <seg n="bc272b1a">
              Några av oss här i kammaren har i åratal röstat för att få fram
              de resurser som behövs. Men när det har varit dags för votering
              har ni sagt: Nej, det där behövs inte.
            </seg>
            <seg n="afe1d9f7">
              Det här är löften vi har hört förut, men kan man tro på dem?
              Tycker Göran Persson, i ljuset av det ni har sagt förut, att det
              han säger här är trovärdigt?
            </seg>
          </u>
          <note type="speaker" n="c444b9fa">
            Anf. 7 Statsminister GÖRAN PERSSON (s) replik:
          </note>
          <u who="goran_persson_1a0593" xml:id="i-ef327535c31f19a3-3" n="9ab10914">
            <seg n="f2831404">
              Herr talman! Ja, det är trovärdigt. Titta exempelvis på våra
              satsningar på polisen. En gång i tiden fick vi ta över ett fögderi
              efter Lars Leijonborg och hans borgerliga kamrater då vi lånat
              till var fjärde polis. Det drabbade poliskåren hårt. Vi fick reducera
              den.
            </seg>
            <seg n="7a41fac8">
              Sedan några år tillbaka har vi resurser att återigen öka antalet
              poliser och civilanställda inom polisen. 900 nya poliser och 870
              civilanställda. Siffrorna talar för sig själva.
            </seg>
            <seg n="47ce2dab">
              Vi har naturligtvis en strukturförändring på gång i tullen, som
              beror på att vi lever i ett gränslöst Europa, en inre marknad,
              som inte har samma behov av tullkontroll som tidigare. Det innebär
              inte att ansträngningarna att stoppa narkotika och annan smuggling
              nu också av alkohol, stora volymer som används inte för privat
              bruk utan för försäljning har mattats. Tvärtom! Den ambitionen
              finns där.
            </seg>
            <seg n="d1d10d7f">
              Kampen mot våld och brottslighet, Lars Leijonborg, är en ständigt
              pågående diskussion. Jag tror inte heller att den ansträngningen
              och de resurserna löser problemet. Det kommer att finnas där så
              länge vi har människor som lever samman. Vi kommer ständigt att
              formulera nya mål och presentera nya politiska ambitioner. Vår
              uppgift som politiker blir att se till att leva upp till och komma
              närmare målen. Då är resursfrågan viktig. Om jag har förstått
              Lars Leijonborg är åtminstone Folkpartiet berett att vara med
              och göra en reduktion av de militära kostnaderna för att föra
              över pengarna till kampen mot det inre hotet.
            </seg>
            <seg n="ea10b98a">
              Vi är trovärdiga därför att vi har finansierat de insatser vi
              har tagit på oss. Sedan ska vi säga i all ödmjukhet att ingen
              kommer att få uppleva att vi en dag hävdar att vi nu har gjort
              detta och är färdiga.
            </seg>
            <seg n="883dff1d">
              Arbetet fortsätter och vi får kämpa på. Vart vi ska någonstans,
              i vilken riktning vi går, därom får det inte råda något som helst
              tvivel. Det får inte heller råda något tvivel om att vi har råd
              med detta. Nu ser vi möjligheten till en stor omfördelning. Var
              med och hjälp till i stället för att misstänkliggöra den uppgiften.
            </seg>
          </u>
          <note type="speaker" n="b109c858">
            Anf. 8 LARS LEIJONBORG (fp) replik:
          </note>
          <u who="lars_leijonborg_b0c418" xml:id="i-62abd3ae0aa0d66c-1" n="92f8340b">
            <seg n="1b309f98">
              Herr talman! Det finns naturligtvis ingen här inne som inte vill
              ha färre brott. Jag är övertygad om att också regeringen och Socialdemokraterna
              vill detta. Men det är en politisk fråga vad man är beredd att
              göra för att nå det målet. Hittills har regeringen och Socialdemokraterna
              inte varit redo att ta tillräckliga steg.
            </seg>
            <seg n="275cf201">
              Vi föreslog häromåret att sälja Vin &amp; Sprit och använda en del
              av ränteeffekten till en jättesatsning på att hejda inflödet av
              narkotika. Det ska var flera tullare, flera drogupplysare och
              större insatser bland ungdomar i riskzonen. Det avvisades. Vi
              har haft ett antal förslag om hur man ska finansiera sådana satsningar.
              Det finns inga enkla lösningar. Det beror inte bara på att vi
              har för lite poliser och tullare. Det här beror på att ungdomsarbetslösheten
              stiger, att vi har jätteproblem i utsatta förorter och så vidare.
            </seg>
            <seg n="122b7951">
              Värnet av rättssamhället är en nödvändig del av kampen mot brottsligheten.
              Där har vi i alla år fått höra att det är bra som det är. Socialdemokratiska
              justitieministrar har avvisat förslag, och sedan har man hållit
              på med räkneövningar som statsministern också försökte med här.
              Men det har visat sig vid en granskning att om man drar ifrån
              de poliser som slutar, är långtidssjukskrivna och så vidare är
              det inte fråga om någon ökning. Justitieministern erkände i TV
              för några veckor sedan att det var fråga om fyra, eller kanske
              det var 14, nya poliser. Det är inte alls de tal som statsministern
              talar om.
            </seg>
            <seg n="29f1e1e2">
              Socialdemokraterna har misskött polispolitiken. Nu ser vi effekterna.
              Syndaren har vaknat alldeles för sent.
            </seg>
          </u>
          <note type="speaker" n="03aa1a73">
            Anf. 9 Statsminister GÖRAN PERSSON (s) replik:
          </note>
          <u who="goran_persson_1a0593" xml:id="i-ef327535c31f19a3-4" n="9ab10914">
            <seg n="f747fd6e">
              Herr talman! Jag är lite förvånad över Leijonborgs sätt att föra
              debatten. Vi har lagt fram ett konkret förslag. Samtidigt klagar
              han på att vi tidigare inte har finansierat det vi har sagt oss
              göra. Vi har finansierat. Vi har tillfört över 2 nya miljarder
              till polisen. Nu tänker vi gå vidare. Förhåll er till det förslag
              vi lägger fram och misstänkliggör inte på det sätt som nu sker.
            </seg>
            <seg n="2c4c005d">
              Vi vet att Folkpartiet har bestämt sig för att frågan ska bli
              deras fråga nu när Moderaterna ska ha en mjukare framtoning. Men
              ska man från Folkpartiets sida vara trovärdiga i debatten krävs
              det att man också reagerar på de förslag som läggs fram. Det förslaget
              får ni ta ställning till.
            </seg>
            <seg n="3b25c3d2">
              Folkpartiet har alltid varit fyllt av budgettricksande. Det är
              den folkpartistiska traditionen. Är det någon som ska tala med
              små bokstäver om ansvar för att finansiera reformer är det Lars
              Leijonborg. Jag skulle kunna räkna upp några honom närstående
              finansministrar. Ta bara exemplet för några år sedan att sälja
              ut Vin &amp; Sprit för att sedan ta ut räntan på försäljningsinkomsterna
              precis som om det skulle vara några nya pengar. Det är ett företag
              som redan nu ger staten en utdelning på i runda slängar 1 miljard
              och dessutom har växt i värde. Det vore att slarva med resurser.
              Det vore dessutom att skapa ytterligare en aktör på den svenska
              vin- och spritmarknaden som är mycket aggressiv i sitt beteende.
              Ingen multinationell aktör som köper detta företag kommer att
              avstå från att försöka marknadsföra sina produkter. Däremot kan
              vi kanske strama upp hur Vin &amp; Sprit beter sig.
            </seg>
            <seg n="0f9f2968">
              Ungdomsarbetslösheten är en grogrund. Vi måste ha den bredare
              ansatsen när vi talar om brott och sociala problem. Det är därför
              vi nu tar fram resurser för att satsa på exempelvis att trycka
              tillbaka ungdomsarbetslösheten. Vill Folkpartiet vara med där,
              eller ska ni skydda Moderaterna och fortsätta att driva frågan
              om skattesänkningar som den allena rådande numera liberala uppfattningen
              om samhällsreformer?
            </seg>
          </u>
          <note type="speaker" n="47448d13">
            Anf. 10 ALF SVENSSON (kd) replik:
          </note>
          <u who="alf_svensson_d978de" xml:id="i-c2aac295cbd6641e-0" n="1efce60b">
            <seg n="a21681a1">
              Herr talman! Det här börjar riktigt bra i debatthänseende. Men
              jag vill allra först tacka statsministern för de vänliga orden.
              De värmde!
            </seg>
            <seg n="dd51e45d">
              Jag kan inte låta bli att säga att när statsministern är trängd
              säger statsministern i regel att man övertog en situation där
              man fick låna pengar till var fjärde polis, det vill säga tio
              år tillbaka i tiden. Jag hoppas att varenda människa här i salen
              då tänker att de som fick överta regeringsmakten 1991 hade fått
              sig bekymmer tilldelat av tidigare socialdemokratiska regeringar.
              Har vi inte det klart för oss är det bara att studera vad socialdemokraterna
              själva har tillstått i frågan.
            </seg>
            <seg n="6f4cb44d">
              Sedan kunde väl statsministern upplysa om hur många miljarder
              statsministern ska låna enligt Ekonomistyrningsverket. Det är
              inte plus minus noll i nuläget.
            </seg>
            <seg n="6fa2f056">
              Jag tror att det är som det är sagt här, nämligen att många människor
              känner oro när de dag ut och dag in ser våldsutvecklingen. Vi
              måste alla reagera. Det är utmärkt att regeringen nu ska ta rejäla
              initiativ.
            </seg>
            <seg n="ceb9f1fa">
              I morgonnyheterna sades det att flera hundra personer kan ha
              slagit sig ned i vårt land på grundval av falska papper eller
              handlingar. Migrationsverket är häpet. Flera av dessa som har
              tagit sig hit på falska papper har, sades det, rötter eller medlemskap
              i terrororganisationer. Det känns oerhört oroande. Om, eller när,
              en del av dessa personer blir svenska medborgare på falska grunder
              kan inte medborgarskapet tas ifrån dem. Jag undrar om inte statsministern
              tycker att vi måste göra något åt detta också, det vill säga få
              stopp på detta. Sverige kan inte vara det land i världen som har
              flest personer här med falska papper. Sedan ska vi få höra att
              de tillhör terrororganisationer, och likväl kan de, såvitt jag
              förstår, bli svenska medborgare. När vi kommer på att de har kommit
              hit på falska papper finns det inget att göra. Hur ser statsministern
              på detta?
            </seg>
          </u>
          <note type="speaker" n="e3aca7e8">
            Anf. 11 Statsminister GÖRAN PERSSON (s) replik:
          </note>
          <u who="goran_persson_1a0593" xml:id="i-ef327535c31f19a3-5" n="9ab10914">
            <seg n="a2b1a4cb">
              Herr talman! Jag ser mycket allvarligt på detta. Vi har från
              regeringens sida bett om en översyn vad gäller de möjligheter
              vi har att agera. Här sitter vi i ett moment 22. Väl svensk medborgare
              kan man inte ta från vederbörande medborgarskapet, även om vederbörande
              har fått det på felaktiga grunder.
            </seg>
            <seg n="3b030eeb">
              Vi tycker att detta är stötande, och därför har vi bett en av
              våra höga jurister att titta på om det går att göra något åt detta.
              Det besked vi har fått är att det är svårt med hänvisning till
              de principer som finns för vår lagstiftning i Sverige. Men nog
              är det stötande. Jag delar helt och fullt den uppfattningen.
            </seg>
            <seg n="d690a204">
              Över huvud taget gäller ju, när vi diskuterar vår asyl- och invandringspolitik,
              att väldigt många kommer till vårt land inte ens med falska handlingar
              utan helt utan handlingar. Det förorsakar oerhörda bekymmer för
              de tjänstemän som har att hantera deras ansökningar, att först
              över huvud taget kunna fastställa en identitet och därefter fastställa
              om det finns skäl för att man ska ge exempelvis asyl.
            </seg>
            <seg n="019c66ac">
              Handlingarna och handlingarnas kvalitet är någonting som vi har
              all anledning att diskutera och försöka göra någonting åt. Det
              är inte lätt. Jag hoppas på riksdagens stöd där också, om vi nu
              ska diskutera formerna för asylmottagningen framöver, de förslag
              som Barbro Holmberg har lagt fram. Här finns det också anledning
              att känna en viss oro över utvecklingen.
            </seg>
            <seg n="7bd72db8">
              Ja, visst ärvde Alf Svensson en gång i tiden när han satt i regeringen
              ett bekymmersamt läge. Men inte gjordes det särskilt mycket för
              att hantera situationen. Det är väl i huvudsak där kritiken ligger.
              Det ska vi inte dra upp i dag när Alf Svensson gör sin sista debatt.
              Det kanske borde ha diskuterats tidigare.
            </seg>
          </u>
          <note type="speaker" n="58314eaf">
            Anf. 12 ALF SVENSSON (kd) replik:
          </note>
          <u who="alf_svensson_d978de" xml:id="i-c2aac295cbd6641e-1" n="1efce60b">
            <seg n="672676c4">
              Herr talman! Nu var det väl inte jag som drog upp det här i dag.
              Det var faktiskt statsministern som började den vanliga exercisen,
              som det säkert finns några hundra exempel på i riksdagens protokoll,
              om hur viktigt det är att i ett trängt läge tala om hur det egentligen
              stod till på 80-talet, och på 70-talet, och hur detta blommade
              ut i början av 90-talet.
            </seg>
            <seg n="d4d846d9">
              Jag tycker att det är utomordentligt behövligt att rättsväsendet
              får mer resurser. Samtidigt, när statsministern säger detta, kan
              vi inte erinra oss någonting annat än att vi har hört justitieministern
              säga här i kammaren i debatt efter debatt att så gott som allting
              står väl till. Nu behövs det en rejäl överföring, och det ser
              vi som någonting mycket positivt.
            </seg>
            <seg n="3b8d1975">
              Men samtidigt med detta är det så, som Reinfeldt säger, att man
              från försvarets håll säger att det inte går att få loss några
              pengar. Häromdagen fick vi veta att man knappast kunde försvara
              oss, som man i dag lever och verkar i försvaret, mot terrorattacker.
              Det är förstås förvånande. Vi ska dessutom klara av att göra insatser
              internationellt med de enheter vi har.
            </seg>
            <seg n="f4c33ddc">
              Statsministern talar om ekonomisk tillväxt, och det är inte första
              gången. Det är mycket positivt. Statsministern talar också om
              åtgärder på skattepolitikens område. Ta hit de förslagen till
              riksdagen! Här finns en positiv vilja. Det är ju ändå här som
              besluten ska tas. Jag tror att det här finns en vilja att finansiera.
            </seg>
            <seg n="3fd09d9c">
              Två sammanträden har hållits med näringslivets representanter
              om ekonomisk tillväxt, men ni kan ju inte tillsammans med dem
              fatta det här beslutet. Ta det till kammaren! Här finns en positiv
              vilja att just göra någonting av det som nu är nödvändigt, att
              få fart på den ekonomiska tillväxten och ändra en del skatter.
              Göm er inte bakom detta att det här måste finansieras! Det begriper
              vi som är här.
            </seg>
          </u>
          <note type="speaker" n="93a02171">
            Anf. 13 Statsminister GÖRAN PERSSON (s) replik:
          </note>
          <u who="goran_persson_1a0593" xml:id="i-ef327535c31f19a3-6" n="9ab10914">
            <seg n="6e1562a9">
              Herr talman! Jag hoppas att den insikten också kopplas till era
              budgetmotioner i framtiden, att skatteförändringar ska finansieras,
              därför att där finns betänkliga hål. Kristdemokraterna är nu det
              parti som har de största skattesänkningarna. Moderaterna leder
              inte längre, utan Kristdemokraterna är nr 1 och sedan kommer Folkpartiet.
              Om Alf Svensson vill finansiera skattesänkningar: Gör det när
              ni skriver motioner, så blir situationen tydligare.
            </seg>
            <seg n="49ff6a95">
              Jag vill också säga någonting om försvaret. Det pågår en försvarsutredning,
              och den ska självfallet få arbeta. Där ska vi pressa tillbaka
              kostnaderna. Låt mig säga på en gång att det i en gammal organisation
              som försvaret naturligtvis finns en beredskap att ständigt hitta
              på nya arbetsuppgifter i stället för de gamla som försvinner.
              Där ska vi vara på vår vakt. Många av de nya hot som växer fram
              är av polisiär karaktär och ska hanteras av polisen, inte av försvaret.
              De resurser som vi på så sätt friställer är dem vi ska använda
              för den här satsningen.
            </seg>
            <seg n="ee8a4d16">
              Men det är inte bara rättsväsendet. Notera att jag också talade
              om vikten av att satsa på det förebyggande, vikten av att satsa
              på dem som arbetar i den sociala sektorn med individ- och familjeomsorg
              och med behandlingsarbete. Det är fältassistenter, behandlingsassistenter,
              fritidsledare det är alla de som i den gemensamma sektorn gör
              insatser för att människor ska komma loss från ett liv som är
              djupt ovärdigt. Det ska också göras. Vi har program för detta.
              De rullar, och de kostar ett visst antal hundra miljoner kronor.
            </seg>
            <seg n="adcd7c23">
              Men det räcker inte. Nu ser vi möjligheten att göra denna stora
              växling. Låt oss enas så brett som möjligt om den saken, därför
              att det vore bra för Sverige och bra för många enskilda individer.
            </seg>
          </u>
          <note type="speaker" n="c538e692">
            Anf. 14 INGRID BURMAN (v) replik:
          </note>
          <u who="ingrid_burman_114164" xml:id="i-0e71e84804c4fc60-0" n="3f0836ed">
            <seg n="d272d348">
              Herr talman! Jag kan instämma i mycket av det Göran Persson redovisade
              i sina punkter. Det är lättförståeligt, eftersom en del av de
              punkterna leder tillbaka till den decemberöverenskommelse som
              vi gjorde tillsammans med regeringen och Miljöpartiet. Det handlar
              delvis om otrygghet, om regionala klyftor och om hur vi ska bekämpa
              arbetslösheten. Skattefrågorna och frågan om folkmord ska jag
              återkomma till i mitt inlägg.
            </seg>
            <seg n="0825b7cb">
              Jag tycker att Göran Persson glömde en sak i sina punkter. Det
              handlar om de sociala klyftor som finns i vårt land, som bland
              annat redovisas i Rädda Barnens rapport om barnfattigdom. Jag
              kan konstatera att barnfattigdomen visserligen har minskat under
              den tid våra partier har samverkat, men jag kan också konstatera
              att de barnfamiljer som har det sämst ställt här i Sverige har
              fått det ännu sämre ställt. De 10 % som har det bäst ställt har
              fått det bättre över tiden.
            </seg>
            <seg n="d31c9be5">
              Jag tycker att det är en angelägen uppgift för politiken att
              också se till att de sociala klyftorna i samhället minskar. Jag
              saknar det, och jag vill gärna höra statsministerns kommentar
              till det.
            </seg>
            <seg n="9e766f2d">
              Det andra som jag saknar är de skilda livsvillkor som finns för
              kvinnor och män i det här landet, som vi kan mäta i olika termer.
              Vi ser det i löneskillnader, när det gäller ohälsan, i arbetstidsnormer
              och på många andra sätt. Jag vill höra lite grann om detta när
              vi nu ska dra upp den politiska agendan för det närmaste året:
              Hur ska vi hantera detta med de sociala klyftorna och skillnaderna
              mellan kvinnor och män?
            </seg>
          </u>
          <note type="speaker" n="2064789a">
            Anf. 15 Statsminister GÖRAN PERSSON (s) replik:
          </note>
          <u who="goran_persson_1a0593" xml:id="i-ef327535c31f19a3-7" n="9ab10914">
            <seg n="c62276aa">
              Herr talman! Också de sakerna står naturligtvis på dagordningen.
              Jämställdhetsarbetet är en av de prioriterade sektorerna i vårt
              gemensamma arbete. Det vet Ingrid Burman, och det vet också jag
              därmed inte sagt att man behöver redovisa det vid varje tillfälle.
              Det är högprioriterat självklart.
            </seg>
            <seg n="3443980f">
              Vi har nu framför oss inte minst en lönerörelse som kommer att
              vara oerhört viktig. Väldigt mycket av bristen på jämställdhet
              i vårt samhälle tar sig tydligast uttryck på arbetsmarknaden.
              Vi ser ofta att det är likvärdig arbetsinsats men inte samma lön.
              Vissa sektorer som är mycket dåligt betalda domineras av kvinnor.
              Det är inte rättvist. Där ger arbetsmarknadens parter och deras
              förhandlingar en del av lösningen, och det ligger framför oss.
            </seg>
            <seg n="e4ec0016">
              Rädda Barnen har tillskrivit oss och bett oss ta upp de frågor
              om barnfamiljernas situation som Ingrid Burman tar upp. Jag tyckte
              nog att jag gjorde det i mitt inledningsanförande, fast i mer
              allmänna termer.
            </seg>
            <seg n="fda724d3">
              Jag talar om vårt gemensamma ansvar för varandra. Jag talar om
              att vi måste se vår nästa. Jag talar om att vi måste bry oss om
              hur människor har det. Det är klart att det är ett sätt att uttrycka
              en vardagssolidaritet. Sedan måste det kombineras med politiska
              insatser, exempelvis för att ordna arbetstillfällen, för att minska
              bostadssegregation, för att öka integrationen och allt det som
              vi är djupt engagerade i och som naturligtvis också finns på vår
              dagordning.
            </seg>
            <seg n="53042b6e">
              Min ansträngning var att i dag redovisa det som just nu tillförs
              dagordningen, det som står överst och det vi kommer att ägna oss
              åt med kraft under det år som ligger framför oss.
            </seg>
          </u>
          <note type="speaker" n="8fe73010">
            Anf. 16 INGRID BURMAN (v) replik:
          </note>
          <u who="ingrid_burman_114164" xml:id="i-0e71e84804c4fc60-1" n="3f0836ed">
            <seg n="8b3ba077">
              Herr talman! Efter statsministerns inlägg kompletterar jag min
              lista över de sex prioriterade områdena med att vi också ska jobba
              med de sociala klyftorna och med att utjämna skillnader i livsvillkoren
              mellan kvinnor och män. Men jag delar inte Göran Perssons uppfattning,
              att det här enbart handlar om vardagssolidaritet eller lönerörelse.
              Jag menar att lagstiftaren också har en roll i det här, och jag
              menar att politiken har en roll.
            </seg>
            <seg n="a87c2cb8">
              Låt mig exemplifiera detta med just barnfattigdomen. Vi vet mycket
              väl vad vi behöver göra för att de, enligt Rädda Barnen, 262 000
              barn som lever i relativ fattigdom i Sverige i dag ska få en bättre
              barndom. Det handlar om riktade insatser.
            </seg>
            <seg n="05e5896e">
              Vi vet att det är ganska pricksäkert med en höjning av bostadsbidragen.
              Vi vet att det är ganska träffsäkert att till exempel göra så
              att barnbidragshöjningar inte reducerar socialbidrag. Vi vet ganska
              väl vad vi behöver göra. Det handlar inte bara om vardagssolidaritet
              människor emellan, utan det är också en politisk uppgift som vi
              politiker behöver ta ansvar för.
            </seg>
            <seg n="5979abc3">
              När det gäller de skilda livsvillkoren för kvinnor och män är
              naturligtvis lönerörelsen en viktig ingrediens, men det handlar
              också om hur vi i det politiska systemet hanterar detta. Det handlar
              om arbetstidsnormer. Det handlar om pensionsuppgörelser där vi
              vet att kvinnor har kommit sämst ut. Det handlar också om hur
              utbildningssystem och annat fungerar. Så det finns naturligtvis
              också ett ansvar för oss politiker att ta i det här.
            </seg>
            <seg n="7faaf4f5">
              Jag hoppas att vi gemensamt kan sätta också de här frågorna högst
              på den politiska agendan. Även om det pågår ett arbete är det
              viktigt att säga att de här frågorna är lika prioriterade som
              de fem frågor som statsministern lyfte fram.
            </seg>
          </u>
          <note type="speaker" n="52fada6d">
            Anf. 17 Statsminister GÖRAN PERSSON (s) replik:
          </note>
          <u who="goran_persson_1a0593" xml:id="i-ef327535c31f19a3-8" n="9ab10914">
            <seg n="0b05e28f">
              Herr talman! Det finns ingenting som skiljer oss åt vad gäller
              synsätt, Ingrid Burman, utan det här är naturligtvis sådant som
              vi är överens om och som vi har skrivit ihop oss om att vi ska
              arbeta med. Hur framgångsrika vi blir återstår att se, men ambitionen
              och viljan finns där. Detta har vi uppenbarligen gemensamt.
            </seg>
          </u>
          <note type="speaker" n="a585079b">
            Anf. 18 MAUD OLOFSSON (c) replik:
          </note>
          <u who="maud_olofsson_f3f5fa" xml:id="i-c123d904c9b668e0-0" n="1acba3a5">
            <seg n="c13f8c7f">
              Herr talman! I dag är det två år sedan Fadime dog. Fadime dog
              för att hon ville leva ett värdigt och kärleksfullt liv. Fadime
              fick betala det yttersta priset för det som är en så vanligt förekommande
              företeelse i vårt samhälle i dag, nämligen våld mot kvinnor.
            </seg>
            <seg n="74fb518a">
              År 2002 var var fjärde kvinna i Sverige utsatt för våld, ofta
              i hemmet, och det är många kvinnor som lider i dag. Det är också
              många kvinnor som inte får någon hjälp när de ropar på hjälp.
              Socialtjänst, polis och andra är inte närvarande. Många kvinnor
              får inte heller det skydd som de efterfrågar och behöver.
            </seg>
            <seg n="97fc3750">
              Vi hade i går en minnesgala för Fadime där många kunde vittna
              om den otrygghet och den oro som många unga tjejer känner i dag.
              Det är klart att bristande polisresurser är en av förklaringarna
              till detta, men det är också rätt mycket av det regelverk som
              vi har i Sverige som gör att de här kvinnorna inte får den hjälp
              som de behöver. Jag skulle vilja veta om statsministern är beredd
              att ändra en del av lagstiftningen för att stärka kvinnors möjligheter
              att få skyddad identitet och hjälp och också för att kunna ge
              stöd till de ideella insatserna, som är så viktiga för att det
              här ska fungera.
            </seg>
            <seg n="47c402a6">
              Det finns många ideella organisationer som gör fantastiska insatser
              i dag för att hjälpa utsatta kvinnor. Jag tycker att det är viktigt
              att man kan stödja det arbetet. Då är det naturligtvis välkommet
              att det också blir resurser till polisen, men jag tycker att det
              är oerhört intressant att höra att regeringen och statsministern
              redan nu, innan Försvarsberedningen är färdig, vet att vi kan
              minska resurserna till försvaret. Det här oraklet i Rosenbad har
              visat nya prov på sin färdighet när det gäller det här. Jag trodde
              att Försvarsberedningen hade det här uppdraget och att vi skulle
              invänta dess förslag, men möjligen vet statsministern någonting
              mer än vad vi andra vet i det här avseendet.
            </seg>
          </u>
          <note type="speaker" n="1577f9de">
            Anf. 19 Statsminister GÖRAN PERSSON (s) replik:
          </note>
          <u who="goran_persson_1a0593" xml:id="i-ef327535c31f19a3-9" n="9ab10914">
            <seg n="be79d494">
              Herr talman! Vet och vet det är väl ingen svårighet att bedöma
              i vilken riktning som utvecklingen går när det gäller försvarskostnaderna.
              De ska fortsätta att pressas tillbaka. Om det är en miljard, tre
              miljarder eller sex miljarder får vi diskutera, men det vi friställer
              för vi över till den här verksamheten för att bekämpa de mindre
              hoten. Det är enkelt. Det är begripligt, och det är logiskt. Och
              jag tror att det har ett starkt folkligt stöd på samma sätt som
              vi tidigare fick ett starkt folkligt stöd när vi, tillsammans
              med Centerpartiet, förde över resurser från försvaret till sjukvården.
              Så jag tror, orakel eller inte, att det är en väl avvägd och klok
              politik.
            </seg>
            <seg n="c0cfbc3d">
              Sedan gäller det Fadime. Mona Sahlin har sagt att hänvisningar
              till religion, kultur eller tradition aldrig får stå i vägen för
              den enskilda kvinnans fri- och rättigheter. Utifrån denna mycket
              enkla programförklaring har regeringen arbetat med att se till
              att det som hände Fadime inte upprepas igen. Ändå vet vi att det
              sker. Det sker inte bara i vårt land. Det sker också runtomkring
              i världen i övrigt.
            </seg>
            <seg n="f43454ab">
              Vi har tagit fram resurser, 120 miljoner kronor, för att ha ett
              skyddat boende för flickor, unga kvinnor, som har den här situationen.
              Vi har lagt fram en ny lagstiftning om äktenskapsåldern för att
              också där se till att vi motverkar det här problemet. Vi har strängare
              regler för besöksförbud. Vi har fördjupat dialogen med trossamfunden.
              Vi har utvecklat verksamheterna på kvinnojourerna. Över huvud
              taget är det en bred dagordning, ett brett program, som Mona Sahlin
              och hennes medarbetare på departementet har satt i sjön. Vi är
              på inget sätt lugna eller nöjda, tvärtom. Vi fortsätter att anstränga
              oss, och alla konstruktiva förslag tas naturligtvis tacksamt emot.
            </seg>
          </u>
          <note type="speaker" n="d267feea">
            Anf. 20 MAUD OLOFSSON (c) replik:
          </note>
          <u who="maud_olofsson_f3f5fa" xml:id="i-c123d904c9b668e0-1" n="1acba3a5">
            <seg n="914fdfa5">
              Herr talman! Jag är naturligtvis också intresserad av att kunna
              se om vi kan plocka pengar från försvaret och lägga dem på andra
              verksamheter, precis som vi gjorde förra gången när vi lade dem
              på vården, inte minst psykvården. Men vad jag vänder mig emot
              är att man vet det här på förhand. Man utlovar pengarna på förhand.
              Det är ju det som vi blir anklagade för hela tiden. Man säger:
              Ni finansierar ingenting. Ni tar pengarna från luften, och det
              är ofinansierade skattesänkningar. Statsministern står här och
              lovar de här pengarna innan utredningen ens är färdig. Det är
              det som jag vänder mig emot. Sedan kan ambitionen vara densamma,
              att vi ska försöka pressa ned de här kostnaderna för att kunna
              använda pengarna till andra nödvändiga verksamheter.
            </seg>
            <seg n="b82db019">
              Sedan gäller det våld mot kvinnor. Min bild av verkligheten är
              att man inte är särskilt imponerad av det som regeringen gör.
              Vi kunde på den här galan i går höra rätt många berättelser om
              att man är missnöjd med att regeringen är passiv. Man får inte
              de här resurserna till de ideella insatserna. Man får inte det
              här skyddet när man går till socialtjänsten. Det hänvisas till
              att man måste göra polisanmälan om man ska få hjälp och så vidare.
              Det är en omöjlighet för de här unga tjejerna att klara sig på
              egen hand i det här sammanhanget. De behöver samhällets stöd.
            </seg>
            <seg n="ed38740a">
              Det var till och med en del som uttryckte det så här: Vi trodde
              att Sverige var det trygga samhälle som vi kände när vi kom hit,
              men ju längre vi lever här desto mer känner vi att detta inte
              är fallet, utan vi blir utlämnade åt oss själva.
            </seg>
            <seg n="96aa7c6d">
              Det handlar inte bara om dem som kommer hit till Sverige och
              har den problematiken, utan många andra kvinnor drabbas också
              av detta våld i sina hem. Det är de bristande polisresurserna
              och de bristande stödinsatserna som gör att vi har det problemet.
              Vi har en socialdemokratisk regering. Det är ni som är ansvariga
              för allt detta. Vi ser hur bekymmersamt det här är. Jag tycker
              att regeringen visar en otrolig passivitet när det gäller detta.
            </seg>
            <seg n="069b0854">
              Vi skriver 2004, och vi har fortfarande den här synen på kvinnor,
              och vi har fortfarande dessa problem med våldet mot kvinnor. Det
              är mycket anmärkningsvärt. Och jag skulle skämmas om jag vore
              statsminister.
            </seg>
          </u>
          <note type="speaker" n="772a0034">
            Anf. 21 Statsminister GÖRAN PERSSON (s) replik:
          </note>
          <u who="goran_persson_1a0593" xml:id="i-ef327535c31f19a3-10" n="9ab10914">
            <seg n="98cd794d">
              Herr talman! Så blir det lite aggressivare och beskyllningar
              mot regeringen för att inte göra någonting. Men jag har gått igenom
              vad vi gör. Det är naturligtvis så att den här frågan är av ett
              sådant slag att man troligen alltid kan göra mer. Men påstå inte
              att vi är passiva på det här området, för det är inte sant. Och
              påstå inte att vi inte bedriver opinionsbildning i fråga om detta
              här hemma i Sverige och internationellt, för det är inte sant.
              Det gör inte saken någon tjänst.
            </seg>
            <seg n="feabd5d4">
              Dessutom, Maud Olofsson, om vi nu har bristande resurser, som
              du påstår och det kan vara sant varför då inte vara med konstruktivt
              i den diskussion som vi nu startar om hur vi ska föra över resurser
              från ett militärt försvar till att möta de inre hoten, varav detta
              är ett exempel? Det är ingen konst att se i vilken riktning som
              militärkostnaderna går världen över. Följ exempelvis den tyska
              debatten så ser ni vilken enorm förändring som det försvaret nu
              genomgår med friställande av stora resurser, som man i Tyskland
              troligen behöver för att sanera sina finanser.
            </seg>
            <seg n="c04637db">
              Men vi är i en situation då vi har fått ordning på vår ekonomi.
              I det läget kan vi friställa resurser inom de ramar som vi har.
              Dessa resurser kan vi använda för annat. Vi behöver inte fylla
              några svarta hål genom de besparingar som har gjorts, utan vi
              kan satsa offensivt. Och här finns området, här finns behoven,
              och här finns engagemanget. Låt oss göra det i stället för att
              säga att vi inte vill och inte kan och inte gör någonting, för
              det är inte sant. Det är att misstänkliggöra. Och de som känner
              Mona Sahlin och som känner hennes engagemang vet också att vi
              har ett statsråd på detta område som har mycket hög trovärdighet
              när vi diskuterar dessa frågor.
            </seg>
          </u>
          <note type="speaker" n="a06b2e2d">
            Anf. 22 PETER ERIKSSON (mp) replik:
          </note>
          <u who="peter_eriksson_a7c2c7" xml:id="i-0f94a1277170d19b-0" n="cc3ca12e">
            <seg n="52f14d6d">
              Herr talman! Åhörare! Ledamöter! Det är väl inte en dag för tidigt
              att vi får ett besked från Sveriges statsminister om att också
              han inser att vi måste minska på det militära försvaret. Det är
              inte en dag för tidigt. Det är snart 15 år sedan muren föll och
              det kalla kriget kunde sägas vara över, och vi har fortfarande
              en situation då militärutgifterna i Sverige är lika stora som
              de var under kalla kriget. Det är en självklarhet att vi måste
              få ned dessa utgifter eftersom det finns andra saker som måste
              ha mycket större prioritet i dag.
            </seg>
            <seg n="403369ff">
              Det tragiska är att vi har bundit upp oss. Politikerna och militärerna
              i Sverige har bundit upp sig upp över öronen under mycket lång
              tid med utgifter som vi inte behöver. Läs Dagens Nyheter i dag
              där det talas om att vi har beställt dubbelt så många JAS-plan
              som försvaret självt anser att man behöver i dag. Det togs beslut
              som var fullständigt vanvettiga för inte länge sedan när det gäller
              vapeninköp och beställningar från den svenska militärindustrin.
              Och i dag står vi där och måste betala och fortsätta att producera
              fast ingen behöver materielen. Vi har andra saker som vi behöver
              betala. Jag tycker att vi nu måste inrikta detta arbete på att
              omförhandla mycket av det som tidigare är beställt.
            </seg>
            <seg n="b7c5a8a9">
              Det finns en annan fråga som jag vill ta upp med Göran Persson.
              Den handlar om den diskussion som regeringen har initierat när
              det gäller författningen och vallagen. Jag är uppriktigt sagt
              förvånad och besviken över den inriktning som statsministern och
              Pär Nuder verkar ha på detta arbete. Det bygger inte på att stärka
              demokratin, utan det verkar handla om att stärka och garantera
              Socialdemokraternas rätt att styra det här landet oavsett om de
              har en majoritet bakom sig eller inte. Är det verkligen allvar
              att det är den inriktningen som Göran Persson vill att vallagen
              och det politiska systemet ska ha i framtiden, att varje röst
              inte ska vara värd lika mycket?
            </seg>
          </u>
          <note type="speaker" n="19740741">
            Anf. 23 Statsminister GÖRAN PERSSON (s) replik:
          </note>
          <u who="goran_persson_1a0593" xml:id="i-ef327535c31f19a3-11" n="9ab10914">
            <seg n="df340801">
              Herr talman! Det vore oss helt främmande att vi skulle göra skillnad
              på röster. Vi har en långt driven proportionalitet i det svenska
              valsystemet, visserligen med en spärr som ska se till att den
              här kammaren inte sönderfaller i en lång rad olika fraktioner
              med en massa små partier som gör det omöjligt att ta ansvar för
              landet. Det är en ständig avvägning var spärren ska ligga och
              hur långt proportionaliteten ska drivas. I det ena fallet är det
              fråga om en ideal demokratisk representation, och i det andra
              fallet är det fråga om kravet på att åstadkomma något så när regeringsdugliga
              majoriteter. Det är en målkonflikt som vi brottas med i Sveriges
              riksdag och som nästan alla parlament brottas med. Och det skadar
              inte att denna målkonflikt diskuteras i en utredning.
            </seg>
            <seg n="ce103969">
              När Peter Eriksson tar upp författningsfrågorna skulle det vara
              intressant för mig att ställa en fråga. Peter Eriksson har den
              unika situationen att han är både kommunalråd, riksdagsledamot
              och partiledare, visserligen förklädd till språkrör. Men ett väsentligt
              inslag i Miljöpartiets ansträngningar är att öka antalet folkomröstningar,
              och inte minst de kommunala. Då har vi följt utvecklingen i Kalix
              kommun där det uppenbarligen finns människor som vill ha en kommunal
              folkomröstning om några frågeställningar. Om det är så viktigt,
              Peter Eriksson, att på nationell nivå introducera möjligheten
              till fler kommunala folkomröstningar, varför genomför du då inte
              folkomröstningar i den kommun där du själv leder verksamheten?
              Det skulle vara intressant att höra.
            </seg>
          </u>
          <note type="speaker" n="fed3d24b">
            Anf. 24 PETER ERIKSSON (mp) replik:
          </note>
          <u who="peter_eriksson_a7c2c7" xml:id="i-0f94a1277170d19b-1" n="cc3ca12e">
            <seg n="0fda821b">
              Herr talman! Jag diskuterar gärna kommunalpolitik med Göran Persson.
              Jag är glad över att vi faktiskt har kommit överens om lite mer
              resurser till kommunerna. Jag tror att det är viktigt för den
              svenska offentligheten för att inte ännu mer öka arbetslösheten.
            </seg>
            <seg n="acb59b3c">
              När det gäller folkomröstningar är jag den förste att tillskynda
              att vi behöver fler folkomröstningar i Sverige. Vi har haft ett
              antal folkomröstningar i min hemkommun Kalix under de senaste
              åren, men vi har också haft modet att säga nej i ett avseende,
              därför att vad vi är ute efter och vad jag vill är inte att i
              varje läge låta alla beslut vara föremål för direkt demokrati
              genom folkomröstningar. Vi måste skapa ett regelsystem kring detta
              som är vettigt. Och det är det som jag tycker att riksdagen har
              krävt av regeringen och begärt att få men som regeringen nu obstruerar
              och inte vill lämna tillbaka förslag på hur ett system ska se
              ut där människor faktiskt har möjlighet att begära att få folkomröstningar
              i viktiga frågor. Det är en del av det som jag tycker att vi måste
              få till för att få ett system i Sverige med mer av demokrati,
              där människor har mer möjligheter att påverka och inte ett system
              med mindre proportionalitet och mindre möjligheter att känna sig
              representativa. Vi ska vara stolta i Sverige över att vi har ett
              av världens högsta valdeltagande. Det bygger på att människor
              känner att de har möjlighet att välja något som de är representerade
              av. I USA bryr sig kanske bara hälften av befolkningen om att
              gå till valurnorna på grund av att man inte känner sig representerad
              av dem som står till buds.
            </seg>
            <seg n="f6176c4e">
              Jag hoppas verkligen att vi inte behöver ha en långvarig diskussion
              i Sverige om att socialdemokratin vill införa ett system som innebär
              mindre möjligheter för människor att påverka.
            </seg>
          </u>
          <note type="speaker" n="90e4cb73">
            Anf. 25 Statsminister GÖRAN PERSSON (s) replik:
          </note>
          <u who="goran_persson_1a0593" xml:id="i-ef327535c31f19a3-12" n="9ab10914">
            <seg n="ce4997c2">
              Herr talman! Det är definitivt inte vår uppfattning och inget
              annat partis heller i denna kammare, utan vi sliter alla med balansen
              proportionalitetregeringsdugliga majoriteter; det är vad det handlar
              om. Men jag var lite provokativ gentemot Peter Eriksson. Det parti
              som han representerar är ju folkomröstningarnas lovsjungare nummer
              ett i kammaren. När det ska vidgas till att alltfler frågor tas
              till folkomröstning blir det ganska intressant att se hur praktiken
              fungerar i den kommun där Peter Eriksson själv har ansvaret mer
              än någon annanstans. Det var trots allt över tusen kalixbor som
              ville ha en folkomröstning men som inte fick det över 5 % av dem
              som var röstberättigade.
            </seg>
            <seg n="815f3602">
              Sedan har vi författningsfrågorna stora politiska frågor. För
              min del är det viktigt att hela tiden sträva efter en sådan förändring,
              förnyelse, av författningen att vi håller uppe ett högt valdeltagande,
              att människor upplever att det är meningsfullt och engagerar att
              gå och rösta. Utan ett högt valdeltagande inga möjligheter att
              ha en hög beskattning. Utan en hög beskattning inga möjligheter
              att ha en stor gemensam sektor; det hänger ihop.
            </seg>
            <seg n="50700bd3">
              Vi har sett väldigt många länder som exempelvis har skilt valdagarna
              åt och lagt en kommunal valdag ena året och en dag för val till
              riksdagen, parlamentet, två år senare. De har fått ett fallande
              valdeltagande och har därmed öppnat upp för skatterevolter. Ska
              vi ha en stor omfördelning med hjälp av demokratiska beslut krävs
              det också en stor legitimitet hos de demokratiska organ som tar
              besluten. Det i sin tur är beroende av ett högt valdeltagande.
              Så ser vårt resonemang ut och därför kommer vi att gå in i de
              här samtalen med den utgångspunkten. Att vi sedan också är anhängare
              av starka regeringar tror jag ingen behöver sväva i tvivelsmål
              om. Men beskriv inte det som att det skulle vara ett demokratiskt
              svaghetstecken, för det är det verkligen inte!
            </seg>
          </u>
          <note type="speaker" n="8e2a7024">
            Anf. 26 FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-7458749ba113690e-2" n="c4677a9f">
            <seg n="561a0036">
              Herr talman! Jag gav mig in i politiken därför att jag kände
              ett varmt engagemang för människor, och jag sökte mig till ett
              parti som alltid tar sin utgångspunkt just i människors rätt att
              växa som fria individer som älskar friheten.
            </seg>
            <seg n="e2b754d3">
              Jag är politiskt aktiv i ett land som är väldigt speciellt till
              sin karaktär. Det kan finnas anledning att påminna om det nu när
              vi har lyssnat på Göran Perssons för ovanlighetens skull kanske
              till och med rätt mörka bild av det Sverige som vi alla lever
              i. Vi har ju haft ett unikt långt maktinnehav av det socialdemokratiska
              partiet. Om ingenting händer kommer Socialdemokraterna vid nästa
              val, år 2006, att ha regerat Sverige under 65 av de senaste 74
              åren.
            </seg>
            <seg n="93c95a8c">
              Den som lyssnar till Göran Persson frågar sig kanske: Vem bär
              ansvaret för allt detta? Hur har det kommit att bli på det här
              viset?
            </seg>
            <seg n="4e7c327e">
              På samma sätt som Göran Persson vill också jag teckna tre farhågor,
              bilder av Sverige, som jag upplever i dag och som utgår från människor
              jag träffat och från hur människor beskriver Sverige. Naturligtvis
              indikeras också en ambition att göra någonting annorlunda när
              det gäller dessa tre saker.
            </seg>
            <seg n="f5bb9f37">
              Min första observation gäller att vi har ett Sverige som stelnar
              i sina former. Det har inte alltid varit så. Men nu syns det ganska
              tydligt i vårt sätt att bo och i de möjligheter som människor
              har att förändra sin situation. Vi har ett Sverige där den som
              föds fattig riskerar att förbli fattig och får barn som har det
              ganska dåligt ställt. Vi har ett Sverige där den som föds rik
              för det mesta förblir rik och dessutom har barn som förmodligen
              får det bättre än andra.
            </seg>
            <seg n="a918adcc">
              Som parti tycker vi inte att lösningen på det är att ropa på
              att göra dem som har lite mer fattigare. Inte heller tycker vi
              att lösningen ligger i att göra alla bidragsberoende därför att
              det möjligen gör att några klarar livhanken. Men det sker till
              priset av möjligheten att styra över sitt eget öde.
            </seg>
            <seg n="587fb4a6">
              Jag tycker att det är lite märkligt att vi har ett land där 80
              % av dem som har förmögenhet har det i form av ärvd förmögenhet
              och där 92 % av socialbidragstagarna har utländsk bakgrund. Det
              är det Sverige vi har efter 65 års socialdemokratiskt maktinnehav.
            </seg>
            <seg n="f9f2dc32">
              Sanningen är att det lönar sig för dåligt att anstränga sig och
              att sträva efter att förändra sin egen tillvaro. Det är därför
              som Sverige stelnar.
            </seg>
            <seg n="7ce2b58d">
              Det handlar om ordet marginaleffekt som verkligen inte är det
              roligaste politiska ordet men som indikerar någonting väldigt
              viktigt. Det handlar om vad jag får kvar när jag har ansträngt
              mig lite extra. Och det handlar inte bara om skatt, utan där marginaleffekten
              verkligen spelar roll är bland människor som tjänar mindre. För
              ensamstående kvinnor och dem som har kommit till Sverige från
              andra länder handlar marginaleffekten om kombinationen av hur
              svenska bidrags- och skatteregler fungerar. Det är det som gör
              att en ihoparbetad hundralapp förvandlas för mig till de två 20-lappar
              som blir kvar när skatterna och bidragen förändrats efter de regelsystem
              som finns i Sverige.
            </seg>
            <seg n="dc26e6c9">
              När Göran Persson här talar om några skattesänkningar som är
              viktiga och som ska finansieras och om sista delen av de egenavgifter
              som vi så många gånger hört att vi ska kompenseras för är det
              läge att också påminna om att vi just har upplevt de största skattehöjningarna
              på 25 år i kommunerna i Sverige. 100 kommuner har höjt skatten
              en politik som huvudsakligen förstärker resultatet av marginaleffekten:
              Människor, de som tjänar allra minst, sitter fast i beroende.
            </seg>
            <seg n="803fdbd4">
              I valet 2006 kommer Moderaterna att begära väljarnas stöd för
              att öppna upp Sverige så att man kan växa genom eget arbete. Vi
              utlovar inte mer i bidrag men vi lovar att utforma verktyg som
              gör den sociala resa möjlig igen som Sverige en gång hade öppenhet
              för.
            </seg>
            <seg n="bef7238e">
              Min andra observation är att Sverige blir allt sämre på att skilja
              på vad som är rätt och fel. Här vill jag, precis som Göran Persson,
              rikta mig till Alf Svensson. När jag en gång slutar här skulle
              jag nämligen vilja bli hågkommen för att ha förändrat politiken
              och det sätt på vilket debatten förs i Sverige. Det tycker jag
              att Alf Svensson under sin tid har gjort just när det gäller frågor
              om rätt och fel. Det har hetat etikfrågor men i grunden handlar
              det just om vad som är rätt och vad som är fel. Vad bygger vårt
              samhälle i form av normer och värderingar?
            </seg>
            <seg n="b47a2006">
              Jag tycker att Alf Svensson ska ha en hedersbetygelse för att
              ha fört in detta i svensk debatt och för att ha påverkat hela
              det politiska Sverige, också mitt parti. Jag hoppas att det också
              i framtiden ska synas att vi fortsätter i den anda som Alf Svensson
              verkat i.
            </seg>
            <seg n="b6ce7812">
              Man kan ta fler exempel på detta med att vi dåligt skiljer på
              rätt och fel. Det kan handla om att bara nämna ord som Skandia,
              Systembolaget och Vin &amp; Sprit. Alla vet vi precis vad som åsyftas
              att roffa åt sig på ett sätt som det inte är tänkt, att få ersättningar
              som inte står i proportion till och är rimliga i förhållande till
              arbetsinsatsen. Det är ju det som är skillnaden mellan rätt och
              fel och som irriterar så många i Sverige.
            </seg>
            <seg n="446bbb38">
              Jag kan nämna sådana saker som svartjobb, civil olydnad, skatteflykt
              och bidragsutnyttjande. Lite grann är det på samma tema. Det är
              de som misstror andra och system som tar sig rätten att leva efter
              egna regler, andra regler än de som vi gemensamt har beslutat.
              Det indikerar ett samhälle som inte längre tydligt skiljer på
              rätt och fel.
            </seg>
            <seg n="226b739a">
              Det handlar om brott i Sverige som inte beivras utan som blir
              försäkringsärenden.
            </seg>
            <seg n="957a5843">
              Det handlar om en polis som när den inte kommer då vardagsbrotten
              kallar upplevs godtyckligt slå ned på vissa brott. Sedan får vi
              en diskussion om varför just det, när man aldrig får hjälp i den
              stora mängden brott runtom i Sverige.
            </seg>
            <seg n="b5e3f5ec">
              Det handlar om våra fängelser. Mina vänner, vad är det för fel
              på Sveriges fängelser? Det är så otroligt svårt att komma in,
              och det är lätt att komma ut.
            </seg>
            <seg n="ab6a0ecd">
              Jag har en väldigt djup känsla av att medborgarna tycker att
              det borde vara precis tvärtom.
            </seg>
            <seg n="082903b1">
              Ett annat samhälle avtecknar sig i förlängningen av detta med
              rätt och fel. Det hörs om man lyssnar till ungdomar som misstror
              vuxenvärld och rättsväsende. Ni lyssnar inte på oss, säger de.
              När inte regler gäller, när inte rätt och fel är tydligt blir
              ett annat samhälle möjligt. Den starkes rätt tar över, och det
              handlar om kontakter och beskydd. Lyssna på våra unga! Det hörs
              väldigt tydligt. Men det syns också i vuxenvärldens beteenden,
              och det syns i alla exempel som jag nu har nämnt.
            </seg>
            <seg n="a756bc31">
              Vid valet 2006 tänker Moderaterna söka stöd för en politik som
              återför oss till vad som är rätt och fel. Det finns verkligen
              ingen enkel lösning på detta. Det finns ingen snabb väg. Det räcker
              inte med fler poliser. Det handlar väldigt mycket om rättsväsende
              och om rättsfrågor, men det är mycket bredare än så. Det handlar
              om ett samhälle som tar på sig att återigen utgå ifrån just vad
              som är rätt och fel.
            </seg>
            <seg n="581aeeee">
              För det tredje uppmuntrar inte Sverige tillräckligt till kunskapstörst.
              När man rör sig i skolor heter det ibland att ungdomar återigen
              tycker att det är fint att vara duktig i skolan. Det är faktiskt
              ett av de bästa besked som vi kan få. Men det är inte det enda
              beskedet som vi får från den svenska skolan. Det är alldeles tydligt
              att väldigt många elever upp till en fjärdedel lämnar vår svenska
              skola utan fullständiga betyg efter genomgången grundskola.
            </seg>
            <seg n="fbfc4557">
              Det är väldigt tydligt att våra tonåringar taktiserar i sina
              val i gymnasiet och för resonemang som mer verkar utgå ifrån vad
              som är rätt här och nu snarare än längtan efter kunskaper och
              grund för ett självständigt liv som vuxna i Sverige under de många
              år som är kvar och som man inte tror ska komma när man själv är
              tonåring.
            </seg>
            <seg n="4f1ecef3">
              Vi har anledning att ställa oss frågan varför vi inte tillräckligt
              mycket uppmuntrar denna kunskapstörst. Hur ska vi få in känslan
              hos våra unga att det är precis lika eftersträvansvärt att börja
              utvecklingen mot att bli nobelpristagare som att bli den som efterträder
              Foppa Forsberg i Colorado, därför att det är så våra ungdomar
              ser det. De vet vad som uppskattas, uppmuntras och lyfts fram,
              men det har alldeles för lite varit kunskapslängtan, att lära
              sig mer och att utvecklas.
            </seg>
            <seg n="de85a0ea">
              För Moderaterna som är ett parti som tror på frihet baserad på
              självständiga individer är detta en absolut grundläggande fråga
              för den egna utvecklingen. Kunskapslängtan, att skapa verktygen
              som formar det självständiga livet är det vi vill se.
            </seg>
            <seg n="d2f69a13">
              Vid valet 2006 kommer Moderaterna att begära stöd för en politik
              som uppmuntrar kunskapstörst. Jag tror att det handlar om att
              tydliggöra kunskapsuppdrag i skola och i högre utbildning. Det
              kommer säkert att handla om att möjliggöra mindre klasstorlek
              på sina håll i Sverige. Det handlar om lärarna ska vara bra och
              att vi ska ha ett tydligt betygssystem som uppmuntrar till just
              denna kunskapstörst.
            </seg>
            <seg n="c2059a3c">
              Det här är det Sverige jag känner. Jag skulle naturligtvis kunna
              prata om väldigt mycket annat, om ett Sverige som riskerar att
              stelna, som inte skiljer på rätt och fel och som inte tillräckligt
              uppmuntrar kunskapstörst. Det är tre väsentliga uppgifter för
              mig, för oppositionen att utmana och begära stöd för förändring.
              Senast 2006 kommer vi att begära det mandatet. Tack ska ni ha!
            </seg>
          </u>
          <note type="speaker" n="5b81ab03">
            Anf. 27 Statsminister GÖRAN PERSSON (s) replik:
          </note>
          <u who="goran_persson_1a0593" xml:id="i-ef327535c31f19a3-13" n="9ab10914">
            <seg n="9cdf4ce4">
              Herr talman! Det var en i allra högsta grad luddig programförklaring.
              Det är lätt att hålla med om det mesta. Det blir svårare när man
              läser Moderaternas motioner och tittar på vad de har föreslagit.
              Fredrik Reinfeldt talar om vikten av att öka friheten. Sedan talar
              han om hur människorna låses fast i fattigdom. Tittar man sedan
              på motionerna och deras yrkanden handlar det om att fördyra läkemedel,
              försämra för dem som är arbetslösa och se till att bostadsbidragen
              blir mindre värda.
            </seg>
            <seg n="76d34a1f">
              På vilket sätt ökar den typen av politik vanliga människors frihet,
              Fredrik Reinfeldt?
            </seg>
          </u>
          <note type="speaker" n="cea46e26">
            Anf. 28 FREDRIK REINFELDT (m) replik:
          </note>
          <u who="fredrik_reinfeldt_3cbc0d" xml:id="i-7458749ba113690e-3" n="c4677a9f">
            <seg n="59b99abf">
              Herr talman! Jag läser överallt att Göran Persson är så himla
              glad nuförtiden, men se i dag har han inte varit någon muntergök
              direkt. Det kanske har sin förklaring.
            </seg>
            <seg n="4c9c105c">
              Jag tycker nog att jag fullföljer en ganska god tradition i Sverige
              om en tänkt arbetslinje. Vad är det som är viktigast? Jo, det
              är att det ska löna sig att arbeta. Det ger grund för välstånd,
              och det är det som har byggt Sverige rikt. Det är så vi måste
              utveckla vårt Sverige i framtiden.
            </seg>
            <seg n="046fd9b7">
              Det är riktigt att Moderaterna föreslår en del minskningar av
              ersättningsnivåer och indragningar av bidrag. Det gör vi just
              för att möjliggöra en arbetslinje som gör en tydlig skillnad mellan
              att leva på bidrag och att arbeta. Arbete är grund för självständighet
              i framtiden.
            </seg>
            <seg n="d86e069d">
              Det är så vi har format våra förslag och som vi kommer att forma
              våra förslag i vår fortsatta omläggning av den ekonomiska politiken
              inför 2006.
            </seg>
          </u>
          <note type="speaker" n="534c1169">
            Anf. 29 Statsminister GÖRAN PERSSON (s) replik:
          </note>
          <u who="goran_persson_1a0593" xml:id="i-ef327535c31f19a3-14" n="9ab10914">
            <seg n="14e171f6">
              Herr talman! Nog är jag glad nuförtiden, men inte beror det på
              den nya moderatledaren, det kan jag säga.
            </seg>
            <seg n="b5e957d5">
              Det är en märklig filosofi att människor med små ekonomiska inkomster
              jobbar hårdare men får det sämre. Samtidigt pratar man om vikten
              av att reducera marginaleffekterna, som ju oftast rör sig om insatser
              för att de som har det bättre ska få det ännu bättre. Det är den
              här klassiska moderatpolitiken som jag tycker att Fredrik Reinfeldt
              kunde tala om och beskriva i stället för att fly bort från debatten
              som han nu gör. Det kommer inte att gå. Jag tänker fortsätta att
              fråga om det här.
            </seg>
            <seg n="cbdbfd04">
              Varför är det så att de som är fattiga och har det svårt ska
              få det ännu sämre för att de ska jobba hårdare? Varför är det
              så att de som har det bra ställt ska få det ännu bättre för att
              de ska jobba hårdare?
            </seg>
          </u>
          <note type="speaker" n="d5943bd8">
            Anf. 30 FREDRIK REINFELDT (m) replik:
          </note>
          <u who="fredrik_reinfeldt_3cbc0d" xml:id="i-7458749ba113690e-4" n="c4677a9f">
            <seg n="4bc05ff0">
              Herr talman! Om vi är inne på temat lova att fortsätta att ställa
              frågor kan jag också utlova att jag tänker återkomma till att
              rikta frågor om vilket ansvar som Socialdemokraterna och statsministern
              bär för den helt korrekta eländesbeskrivning som var Göran Perssons
              ingång till dagens partiledardebatt.
            </seg>
            <seg n="f247d7da">
              Jag tror inte att nyckeln är formuleringen att man jobbar hårdare
              om man får det sämre. Jag tycker att man ska ta lite mer seriöst
              på den här frågan. När man går in och tittar på det som jag kallar
              för marginaleffekter är det påtagligt hur bidrags- och skattesystem
              i dag samverkar för att låsa fast människor, väldigt ofta ensamstående
              kvinnor med barn. De får så oerhört lite kvar på marginalen av
              att jobba extra. Att skaffa barnvaktshjälp eller ta hjälp av någon
              annan för att få lite mer tid för att jobba i syfte att få lite
              mer över lönar sig väldigt dåligt i Sverige. Det är en kombination
              av skatteregler, av maxtaxeregler, av underhållsstödsbidrag och
              bostadsbidrag som ger den här effekten.
            </seg>
            <seg n="f889b9c2">
              Det handlar inte om att få det sämre och därmed jobba hårdare,
              utan det handlar om att erkänna att det i dag lönar sig för lite
              att arbeta, vilket lägger grund för just det som är det allvarliga,
              att man inte längre kan förändra sin egen tillvaro. Det är en
              otroligt grundläggande känsla som man måste artikulera i svensk
              politik.
            </seg>
            <seg n="06913454">
              Låt inte människorna bli maktlösa i Bidrags-Sverige! Låt dem
              få möjlighet att påverka sin egen tillvaro!
            </seg>
          </u>
          <note type="speaker" n="eb89617b">
            Anf. 31 INGRID BURMAN (v) replik:
          </note>
          <u who="ingrid_burman_114164" xml:id="i-0e71e84804c4fc60-2" n="3f0836ed">
            <seg n="b113f527">
              Herr talman! Det var ett intressant inlägg som Fredrik Reinfeldt
              höll. Det reser också några frågor.
            </seg>
            <seg n="e97f0a23">
              Vi ska skapa ett samhälle där vi vet vad som är rätt och vad
              som är fel. Min fråga är: Vem ska definiera vad som är rätt och
              fel? Jag vill också ha ett samhälle där vi vet vad som är rätt
              och fel, men frågan är hur vi definierar det.
            </seg>
            <seg n="e62489b7">
              Diskussionen om marginaleffekter och bidragsberoende avslöjar
              ett vuxenperspektiv. Jag refererar till Rädda Barnen. 262 000
              barn lever i relativ fattigdom. Har samhället något som helst
              ansvar att skapa sådana förutsättningar att alla barn slipper
              detta? Har vi ett ansvar att se till att det finns ekonomiska
              förutsättningar för dessa barn?
            </seg>
            <seg n="ee10bd4d">
              Eller ska vi säga: Nej, det går inte. Då uppstår det marginaleffekter.
              Och det går inte, för då blir folk bidragsberoende. Under tiden
              framlever alla dessa barn i vissa grupper hela sin barndom i detta.
            </seg>
            <seg n="9afdddaf">
              Har vi inte ett ansvar att se till att det finns förutsättningar
              för att dessa barn inte döms till utanförskap?
            </seg>
            <seg n="57b6d789">
              Sedan talar Fredrik Reinfeldt om verktyg när det gäller att öka
              tillväxten. Det tycker också Vänsterpartiet att vi behöver. Ett
              verktyg är ränte- och penningpolitiken. I dag är den utlagd till
              Riksbanken. Vi har varit kritiska mot detta, men vi har accepterat
              ordningen. I dag säger alltfler bedömare att Riksbanken behöver
              sänka räntan. Vi delar den uppfattningen. Anser också Fredrik
              Reinfeldt att det är ett viktigt verktyg för att öka tillväxten
              i samhället att Riksbanken nu fattar beslut om att sänka räntan?
            </seg>
          </u>
          <note type="speaker" n="7237bee1">
            Anf. 32 FREDRIK REINFELDT (m) replik:
          </note>
          <u who="fredrik_reinfeldt_3cbc0d" xml:id="i-7458749ba113690e-5" n="c4677a9f">
            <seg n="ac46eb7b">
              Herr talman! Räntan sätts ju för att man ska möta ett inflationsmål.
              Om Ingrid Burman är bekymrad över tillväxten finns det väldigt
              mycket kvar som vi kan göra här i riksdagen för att just lägga
              en grund för att det ska löna sig bättre att arbeta och för att
              få företagen att vilja nyanställa. Det är lite märkligt att ropa
              på de instrument som andra sköter bättre än vad riksdagen gör
              och samtidigt inte göra något med alla de instrument som vi har
              här i riksdagen, allt som vi har möjlighet att påverka här.
            </seg>
            <seg n="282c7395">
              Vänsterpartiet har ju, möjligen i konkurrens med Miljöpartiet,
              varit snabbast att uppmuntra till fenomen som civil olydnad, det
              vill säga att den del av lagstiftningen som du inte gillar kan
              du passa på att inte följa. Det går ju bra så länge det handlar
              om några få. Men när det växer ut och blir ett spritt fenomen
              i samhället blir det kaos. Alla sätter sig själva över den del
              av lagstiftningen som inte passar just dem.
            </seg>
            <seg n="b280b9d2">
              Därför är svaret till Ingrid Burman: Låt oss åtminstone lägga
              en grund genom att markera att de lagar som i demokratisk ordning
              beslutas här i riksdagen gäller lika för alla i hela Sverige dygnet
              runt var man än bor. Den som hävdar att det är ett faktum i Sverige
              i dag har varit här inne för mycket och där ute för lite.
            </seg>
          </u>
          <note type="speaker" n="96b57011">
            Anf. 33 INGRID BURMAN (v) replik:
          </note>
          <u who="ingrid_burman_114164" xml:id="i-0e71e84804c4fc60-3" n="3f0836ed">
            <seg n="f3b2f6fa">
              Herr talman! Jag ska fasta på en sak i Fredrik Reinfeldts svar
              till mig. Det är det här med civil olydnad och att respektera
              lagar som gäller för alla.
            </seg>
            <seg n="6c85f878">
              Vi har just haft incidenten på Historiska museet, där Israels
              ambassadör har tagit sig rätten att sabotera ett konstverk och
              där också Fredrik Reinfeldts partikamrat har gått ut i en stor
              artikel och sagt att detta är rimligt och kanske till och med
              rätt, jag minns inte artikelns innehåll.
            </seg>
            <seg n="3a630556">
              Om nu lagarna gäller lika för alla, vilket Vänsterpartiet tycker,
              är min fråga till Fredrik Reinfeldt: Hur ser Fredrik Reinfeldt
              på yttrandefriheten? Har Fredrik Reinfeldt samma uppfattning som
              den som Gunnar Hökmark redovisade i en Expressenartikel?
            </seg>
          </u>
          <note type="speaker" n="e84fe3a1">
            Anf. 34 FREDRIK REINFELDT (m) replik:
          </note>
          <u who="fredrik_reinfeldt_3cbc0d" xml:id="i-7458749ba113690e-6" n="c4677a9f">
            <seg n="c0f29539">
              Herr talman! Lagar och regler gäller lika för alla, så ock ambassadörer.
              Det var det besked som också Gunnar Hökmark gav. Det är inte acceptabelt,
              precis som Ingrid Burman konstaterade, att ge sig på den fria
              konsten och därmed yttrandefriheten. Vi uttryckte snarare dock
              en förståelse för den upprördhet som kan följa av en installation
              som uppfattas lägga sig i en konflikt som är mycket känslig i
              Israel. Det är väl mer det som jag, och kanske också Gunnar Hökmark
              och andra här i kammaren, har försökt göra mig till tolk för.
            </seg>
          </u>
          <note type="speaker" n="921adb68">
            Anf. 35 PETER ERIKSSON (mp) replik:
          </note>
          <u who="peter_eriksson_a7c2c7" xml:id="i-0f94a1277170d19b-2" n="cc3ca12e">
            <seg n="0531494c">
              Herr talman! Jag lyssnade spänt på vår nya moderatledares första
              debattinlägg härifrån talarstolen. Jag tog det som givet att han
              skulle prata om rättsfrågor. Det finns ju sedan länge ett mångomvittnat
              engagemang för de frågorna. Jag måste säga att jag håller med
              på ett område, och jag hoppas att också Moderaterna tycker att
              det är ett viktigt område. Det är oron över det ökade antalet
              vapen, illegala vapen, i vardagsmiljö. Det är ett område som jag
              tycker att vi faktiskt måste agera mycket kraftfullare på än vad
              som har gjorts hittills i Sverige.
            </seg>
            <seg n="b4e26ce0">
              Det är ett område där våldet ökar, där brotten ökar. Vi vet att
              vi till exempel i krogmiljö bara den senaste månaden har haft
              fyra dörrvakter som har blivit beskjutna. Det är inte rimligt.
              Vi måste göra betydligt mer för att få bort de illegala vapnen
              runtom i vardagsmiljöerna, bland ungdomar, bland kriminella, på
              gatorna, i krogmiljöerna.
            </seg>
            <seg n="356cbd6b">
              Jag undrar om Moderaterna är intresserade av att vi försöker
              få fram ett program, en politik, här i riksdagen med en bred majoritet
              för att verkligen få en förändring på det här området. Det är
              det som i grunden skapar ett tryggt och gott samhälle, att man
              känner sig trygg och vet att man inte ska behöva möta andra på
              stan som är beväpnande. Det skapar ett samhälle med rädsla, ett
              samhälle som ingen av oss vill ha.
            </seg>
          </u>
          <note type="speaker" n="0d2ef712">
            Anf. 36 FREDRIK REINFELDT (m) replik:
          </note>
          <u who="fredrik_reinfeldt_3cbc0d" xml:id="i-7458749ba113690e-7" n="c4677a9f">
            <seg n="bc30666e">
              Herr talman! Om min beskrivning av ett Sverige som stelnar är
              korrekt betyder det att utanförskap kommer med födseln för väldigt
              många. De möjligheter som kan stå öppna för många är för en hel
              del i Sverige stängda redan från start. I en hel del av våra bostadsmiljöer
              runtom i Sverige finns ingen framtidstro som bygger på det här
              grundläggande att om jag sköter mig och förkovrar mig får jag
              ett gott liv.
            </seg>
            <seg n="abd8f4f8">
              I den typen av miljöer gror lätt idén att man ska bli stor och
              framgångsrik på något annat sätt. När alla andra dörrar är stängda
              finns kriminaliteten för många som ett erbjudande, dygnetruntöppet,
              som skapar respekt och gör en själv till någon i andras ögon.
              I den typen av miljöer förflyttas snabbt vad som är rätt och fel.
              I den typen av miljöer handlar det just om att vara farligast.
              Förr var det kanske den som var starkast när man slogs. Sedan
              var det den som hade mest knivar. I dag är det väldigt ofta den
              som är bäst beväpnad. Det får vi nu se effekter av. I krogmiljö
              runtom i Sverige ser vi det i form av en allt bättre organiserad
              kriminell verksamhet.
            </seg>
            <seg n="37c40a7e">
              Moderaterna har alltid, det tror jag att Peter Eriksson vet,
              stått redo att medverka till en politik som får stopp på den här
              utvecklingen, som skärper vapenlagstiftningen, som ser till att
              lagar och regler används så att vi får ett tryggare Sverige. Om
              insikten att det nu är dags att göra något åt det här sprider
              sig i ljuset av de växande problemen är det alldeles utmärkt.
              Jag tror att väljarna som sitter där ute väntar på att det politiska
              systemet vaknar inför de problem som den växande brottsligheten
              i Sverige faktiskt medför.
            </seg>
          </u>
          <note type="speaker" n="5089505f">
            Anf. 37 PETER ERIKSSON (mp) replik:
          </note>
          <u who="peter_eriksson_a7c2c7" xml:id="i-0f94a1277170d19b-3" n="cc3ca12e">
            <seg n="fc4cf0cb">
              Herr talman! Det är bra. Vi verkar vara överens om att det här
              med det ökade antalet vapen, illegala vapen, livsfarliga, dödliga
              vapen, är ett mycket allvarligt problem som växer i Sverige. Jag
              tycker att det är bra om vi också är överens om att det går att
              göra saker. Det går att skärpa straffen, men jag tycker kanske
              inte att det är det allra viktigaste. Det går att göra det svårare
              att ta in illegala vapen i Sverige. Det går att minska antalet
              vapen på skolorna, bland ungdomar och i krogmiljöerna. Det går
              att göra väldigt mycket, tror jag. Jag tar gärna initiativ till
              ett brett program på det här området. Jag tycker att det är bra
              om vi kan få ett brett stöd också inom borgerligheten och Moderaterna
              för en sådan sak.
            </seg>
          </u>
          <note type="speaker" n="0c3e38e9">
            Anf. 38 FREDRIK REINFELDT (m) replik:
          </note>
          <u who="fredrik_reinfeldt_3cbc0d" xml:id="i-7458749ba113690e-8" n="c4677a9f">
            <seg n="cba154ab">
              Herr talman! Jag vill visa stor tacksamhet för att Peter Eriksson
              tar upp den här frågan. Jag ser ett problem för Miljöpartiet om
              man ska tala om trovärdighet för en kort sekund. Det är att vi
              alla vet att ett av de snabbast växande områdena för samarbete
              inom Europeiska unionen är just detta. Vi har inte längre nationellt
              isolerade och avgränsade problem med vapen. Det indikerar också
              Peter Eriksson i sin replik.
            </seg>
            <seg n="0eb99d1a">
              Då får ni återigen problemet att ni inte tycker om det där samarbetet
              som möjligen kan lösa det problem du har tagit upp.
            </seg>
            <seg n="8521dd02">
              Jag tror att en av de frågor vi moderater kommer att uppmärksamma
              i valet till Europaparlamentet den 13 juni är att använda EU för
              just det som EU verkligen kan göra något åt. En av de saker EU
              verkligen kan göra är att agera mot den organiserade brottsligheten,
              som inte längre känner några gränser och som, mycket riktigt Peter
              Eriksson, bland annat leder till införsel av vapen i Sverige.
            </seg>
          </u>
          <note type="speaker" n="d4361b25">
            Anf. 39 LARS LEIJONBORG (fp):
          </note>
          <u who="lars_leijonborg_b0c418" xml:id="i-62abd3ae0aa0d66c-2" n="92f8340b">
            <seg n="80cc0960">
              Herr talman! Nu är det 2004, och nu har det gått tio år sedan
              Socialdemokraterna återkom till makten.
            </seg>
            <seg n="0425e9ef">
              Fler och fler upptäcker de problem som följer med det långa maktinnehavet:
              maktens arrogans, tendenserna att gynna sina egna, viljan att
              sträcka ut sina tentakler långt utanför den politiska sfären för
              att cementera sitt maktinnehav, förvaltningen, facket, medierna.
            </seg>
            <seg n="e25b5b63">
              I går offentliggjorde TV-Aktuellt en sammanställning av personer
              med partibakgrund inom högskolestyrelser. Regeringens sätt att
              använda utnämningsmakten har än en gång missbrukats så att ett
              parti som har mindre än 40 % av väljarna bakom sig har fått över
              80 % av dessa platser. Liknande exempel finns från andra områden.
            </seg>
            <seg n="af7de8ff">
              LO-ordföranden hånar tjänstemannarörelsen TCO för att den inte
              har samma politiska inflytande, för att den inte har blivit en
              del av socialdemokratin så som LO har blivit.
            </seg>
            <seg n="30d6147a">
              Nu ska till och med författningen göras om för att Socialdemokraternas
              makt ska cementeras med armerad betong. Miljöpartiet ska straffas
              för att partiet inte är lika lydigt som Vänsterpartiet. Partiet
              ska inte bara stängas ute från regeringen utan helst också från
              riksdagen.
            </seg>
            <seg n="97108aad">
              Jag tycker att det är bra att Peter Eriksson har tagit upp och
              därmed markerat att det säkert finns en majoritet här i riksdagen
              som inte är beredd att se de här författningssamtalen som ett
              instrument för att cementera det socialdemokratiska maktinnehavet.
            </seg>
            <seg n="96339a72">
              Jag tror att dessa tendenser till maktberusning och maktmissbruk
              kommer att vara en starkt bidragande orsak till att vi faktiskt
              får maktskifte vid nästa val.
            </seg>
            <seg n="710d509d">
              Göran Perssons anförande här i dag var ju ovanligt på det sättet
              att det inte var en skönmålning. Det var tvärtom en dyster skildring
              av ett Sverige i djup långkonjunktur med växande arbetslöshet
              och med alltfler våldsbrott.
            </seg>
            <seg n="705ce3be">
              Jag tror att det är bra att vi för en gångs skull får en politisk
              diskussion här i kammaren med realistiska utgångspunkter.
            </seg>
            <seg n="a1c2f380">
              Anförandet blev sedan mer traditionellt i den meningen att det
              övergick till att ställa ut löften. Här har vi ett stort problem.
              Socialdemokratiska löften är inte längre trovärdiga. På punkt
              efter punkt ser vi att det Socialdemokraterna säger till sist
              inte har någon betydelse när man kommer ut i verkligheten.
            </seg>
            <seg n="25ec84a1">
              Jag vill komplettera skildringen av Sverige med några andra noteringar.
            </seg>
            <seg n="517e20a2">
              Malmö kommun begär att invandringen till kommunen ska stoppas
              i fem år. Det är ett dramatiskt förslag.
            </seg>
            <seg n="222a3df6">
              Vi har fått siffror om arbetslösheten. De visar att inte bara
              den totala är hög, utan att ungdomsarbetslösheten växer dramatiskt
              och att arbetslösheten bland utomnordiska invandrare nu är tre
              gånger så hög som bland befolkningen i allmänhet.
            </seg>
            <seg n="e5279a03">
              I går kom siffror om sjuktalen. Man gläder sig åt att de korta
              sjukskrivningarna börjar minska. Verkligheten är ju att det totala
              sjuktalet fortsätter att öka genom att förtidspensioneringar och
              långtidssjukskrivningar fortsätter att öka.
            </seg>
            <seg n="03676531">
              Det har förstås ett samband. Resurser som skulle behövas på annat
              håll för att bekämpa segregationen, för att bekämpa våldsbrott,
              för att bekämpa arbetslösheten går nu till att betala sjukfrånvaro.
              Den totala sjukfrånvaron kostar fyra gånger så mycket som rättsväsendet
              här i landet.
            </seg>
            <seg n="aa25233b">
              Det är därför den typ av löften som Göran Persson har kommit
              med här i dag inte längre har så stort värde. Resurser som har
              utlovats till ett område kan mycket väl komma att behövas för
              att betala den ökande frånvaron.
            </seg>
            <seg n="111580bc">
              Det måste till nya grepp och nya tag.
            </seg>
            <seg n="26b971fa">
              Apropå löftesbrott skulle jag vilja fråga om en sak som hände
              här i kammaren den 25 september; det är snart fyra månader sedan.
            </seg>
            <seg n="7cca1813">
              Då frågade jag Göran Persson: Är det regeringens tanke att vi
              i den borgerliga oppositionen ska dras in i arbetet för att få
              bättre tillväxt i Sverige?
            </seg>
            <seg n="bc94aa45">
              Göran Persson svarade: Svaret på den frågan är ja.
            </seg>
            <seg n="9f23bde9">
              Jag fortsatte då att fråga: Hur ska det gå till? Är det vi som
              ska ta initiativet? Ska jag boka en lokal?
            </seg>
            <seg n="f66e5197">
              Då svarade Göran Persson: Nej, när det gäller lokalbokning, när
              det gäller att få fram kaffe, mineralvatten och wienerbröd så
              ordnar jag den saken.
            </seg>
            <seg n="b25008bd">
              Nu har det gått fyra månader och vi har fortfarande inte fått
              någon inbjudan. Det är typiskt. Den som inte ens klarar av att
              boka en lokal och beställa kaffe, mineralvatten och wienerbröd
              klarar inte att få fart på tillväxten i Sverige.
            </seg>
            <seg n="9d23b3b1">
              Det är patetiskt att höra socialdemokratiska företrädare som
              ropar på sänkt ränta. Det är ju den enda spak som ni har lämnat
              ifrån er och som ni inte själva kan dra i för att få fart på tillväxten.
              Den stora faran med detta tjat är ju att ni tjatar så mycket att
              Riksbankens ledning till sist säger att den måste avstå från att
              sänka räntan för att behålla sin politiska trovärdighet.
            </seg>
            <seg n="cc8bf5d5">
              Alla de andra åtgärder som ni kan vidta vidtar ni ju inte.
            </seg>
            <seg n="91fdf0b3">
              Ni skulle kunna dra i utbildningsspaken och se till att Sverige
              får ett bra lärlingssystem som man har i våra grannländer. Där
              har man mycket lägre ungdomsarbetslöshet.
            </seg>
            <seg n="ab242396">
              Ni skulle kunna dra i skattespaken och sänka skatterna för entreprenörer
              3:12-reglerna till exempel så att vi får fart på företagandet.
            </seg>
            <seg n="6dc01534">
              Ni skulle kunna göra någonting åt den orimliga beskattningen
              av tjänstesektorn.
            </seg>
            <seg n="138a8a97">
              Jag tyckte att det var så typiskt när Byggnadsarbetareförbundet
              häromdagen larmade om den höga byggarbetslösheten. Då sade Bosse
              Ringholm omedelbart att man kanske kunde tänka sig ROT-avdrag.
            </seg>
            <seg n="3858b445">
              Analysera det ur ett genderperspektiv. År efter år säger ni absolut
              nej till sådana skattesänkningar som skulle få fart på jobben
              inom hushållssektorn. Men så fort Byggnads, som till 99 % består
              av män, larmar om hög arbetslöshet är regeringen minsann redo
              att fundera på att dra i skattespaken.
            </seg>
            <seg n="3ebb301d">
              Gör något åt konkurrensspaken. Se till att karteller kriminaliseras
              så att vi får in fler aktörer på den svenska byggmarknaden och
              får en ordentlig konkurrens så att vi får fart på byggandet av
              fler billiga bostäder.
            </seg>
            <seg n="6913aafa">
              Dra i förvaltningsspaken. Gör något åt AMS-kolossen så att den
              blir effektivare och blir utsatt för konkurrens så att vi får
              in fler aktörer när det gäller att förmedla jobb till människor
              så att det äntligen blir något gjort till exempel i de utsatta
              förorterna där så många nu tvingas leva på bidrag.
            </seg>
            <seg n="c62409ec">
              Alla kan inte leva på bidrag, men alla kan bidra med något. I
              dagens Sverige tvingas alldeles för många att leva på bidrag,
              och alldeles för många förnekas rätten att vara med och bidra
              med något.
            </seg>
            <seg n="aef4f594">
              Vi har en rad idéer om hur man skulle kunna lösa de problem som
              vi nu tycks vara rätt överens om. Vi har lanserat en modell för
              att fler ungdomar ska komma i jobb. Vi kallar det instegsjobb.
              Det gör det billigare för arbetsgivarna, ger dem en radikal sänkning
              av arbetsgivaravgiften och innebär också en mindre uppbindning
              för arbetsgivarna genom att arbetsrätten förändras för de jobben
              så att de jämställs med provanställning.
            </seg>
            <seg n="5fee9c97">
              LO har rasat över det här förslaget, och regeringen är för bunden
              till LO. Vi hörde nyss att Wanja Lundby-Wedin hånar TCO för att
              de inte har samma inflytande. Regeringen gör som LO vill.
            </seg>
            <seg n="4129a172">
              Men är inte det här ett utmärkt förslag för att få in fler ungdomar
              i jobb? Många unga arbetslösa innebär att vi tar en väldig risk.
              Ungdomar vars självförtroende ännu inte är det vi skulle önska
              och vars framtidstro börjar vackla är i riskzonen för drogmissbruk,
              för alkoholmissbruk och för kriminalitet. Därför är det värt väldigt
              mycket, också i ekonomiska termer, att se till att många ungdomar
              på glid räddas tillbaka till ett bra och värdigt liv. Där görs
              det för närvarande för lite, inte minst när det gäller att bekämpa
              den höga arbetslösheten.
            </seg>
            <seg n="ebe49940">
              Vi har föreslagit att någonting ska göras åt svensk flyktingpolitik.
              Göran Persson var inne på de problem som han ser med asylprocessen
              som innebär att för många stannar i Sverige. Jag vill hålla med
              om att det är en del av problemet. Väldigt många människor som
              är engagerade i flyktingfrågor håller med om att när det gäller
              människor som ändå inte kommer att få rätt att stanna i Sverige
              är det ingen idé att dra ut på pinan och låta dem stanna längre
              för att vårt juridiska system inte fungerar. Men den andra sidan
              av detta är att systemet nu fungerar så dåligt att när sådana
              här ansökningar prövas på nytt händer det då och då att människor
              får stanna.
            </seg>
            <seg n="9dbd09e4">
              Därför har både vi och andra partier här i riksdagen krävt ett
              dubbelgrepp av regeringen: Se till att vi får en rättssäker flyktingprocess
              så att människor som har skyddsbehov får möjlighet att stanna!
              Gör ni bara ordentliga insatser på det området är vi fullt beredda
              att se till att missbruket med ständigt nya ansökningar omöjliggörs.
              Men eftersom ni inte har varit redo att ta det dubbelgreppet har
              det heller inte kunnat bli någon majoritet i riksdagen för det
              förslaget.
            </seg>
            <seg n="3c644f7a">
              Jag vill sälla mig till dem som tackar Alf Svensson. Det har
              varit mycket trivsamt att samarbeta med Alf Svensson, och det
              finns all anledning att hylla en gärning som har betytt mycket
              för svenskt politiskt liv. Det är sant att begrepp som etik och
              moral inte var riktigt accepterade innan Alf Svensson började
              tala om dem i den politiska debatten inte tillräckligt i varje
              fall. Jag tror att många av oss har anledning att föra den traditionen
              vidare: aldrig förfalla till moralism eller intolerans, men just
              påminna om att politik också har en moralisk dimension.
            </seg>
            <seg n="733d93ae">
              Jag vill också hälsa Fredrik Reinfeldt välkommen. Det kommer
              att hänga väldigt mycket på samarbetet mellan de borgerliga partiledarna
              att vi får ett trovärdigt alternativ till det socialdemokratiska
              styret. Väldigt många människor längtar efter någonting annat,
              och vi har ett gemensamt ansvar för att det alternativet är så
              trovärdigt och så tydligt. Inte heller där ska vi förneka de åsiktsskillnader
              som finns, men det är vårt ansvar att människor ska känna att
              vid horisonten lyser en hoppets stjärna: Det socialdemokratiska
              maktinnehavet kommer inte att vara för evigt. En dag kommer en
              förändring!
            </seg>
          </u>
          <note type="speaker" n="2b423b6e">
            Anf. 40 INGRID BURMAN (v) replik:
          </note>
          <u who="ingrid_burman_114164" xml:id="i-0e71e84804c4fc60-4" n="3f0836ed">
            <seg n="a4e2d580">
              Herr talman! Jag ska kommentera några saker, och så har jag en
              fråga till Lars Leijonborg.
            </seg>
            <seg n="07f8aa90">
              Jag och Vänsterpartiet delar synen på stoppet för invandring
              i Malmö. Där finns det en gemensam bas.
            </seg>
            <seg n="ac101209">
              Jag är lite fundersam när det gäller ohälsan. Lars Leijonborg
              säger att vi ännu inte har fått effekter av de förslag som s,
              v och mp har lagt, och det är ju sant förslagen är ganska nya.
              Sedan säger han att det här tär på budgeten, och det är ju också
              sant.
            </seg>
            <seg n="bd865a3f">
              Men när jag läser om Folkpartiets politik ser jag ju att ni vill
              sänka ersättningsnivåerna. Det är ert sätt att möta ohälsan. Då
              tolkar jag det så här: Folk ska bli friskare. Vi sänker nivåerna,
              och då får vi pengar över så att vi kan jobba med andra sociala
              problem. De sjuka människorna ska alltså betala de reformer och
              åtgärder som behövs i andra delar av samhället. Är det rätt tolkning?
              Kommentera gärna det. Jag läser motionerna så.
            </seg>
            <seg n="bfd46775">
              Min fråga är precis den fråga jag ställde till Fredrik Reinfeldt.
              Vi har en decemberöverenskommelse mellan s, v och mp där vi har
              aktiva åtgärder för att öka sysselsättningen. För Vänsterpartiet
              har detta varit prioriterat. Men det krävs ytterligare åtgärder,
              och en åtgärd skulle kunna vara att Riksbanken sänkte räntan.
              Vänsterpartiet är ett parti som bedömer att det är lämpligt att
              göra det nu. Många andra gör samma bedömning. Gör Folkpartiet
              och Lars Leijonborg också den bedömningen?
            </seg>
          </u>
          <note type="speaker" n="9689c630">
            Anf. 41 LARS LEIJONBORG (fp) replik:
          </note>
          <u who="lars_leijonborg_b0c418" xml:id="i-62abd3ae0aa0d66c-3" n="92f8340b">
            <seg n="3e408e1a">
              Herr talman! Ingrid Burman blandar ihop partierna lite. Vi har
              aldrig krävt sänkt ersättning i sjukförsäkringen. Ni har däremot
              sänkt ersättningen i sjukförsäkringen. Det är en viss skillnad.
            </seg>
            <seg n="879c3189">
              Jag har redan besvarat frågan om räntan. Det har i rätt bred
              politisk enighet bestämts att det blir bäst om politikerna inte
              sätter räntan. Det är viktigt för trovärdigheten i räntepolitiken
              att de som har den uppgiften inte uppfattar det här beslutet så
              att de ska effektuera politiska beslut. Därför är det faktiskt
              så, som jag var inne på, att det kan vara direkt kontraproduktivt
              och alltså motverka sitt eget syfte om politiker ropar på räntesänkningar.
              Då kan det nämligen uppstå en misstanke att Riksbanken sänker
              räntan bara för att den vill vara politikerna till lags.
            </seg>
            <seg n="852f7f45">
              Jag använde uttrycket patetisk om regeringen, men jag kan också
              använda det om Ingrid Burman. Det finns ju massor vi kan göra
              här! Varför då tala om det enda vi inte kan göra här, den enda
              vi har givit ifrån oss av alla de politiska spakar vi kan dra
              i? Det där demonstrerar bara er egen oförmåga, er egen passivitet
              och er egen vilsenhet. Om ni hade ett starkt program förutom att
              satsa mera på AMS, som regeringar och majoriteter har gjort i
              alla tider om ni hade någonting som verkligen skulle få fart på
              tillväxten då skulle ni ha kommit med det, men det hittar ni inte.
              Då återstår bara för er att vädja: Snälla Riksbanken, sänk räntan!
              Gör något själva i stället!
            </seg>
          </u>
          <note type="speaker" n="a023eef5">
            Anf. 42 INGRID BURMAN (v) replik:
          </note>
          <u who="ingrid_burman_114164" xml:id="i-0e71e84804c4fc60-5" n="3f0836ed">
            <seg n="90a276e3">
              Herr talman! Jag ska återkomma till den så kallade decemberöverenskommelsen.
              Den handlar om infrastruktursatsningar, arbetsmarknadspolitik
              och praktikplatser. Det finns ett helt paket i dag.
            </seg>
            <seg n="0d72d221">
              Jag menar att det politiska systemet levererar. Jag menar också
              att det kommer att krävas andra saker, och jag menar att en räntesänkning
              är en åtgärd som nu krävs för att också få fart på sysselsättningen.
            </seg>
            <seg n="0ad17f6e">
              Det är intressant, det som sägs om ohälsan. Jag tror inte att
              jag har blandat ihop det som föreslås från olika borgerliga partier,
              men jag får väl tro på Lars Leijonborgs ord. Låt mig först konstatera
              att ersättningsnivån återställs den 1 januari 2005. Det är viktigt
              för Vänsterpartiet. Men vilka förslag har Folkpartiet för att
              möta ohälsan? Vi har presenterat ett helt förslag i den delen.
            </seg>
            <seg n="6ef4998d">
              Slutligen när det gäller Riksbanken: Vi menar att det krävs åtgärder
              just nu. Lars Leijonborg talar om yttrandefriheten och säger att
              det inte är lämpligt att politiker har synpunkter och tyckande
              om ränteläget. Är det en del av Folkpartiets syn på yttrandefriheten?
              Ska vi inte få kommentera de aktörer som behöver agera för att
              vi ska stimulera sysselsättningen, för då sätter man press och
              det får man inte?
            </seg>
            <seg n="a1e4a956">
              Jag menar snarare att det är en skyldighet även för politiker
              att ha synpunkter, även om vi nu har sagt att Riksbanken är självständig.
              Vi var kritiska, men vi accepterade det. Vi menar att just ränteläget
              i landet är viktigt när det gäller att stimulera sysselsättningen.
              Delar inte Folkpartiet den uppfattningen?
            </seg>
          </u>
          <note type="speaker" n="0e41c92a">
            Anf. 43 LARS LEIJONBORG (fp) replik:
          </note>
          <u who="lars_leijonborg_b0c418" xml:id="i-62abd3ae0aa0d66c-4" n="92f8340b">
            <seg n="4d38939c">
              Fru talman! De flesta människor delar nog uppfattningen att det
              är vettigare att vi här talar om det vi har med att göra än att
              vi talar om det vi inte har med att göra. Det vi har med att göra
              är definitivt att vidta politiska åtgärder för att få ned sjukfrånvaron.
              Det handlar då om flera saker. Först och främst ska man angripa
              orsakerna. Varenda undersökning visar att frånvaron till mycket
              stor del beror på en känsla av att människor inte kan forma sina
              egna liv. Det behövs liberala frihetsreformer flexiblare arbetstider,
              större möjligheter till kompetensutveckling på arbetsplatsen och
              så vidare. Där sker ingenting från majoritetsblockets sida.
            </seg>
            <seg n="15eca913">
              Sedan handlar det om att sjuka människor ska få vård. Vårdköerna
              växer. Man får ibland vänta i åratal på rehabilitering som man
              behöver för att komma tillbaka till arbetet.
            </seg>
            <seg n="bc4e98a7">
              Arbetsförmedlingen får inte hjälpa en sjukskriven. Vi hörde på
              TV senast i går hur människor som är sjukskrivna väldigt ofta
              skulle kunna jobba om de bara fick ett annat arbete. Men arbetsförmedlingen
              befattar sig bara med sådana som är arbetslösa. Det är sådant
              som skulle kunna förändras.
            </seg>
            <seg n="19adafe7">
              Sådana saker som ni verkligen kan påverka gör ni ingenting åt.
            </seg>
            <seg n="67cc6179">
              Sedan behövs det också en del regelskärpningar. Det förekommer
              ett missbruk av sjukförsäkringen, det är ingen tvekan om det.
              Där är det viktigt att politikerna skärper reglerna och kontrollen.
            </seg>
          </u>
          <note type="speaker" n="ccbd449b">
            Anf. 44 PETER ERIKSSON (mp) replik:
          </note>
          <u who="peter_eriksson_a7c2c7" xml:id="i-0f94a1277170d19b-4" n="cc3ca12e">
            <seg n="09ca6104">
              Fru talman! Jag tycker att Lars Leijonborg svartmålar lite grann.
              Det är faktiskt inte så att det inte görs någonting. Det tas en
              rad initiativ för att till exempel få fart på ekonomin i Sverige
              i dag. Vi har en lågkonjunktur. Den situationen delar vi med större
              delen av den industrialiserade världen. Det är ett problem som
              i dag leder till en ökad arbetslöshet.
            </seg>
            <seg n="267e9ef4">
              Under hösten var det en stor diskussion om skatterna. Det sades
              att vi måste göra förändringar i skatterna när det gäller förmögenhet,
              gåvoskatt och annat för att kunna få i gång ekonomin. Jag tyckte
              att det var en alldeles för ensidig debatt. Därför tog vi från
              Miljöpartiet initiativ till ett bredare program.
            </seg>
            <seg n="f7db8172">
              Nu måste vi se till att ungdomar kommer in i arbete och utbildning.
              Det har ju blivit en ökad arbetslöshet bland ungdomar. Vi måste
              satsa mera på infrastruktur. Vi måste se till att kommunerna får
              resurser så att de klarar vård, omsorg och skola utan ytterligare
              skattehöjningar de närmaste åren. Vi måste se till att vi får
              satsningar på småföretagen för att få i gång resurser till riskkapital
              i glesbygden och annat.
            </seg>
            <seg n="609ec8c6">
              Det tas faktiskt en rad initiativ. Vi lade fram en del av de
              förslagen i ett paket strax före jul. Det har blivit en väldigt
              bra diskussion, och vi har fått stöd i de här frågorna från regeringspartiet
              och Vänsterpartiet. Jag tycker att bilden är fel. Du skulle kunna
              nyansera den lite, Lars Leijonborg. Vi gör ett antal insatser,
              och många av dem är riktiga. Jag håller med om att vi skulle kunna
              göra mer. Det finns mycket mer att göra. Men det är inte så att
              vi ligger still och väntar på att utvecklingen ska gå av sig själv.
            </seg>
          </u>
          <note type="speaker" n="6687655c">
            Anf. 45 LARS LEIJONBORG (fp) replik:
          </note>
          <u who="lars_leijonborg_b0c418" xml:id="i-62abd3ae0aa0d66c-5" n="92f8340b">
            <seg n="bb34f5fe">
              Fru talman! Det var ett mycket nyanserat inlägg. Peter Eriksson
              tyckte att jag svartmålade lite grann. Jag kan väl medge att man
              kan hitta punkter i det som ni lade fram före jul som är bra,
              till exempel att det äntligen ska ske någonting med infrastrukturfrågorna
              i Helsingforssregionen och över huvud taget några viktiga infrastrukturprojekt.
              Det är väldigt bra att de kommer. Vi vet dock alla här inne att
              de rimligen borde ha kommit för länge sedan. Det är svårt att
              vara jätteentusiastisk. Men självklart finns det ett och annat.
            </seg>
            <seg n="4fb8ffb9">
              Det var slutet av det Peter Eriksson sade som var det viktiga:
              Väldigt mycket mer borde göras. Det sker inte, av någon anledning.
              Det är det vi nu måste se till, att det äntligen blir gjort.
            </seg>
            <seg n="11798809">
              Statsministern har två sekunder kvar i den här debatten. Tänk
              om han kunde använda dem till att svara ja på frågan: Kommer det
              en inbjudan till tillväxtsamtal?
            </seg>
          </u>
          <note type="speaker" n="f7a13f5d">
            Anf. 46 PETER ERIKSSON (mp) replik:
          </note>
          <u who="peter_eriksson_a7c2c7" xml:id="i-0f94a1277170d19b-5" n="cc3ca12e">
            <seg n="a274f1dd">
              Fru talman! Jag har lite mer än två sekunder kvar. Vi har under
              hösten fört samtal med näringslivets representanter, småföretagarorganisationer
              men också de stora organisationerna. Vi har också fört diskussioner
              med fackföreningarna. Regeringen har fört sina diskussioner där
              också. Jag förutsätter att det blir ytterligare diskussioner innan
              det är färdigt.
            </seg>
            <seg n="59f32a55">
              Vårt gemensamma mål är att hitta en lösning när det gäller de
              här stora och, som jag ser det, viktiga skattefrågorna för att
              få fart på svensk ekonomi långsiktigt. Det är till exempel inte
              bra att vi har hundratals miljarder av den svenska samlade förmögenheten
              placerade i andra länder. Det måste gå att göra någonting åt det,
              se till att pengarna som är intjänade i Sverige också används
              i Sverige för att skapa ekonomi, jobb, investeringar och utveckling
              i det här landet. Jag tror att vi kommer med förslag ganska snart
              även inom de här områdena. De förslag som vi har lagt fram i och
              med julpaketet och det som kommer i vårpropositionen är inte de
              enda utan det kommer ytterligare förslag under våren.
            </seg>
          </u>
          <note type="speaker" n="697738d9">
            Anf. 47 LARS LEIJONBORG (fp) replik:
          </note>
          <u who="lars_leijonborg_b0c418" xml:id="i-62abd3ae0aa0d66c-6" n="92f8340b">
            <seg n="368975ea">
              Fru talman! Peter Eriksson får vara ett slags ställföreträdande
              statsminister eftersom Göran Persson nästan har slut på sin talartid.
              Ni lovar och lovar, men det blir ju ingenting av det! Hur många
              år har vi inte hört det där, att ni är redo att göra någonting
              åt skatterna. Men det händer ju ingenting på till exempel företagsskatternas
              område.
            </seg>
            <seg n="4c4fbb5f">
              För några år sedan, 2001, talade statsministern om att skattekvoten
              skulle bli 50 %. I så fall är han skyldig svenska folket 37 miljarder
              kronor, för skattekvoten har inte alls kommit ned till 50 % som
              då utlovades. Det är bara ett i en mängd löften från den majoriteten
              som aldrig förverkligas. Ni är inte trovärdiga. Det är det som
              är ert problem, Peter Eriksson.
            </seg>
          </u>
          <note type="speaker" n="83f93afb">
            Anf. 48 ALF SVENSSON (kd):
          </note>
          <u who="alf_svensson_d978de" xml:id="i-c2aac295cbd6641e-2" n="1efce60b">
            <seg n="bbc1c196">
              Fru talman! Jag blir nästan rörd över alla vänliga ord och uttryck
              här i kammaren. Tack så mycket! Det är klart att jag slickar dem
              i mig. Nu ska väl en som inte har tillstått sig vara feminist
              kanske inte bli rörd, jag vet inte. Jag får fundera på om jag
              ska bli konsult, efter all den påverkan som jag tydligen har haft.
              Tack ska ni ha för de vänliga orden! Under alla omständigheter
              är jag glad över att inte Gert Fylking är här och ropar: Äntligen!
            </seg>
            <seg n="b9b810d7">
              När jag aviserade min avgång lade jag märke till att Lars Ohly
              först sade några vänliga ord, men sedan tillfogade han att Alf
              Svensson står för unkna idéer. Jag upprördes alls inte av det,
              men jag kunde inte låta bli att känna en viss häpnad över att
              en partiledare som själv kallar sig kommunist inte drar sig för
              att tala om unkna idéer. Det har han naturligtvis all rätt att
              göra. I Småland skulle vi säga att det är ett sätt att bita huvudet
              av skam. I och för sig har väl de som kallar sig kommunister gjort
              det så många gånger att det blivit till ett slags konsekvent beteendemönster.
            </seg>
            <seg n="ae73f9b8">
              Här har jag emellertid nu under några minuter tänkt presentera
              de idéer jag tror på och har velat arbeta utifrån under mina många
              år som partiledare kanske något upplivad av Lars Ohlys, enligt
              mitt sätt att se, bristande omdöme.
            </seg>
            <seg n="cb911332">
              Jag tror ärligt att alla partier i Sveriges riksdag är besjälade
              av viljan att göra livet lättare att leva, av att bygga en tillvaro
              för medmänniskor som har kvalitet. Inget parti har förstås monopol
              på all kunskap och all visdom. Det kan kanske också behöva tilläggas.
              Men det är självklart att jag tror och tycker att det parti och
              de principer som jag företräder är bäst på att främja en tryggare
              framtid, är bäst på att skapa förutsättningar för den meningsfullhet
              som vi människor söker. Det vore konstigt annars.
            </seg>
            <seg n="57febf7e">
              Sannolikt har jag inte hållit något anförande vid någon partiledardebatt
              då ordet familj inte varit med. Det finns de som velat och vill
              tillvita oss kristdemokrater en förlegad inställning till familjen,
              att vi skulle vara emot jämställdhet och jag vet inte allt. Det
              är naturligtvis helt fel. För oss är barnperspektivet det allra
              viktigaste i samhällsarbetet, och jag vågar påstå att om vi hade
              det lite klarare för oss skulle en del av det vi uttalar vår oro
              över inte behöva framstå som så orosskapande.
            </seg>
            <seg n="67b91964">
              Varje barn behöver omsorg! Jag kan inte tro att någon egentligen
              vill förneka det. De allra flesta föräldrar vill ju ge sina barn
              den omsorg och den trygghet som är en förutsättning för att barnen
              senare i livet ska klara av alla påfrestningar. Och detta är en
              nödvändighet för att ett samhälle verkligen ska kunna vara ett
              välfärdssamhälle.
            </seg>
            <seg n="5bda62ce">
              Jag tror likväl att dagens samhälle är för lite präglat av just
              omsorg. Vi skapar inte de bästa förutsättningarna. Vi ger inte
              föräldrar tillräckligt med tid. Och vi betror inte föräldrar att
              själva kunna disponera och ta ansvar för den tid som omsorg och
              trygghet fordrar. Ett litet barn på ett par tre år behöver den
              lilla, nära miljön för att där identifiera sig, för att där kunna
              ta till sig de etiska värden som demokratin inte klarar sig utan,
              för att där få den etiska barlast som gör att man kan undvika
              kollisioner och haverier senare i livet. Det finns, som sagt,
              det vet jag, de som föreställer sig att det bakom dessa åsikter
              som jag för fram döljer sig en brist på jämställdhet.
            </seg>
            <seg n="19c3bda6">
              Det är en skandal att vi ännu inte nått fram till det absolut
              självklara lika lön för likvärdigt arbete. Men nog är det oförsvarligt
              att använda denna skandal, denna vår oförmåga, som argument för
              att föräldrar själva inte ska ha rätt att välja, att föräldrar
              inte ska ha förtroende att disponera tid och resurser, och att
              familjen som gemenskap inte ska auktoriseras.
            </seg>
            <seg n="9025b998">
              Alla familjer fungerar inte. Alla föräldrar orkar inte. Vi vet
              det. Och jag kan tillägga att alla föräldrar känner sig mer eller
              mindre otillräckliga. Alla gör vi fel och kommer till korta, men
              om vår otillräcklighet och våra misslyckanden skulle bli normerande
              för vad som ska satsas på eller accepteras då vore det nog i konsekvensens
              eller logikens namn klokast att försöka stanna världen.
            </seg>
            <seg n="b3b6543e">
              Det är min ärliga uppfattning att vårt lands välfärd i avsevärd
              grad är beroende av om vi i den lagstiftande församlingen, vi
              här i riksdagen, lyckas sätta våra barns rätt till en trygg uppväxt
              främst. Det är en skam för vårt samhälle att företeelser som barnfattigdom,
              barnmisshandel, barnpornografi och barnprostitution existerar.
            </seg>
            <seg n="c03dbc14">
              Jag nämnde ordet omsorg. Det finns de små miljöer som är helt
              destruerade. Om vi då inte tar vårt ansvar, vårt samhällsansvar,
              vet vi att följden kan bli den djupaste och största tragedi. Låt
              oss bli vida bättre på att finnas med från samhällets sida och
              ta ansvar och ge omsorg. I dagarna har det på ett förskräckande
              sätt uppdagats för oss hur vårt samhälle totalt misslyckats och
              totalt nonchalerat en ung människas ångestfyllda tillvaro. Han
              är inte ensam.
            </seg>
            <seg n="7cbeefe9">
              Det var som kontrast mycket uppmuntrande att i TV-nyheter i fredags
              den gångna veckan se vilka goda resultat det tydligen går att
              nå när hjälpen och stödet från samhället sker inne i familjemiljön,
              att det då går bäst att få barn och ungdomar som är i färd med
              att spåra ur att komma rätt.
            </seg>
            <seg n="493bd11b">
              Fru talman! En dag som denna förväntas det av oss, med all rätt,
              att vi ska tala om tillväxt av ekonomin. Men den ekonomiska tillväxten
              är ju till för människor och miljö och får aldrig frikopplas från
              behovet av omsorg. Vi behöver också en tillväxt av just omsorgen
              i vårt land för våra barns skull, för våra vårdbehövande, för
              våra anonymiserade äldre. Och jag undrar om inte tillväxten av
              omsorgen, ett större mått av vardaglig omtanke och solidaritet,
              i avsevärd grad är en förutsättning för den ekonomiska tillväxten.
            </seg>
            <seg n="1063e590">
              Det är självfallet Ohly och alla andra fritt att ropa död åt
              familjen och fixera sig vid det elände som odiskutabelt försiggår
              bakom hus- och lägenhetsfasader. Jag är emellertid helt övertygad
              om att ska vi i framtiden bättre kunna hålla undan alkohol och
              droger och kriminalitet, för att inte tala om kvinnomisshandel,
              ska vi för framtiden främja den samhällsgemenskap, den solidaritet,
              den närvärme som vi alla vill ska karakterisera vårt land, då
              behövs en hemmens, en föräldrarnas, en familjernas renässans.
            </seg>
            <seg n="50dbb5b1">
              Man brukar ibland berätta för mig att familjer ser olika ut som
              om jag inte visste det. Det vet vi alla. Men barns rätt till trygga
              och älskvärda uppväxtmiljöer är densamma i dag som när jag eller
              någon annan av oss växte upp. Den har inte ändrats. Barns rättigheter
              måste prioriteras före allt annat som vi i vuxenvärlden kan räkna
              upp. Jag tycker att vi är dåliga på den prioriteringen.
            </seg>
            <seg n="29911562">
              Peter Althin är för närvarande sannolikt en av Sveriges mest
              kända och omskrivna parlamentariker. Det vore väl mer än självmål
              att göra gällande att han inte vet och har erfarenhet av att familjer
              ser olika ut och att föräldrar inte alltid lyckas. Personligen
              har jag svårt att komma på någon parlamentariker som mer engagerat
              än Peter Althin pläderar för just familjens roll och för nödvändigheten
              av trygghet under ett barns allra första år om kriminalitet och
              våldsverkan ska kunna trängas tillbaka.
            </seg>
            <seg n="5dc1ff43">
              Det är självklart att vi politiker koncentrerar oss på resonemang
              om skatter och på debatter om ekonomisk tillväxt, på det som kan
              vägas och kvantifieras i siffror och budgetar. Och ingen av oss
              inbillar sig att det är så enkelt så att vi som politiker, vare
              sig här eller någon annanstans, kan fatta beslut om att medmänniskor
              ska vara trygga och lyckliga och sedan sker detta. Vi vet förstås
              att ekonomin och de sociala skyddsnäten spelar mycket stor roll
              för hur vi som individer och hushåll får uppleva vår tillvaro.
              Men om människan förlorar sig själv är orsaken i regel inte enbart
              brist på ekonomiska resurser.
            </seg>
            <seg n="bc446896">
              Vi går i skolan för att lära oss läsa och skriva och räkna, men
              vem lär oss att leva? Så skrev Barbro Karlén i sin första skolskrivbok
              när hon var sju år gammal. Det var i början av 70-talet. En del
              av oss minns hennes dikter och de frågor hon väckte för de fick
              stor uppmärksamhet. Det går aldrig generellt sett för vuxenvärlden
              att göra sig kvitt den frågeställningen. Föräldrar måste få tid,
              och skolan måste ge eleverna en värdegrund.
            </seg>
            <seg n="67b7f96b">
              Jag säger det igen: Vi kan inte fixera oss vid att tala om utanförskap,
              eller ens om illegala vapen som människor tar till när de inte
              har någon identitet, om vi inte vågar resonera om orsakssammanhangen
              i en individs liv från de absolut första åren. Vi kristdemokrater
              har under alla år talat om etikens roll för samhällsbygget, att
              allas myckna tal om demokratiska värden fordrar att vi också talar
              om eller redovisar vari dessa värden består och varifrån dessa
              värden hämtar sin motivation.
            </seg>
            <seg n="52ef435a">
              Jag är uppmuntrad av att det har sagts. Jag har understrukit
              begreppen etik och moral i den politiska debatten. Vokabulären
              var inte så vanlig för 30, 40 år sedan. Vi kristdemokrater talar
              om den judisk-kristna etiken. Men samma etiska imperativ finns
              i alla de tre världsreligionerna. Vi känner Den gyllene regeln.
              Den finns på något sätt uttryckt i alla tre världsreligionerna.
              Men det är inte märkligare att vi i vårt land talar om kristen
              etik än att vi håller fast vid att svenska är vårt modersmål.
              Och såväl mosaiska som muslimska trosbekännare vet att en förutsättning
              för att vi ska respektera deras identitet är att vi är trygga
              i vår egen.
            </seg>
            <seg n="a41c2fa9">
              Integration, detta begrepp, denna nödvändiga samhällsinsats,
              som alla talar om men som det de facto görs så lite åt, kan aldrig
              isoleras från resonemang om människosyn och etiska värden. Och
              ska vi komma någon vart med integrationen måste vi se till så
              att vi är trygga i vår egen identitet. Att föreställa sig att
              vår tradition, vårt sätt att värdera skulle kunna isoleras från
              den av de tre världsreligionerna som är vår är att förneka historien
              och tro att framtiden klarar sig utan gårdagen. Och det kommer
              framtiden aldrig att göra.
            </seg>
            <seg n="24346e81">
              Fru talman! Man behöver verkligen inte ha någon siarförmåga för
              att begripa att en av framtidens absolut största och svåraste
              politiska frågeställningar blir: Hur får vi resurserna att räcka
              till för den bästa sjukvården och den bästa omsorgen om våra gamla?
              I dag här i Helsingfors och på andra håll i vårt land jobbar det
              två sjuksköterskor på avdelningar där det egentligen skulle finnas
              fyra sköterskor. Detta är en orimlig arbetssituation. Undra inte
              på att folk i en så slitsam arbetssituation sjukskriver sig!
            </seg>
            <seg n="f50d06a2">
              I dag sitter många runtom i Sverige och hoppas på ett telefonsamtal,
              och kanske på att någon ska lämna återbud, så att man själv får
              komma till sjukhuset och komma ur sin egen ångest eller värk.
              I dag lider hundratusentals äldre av vätskebrist och undernäring
              för att ingen hinner, heter det. I dag går, enligt experternas
              uppgifter, 2 000 personer som är psykiskt förvillade och farliga
              för sig själva och för allmänheten ute i det offentliga rummet
              mitt ibland oss.
            </seg>
            <seg n="1c8e4b98">
              Vi ropar på ekonomisk tillväxt, och det med rätta. Naturligtvis
              måste kakan som bakas bli större, så att vi får resurser till
              vård och omsorg. Och vi ordar om strukturförändringar, år ut och
              år in. Men talet om strukturförändringar ger inga besparingar.
              Det fordras konkreta åtgärder. Under alla omständigheter det är
              min uppfattning måste vården och omsorgen prioriteras och sättas
              före i stort sett allt annat. Att prioritera vård och omsorg är
              något helt annat än att, som en del politiker har föreslagit,
              ordna prioriteringslistor.
            </seg>
            <seg n="c46e5792">
              Till sist, fru talman, vill jag än en gång ha sagt att vi i vårt
              land måste på ett vida bättre sätt lyfta fram barnperspektivet
              och dessutom mer aktivera oss så att ordet värdighet kan skrivas
              över varje människas liv. Vi burkar säga, och jag hoppas att vi
              verkligen menar det: Människovärdet är viktigare än penningvärdet.
            </seg>
            <seg n="0b9f6def">
              Fru talman! Det är väl knappast troligt att August Strindberg
              hade rätt i allt när han sade att allt går igen. Å andra sidan
              sett vill jag ha sagt att detta inte precis är min svanesång.
              Men såvitt allting kan bedömas är det mitt sista anförande i en
              partiledardebatt. Jag önskar er alla fortsatta goda omständigheter
              och lycka till med er uppgift, och självklart inte minst lycka
              till med regimskiftet. Jag hoppas verkligen på er att det ska
              gå igenom för socialdemokratins skull och för svenska folkets
              skull, självklart.
            </seg>
            <seg n="e3e87959">
              Tack till er alla!
            </seg>
          </u>
          <note n="6eb9fe03">
            I detta anförande instämde Peter Althin, Ragnwi Marcelind, Johnny
            Gylling, Torsten Lindström, Sven Gunnar Persson, Ingemar Vänerlöv,
            Per Landgren, Ulrik Lindgren, Lars Lindén, Rosita Runegrund, Gunilla
            Tjernberg, Ingvar Svensson, Olle Sandahl, Inger Davidson, Stefan
            Attefall, Dan Kihlström, Mats Odell, Mikael Oscarsson, Holger
            Gustafsson, Tuve Skånberg, Chatrine Pålsson, Björn von der Esch,
            Lars Gustafsson, Yvonne Andersson och Maria Larsson (alla kd).
          </note>
          <note type="speaker" n="be5ec5cd">
            Anf. 49 INGRID BURMAN (v) replik:
          </note>
          <u who="ingrid_burman_114164" xml:id="i-0e71e84804c4fc60-6" n="3f0836ed">
            <seg n="76419b0f">
              Fru talman! Jag begärde ordet för att jag inte har haft tillfälle
              att tidigare i debatten tacka Alf Svensson för Alf Svenssons politiska
              gärning. Alf Svensson har citerat en partikamrat till mig. Jag
              tänker inte kommentera det utan säga att för min del framstår
              Alf Svensson som framsynt som redan har gjort Lars Ohly till partiledare.
              Vi andra tänker utse honom den 20 februari. Det vill jag säga
              i den delen.
            </seg>
            <seg n="e73b6067">
              Frånsett det vill jag tacka Alf Svensson, som jag upplever har
              varit en mycket hedervärd person i den svenska politiken. Jag
              ska naturligtvis inte recensera politikens innehåll. Jag vill
              ändå särskilt lyfta fram alkoholpolitiken, biståndspolitiken och
              flyktingpolitiken, där vi dessutom har haft beröringspunkter.
              Den gärning som Alf Svensson har utfört och det bidrag som Alf
              Svensson har lämnat till den svenska politiken vill jag tacka
              för. Tack!
            </seg>
          </u>
          <note type="speaker" n="f18f31b2">
            Anf. 50 ALF SVENSSON (kd) replik:
          </note>
          <u who="alf_svensson_d978de" xml:id="i-c2aac295cbd6641e-3" n="1efce60b">
            <seg n="e620f7cc">
              Fru talman! Jag uppskattar mycket de tacksamma ord som kom från
              Ingrid Burman. Sedan vill jag naturligtvis inte göra gällande
              att jag har någon siarförmåga. Men både Ingrid Burman och jag
              skulle väl ändå bli något förvånade om inte Lars Ohly blir partiledare.
              Detta var ju mitt tillfälle att få titulera honom det.
            </seg>
          </u>
          <note type="speaker" n="33000df6">
            Anf. 51 MAUD OLOFSSON (c) replik:
          </note>
          <u who="maud_olofsson_f3f5fa" xml:id="i-c123d904c9b668e0-2" n="1acba3a5">
            <seg n="3ba916a2">
              Fru talman! Jag vill också passa på tillfället att tacka Alf
              Svensson. Vi har inte hunnit jobba ihop så där våldsamt länge,
              men det är i alla fall i tre år som vi har haft ett samarbete.
              Det har varit ett mycket bra samarbete. Jag tycker att Alf Svensson
              har gjort en hedersgärning. Det är verkligt imponerande att ha
              ork, ambition och engagemang så här länge. Alf är också en sådan
              som har skapat stor trygghet ute i stugorna bara med sitt sätt
              att vara och resonera.
            </seg>
            <seg n="e7d20446">
              Jag är också glad för att Alf har haft den tydliga ambitionen
              till regeringsskifte så tydligt markerat i sitt avskedstal här.
              Det är verkligen den gemensamma ambitionen att se till att vi
              får ett regeringsskifte år 2006. Jag räknar med att du kommer
              att vara aktiv även i den valrörelsen. Så pass mycket kliar det
              väl ändå i den politiska nerven att det är möjligt!
            </seg>
            <seg n="47a04a3d">
              Det är precis som Alf säger; han har alltid pratat om barnen
              och familjen. Det har vi uppskattat mycket. Det är ett gemensamt
              intresse för oss, och vi har drivit de frågorna inte minst här
              i riksdagen. Familjens och barnens betydelse är stor för ett samhälle
              och för dess trygghet och framtid. Vi har inte alltid haft samma
              lösningar, men vi har haft detta gemensamma intresse om en ökad
              valfrihet för familjerna och att man också ska ha en möjlighet
              att ta hand om sina barn.
            </seg>
            <seg n="a25c336e">
              Familjerna ser lite olika ut. Du ska få ägna en del av din tid
              åt att vara med din familj nu. Jag tänkte ge dig lite förströelse
              under den här tiden, och överlämnar här en bok som heter Tarzans
              tårar . Den är skriven av Katarina Mazetti. Det här är också en
              del av detta; så här kan också familjer se ut och vara. Boken
              beskriver också hur svårt det kan vara att ha familj i dag. Det
              finns verkligen många olika chanser och förutsättningar som familjer
              kan ha.
            </seg>
            <seg n="4bd59795">
              Jag tillönskar dig en trevlig ledighet efter det här arbetet
              och fina värvet. Tack än en gång för det goda samarbetet!
            </seg>
          </u>
          <note type="speaker" n="5285cfdb">
            Anf. 52 ALF SVENSSON (kd) replik:
          </note>
          <u who="alf_svensson_d978de" xml:id="i-c2aac295cbd6641e-4" n="1efce60b">
            <seg n="a9dc4bdb">
              Fru talman! Inte trodde jag att jag skulle få möjlighet att gå
              upp så här många gånger den sista dagen som partiledare här i
              kammaren! Jag tackar Maud Olofsson för de vänliga orden. Maud
              sade att vi inte alltid har samma lösningar när det gäller familjepolitiken.
              Men vi hade det under lång tid! Och det är inte mitt fel att vi
              inte har det längre!
            </seg>
            <seg n="4b2dfc4e">
              Det är helt rätt att familjer ser olika ut. Må det låta patetiskt,
              men för mitt vidkommande är jag tacksam för den familj som jag
              har och har haft. Jag vill få fört till protokollet att min fru
              Sonja och två av barnen, Alexandra och Mikaela, har åhört det
              här anförandet.
            </seg>
            <seg n="6c90ce4d">
              Vi som bor ute i landet och har familjer blir inte alltid riktigt
              förstådda av er som bor centralt. Jag tycker att jag kan få säga
              i dag att det i sig är en påfrestning för riksdagsledamöter som
              medier och andra glömmer. Jag har levt med det här under 31 år.
              Jag tycker att riksdagen ska inse och ta stor hänsyn till att
              det ligger en påfrestning för parlamentariker att ha familjen
              på ett ställe och arbeta här i Helsingfors. Jag vet dessutom vilka
              enorma insatser som görs av riksdagsledamöter. Jag far illa när
              man börjar jämra sig för att ni har guldkort eller för höga arvoden.
              Stå på er! Ni är värda vartenda guldkort och vartenda arvode som
              ni för närvarande har. Blygs inte och skäms inte för det. Ni borde
              vara bättre betalda.
            </seg>
          </u>
          <note type="speaker" n="6585567b">
            Anf. 53 PETER ERIKSSON (mp) replik:
          </note>
          <u who="peter_eriksson_a7c2c7" xml:id="i-0f94a1277170d19b-6" n="cc3ca12e">
            <seg n="499c108c">
              Fru talman! Det är många som passar på att tacka Alf Svensson
              här. Jag tänker inte göra det, utan jag tänker gratulera i stället.
              Det finns flera skäl att gratulera just den här dagen i Alf Svenssons
              fall. Jag tror att det är många med mig som de senaste veckorna
              och de senaste åren till exempel har sett någon av de fantastiska
              filmerna om Sagan om ringen . Till slut lyckas Frodo bli av med
              maktens ring inte bara genom egen försorg. Denna maktens ring
              besvärjer honom och skapar problem.
            </seg>
            <seg n="a9a41c1f">
              Nu lyckas också Alf Svensson göra sig av med maktens ring. Han
              har överlevt och klarat sig ganska helskinnad från detta, och
              det tycker jag är beundransvärt. Det är en svår bransch där man
              är utsatt för många saker. Under alla de år som Alf Svensson har
              funnits med i politiken har han stått för någonting som jag tycker
              har varit tydligt och konsekvent. Han har inte utsatt sig själv
              för onödiga risker. Du har gjort ett gediget arbete under lång
              tid, och jag gratulerar dig till att ha lyckats ända hit!
            </seg>
          </u>
          <note type="speaker" n="6db1add4">
            Anf. 54 INGRID BURMAN (v):
          </note>
          <u who="ingrid_burman_114164" xml:id="i-0e71e84804c4fc60-7" n="3f0836ed">
            <seg n="d4c99ff0">
              Fru talman! Det är en prioriterad fråga för Vänsterpartiet att
              arbeta mot och bekämpa arbetslösheten. Vi ska nå det 80-procentiga
              målet med sysselsatta. Vi har ju också haft den så kallade juluppgörelsen,
              som innebar att vi ska stimulera tillväxten. Det handlar delvis
              om arbetsmarknadspolitiska insatser. Mycket av detta är riktat
              till kommuner och landsting. Det gäller också nya utbildningsplatser.
              Det handlar även om praktikplatser, om validering av betyg, om
              tidigareläggning av infrastruktursatsningar, om mer pengar till
              kommuner och landsting, om åtgärder mot ohälsan och om satsningar
              på miljöteknik. Ett system för kreditgarantier för småföretag
              i glesbygd ska tas fram. Såddfinansiering och rikskapital ska
              stärkas. Vi ska ha ett stärkt utjämningssystem. Statsministern
              har redan berört den delen när det gäller de regionala skillnaderna.
            </seg>
            <seg n="8b62c806">
              Detta är alltså viktiga utgångspunkter för politiken när vi tittar
              framåt. Fler människor ska få arbete. Den kommunala sektorn ska
              stärkas, och ohälsan ska bekämpas. Även i det paketet finns det
              en rad redskap. Det innehåller också att vi återställer sjukpenningnivån
              till 80 %. Det har varit viktigt för Vänsterpartiet.
            </seg>
            <seg n="6763c73b">
              Vi ska också genomföra försök med arbetstidsförkortning nästa
              år. Det ska vi göra för att vi ska öka kunskapen om arbetstidens
              betydelse för jämställdhet och hälsa. Det handlar också om att
              öka individens inflytande över arbetstidens förläggning. Jag nämner
              detta därför att andra har efterlyst de här åtgärderna. Ja, de
              ligger i pipelinen nu. Det är bra. Varför är då detta med arbetstiden
              så viktigt? Det är en möjlighet för fler att delta i arbetslivet.
              Det gäller också att få människor att finnas kvar i arbetslivet
              hela livet och samtidigt få livspusslet att gå ihop.
            </seg>
            <seg n="d9ed7081">
              Detta är viktiga och riktiga åtgärder. Men det kommer att behövas
              ännu fler åtgärder om vi ska stimulera sysselsättningen. Vi ser
              ju att även om man säger att konjunkturen nu vänder så finns det
              inte fler platser att tillgå på arbetsförmedlingarna. Det är där
              som jag och Vänsterpartiet tjatar om Riksbankens ansvar att också
              sänka räntan. Vi vet att det är många alltfler bedömare som säger
              detta, och vi menar att det också finns ett politiskt ansvar att
              säga det. Det har vi nu gjort.
            </seg>
            <seg n="e241ba7a">
              Vi menar också att regeringen har ett ansvar för att fortsätta
              den här delen. Då talar jag om skattefrågorna. Vi har en överenskommelse
              i budgetpropositionen. Det ena som nämns där är att underlätta
              för generationsväxling. Där är en proposition på gång, så där
              har ju regeringen levererat.
            </seg>
            <seg n="effd4b43">
              Men vi saknar förslag när det gäller 3:12-reglerna. Vi är ju
              överens om att de ska komma, men vi menar att det är dags att
              också leverera dem nu. Det har väntats för länge, och vi är kritiska
              mot att man inte har kommit längre i den delen.
            </seg>
            <seg n="b4072fd7">
              Vi har tidigare markerat, och jag vill göra det nu här också,
              att vi inte behöver en sänkning av en av Europas lägsta bolagsskatter.
              Det är inte den skattereformen som behövs.
            </seg>
            <seg n="75858e3a">
              Med det här sagt menar Vänsterpartiet att den andra prioriterade
              uppgiften faktiskt är att se till att det blir en rimlig fördelning
              av tillväxten. Det handlar om att minska klyftorna i samhället,
              och det handlar naturligtvis om att försvara och utveckla den
              generella välfärden. Vi vet ju alla att en god infrastruktur,
              skola, sjukvård, robusta försäkringssystem, arbetsmarknadspolitik
              och utvecklade fackliga rättigheter är de allra viktigaste förutsättningarna
              för att fler ska kunna anta de utmaningar som en dynamisk och
              uthållig tillväxt fordrar.
            </seg>
            <seg n="9aca1e32">
              Många har fått det allt bättre i Sverige under de senaste åren.
              Jag brukar säga att medeltemperaturen har stigit, och det är väl
              bra. Men det hjälper inte om det är varmt på vissa ställen och
              kallt på andra. Som exempel har jag nämnt barnfamiljer och barnfattigdom.
              Det är en viktig uppgift när vi blickar framåt att se till att
              också de sociala klyftorna åtgärdas och att vi fördelar tillväxten
              så att den kommer alla till del.
            </seg>
            <seg n="467b4343">
              Det handlar också om inkomstskillnader mellan män och kvinnor
              och om olika livsvillkor. Det är faktiskt också politikens uppgift
              att se till att detta förändras.
            </seg>
            <seg n="5868ce54">
              I dag på tvåårsdagen av mordet på Fadime tycker jag att vi har
              all anledning att påminna oss att kvinnors livsvillkor begränsas.
              Många kvinnors och flickors livsvillkor begränsas av rådande könsmaktsstrukturer.
              Det här kräver lagstiftning, normförändringar och politisk diskussion.
              Vi vet att de här könsmaktsstrukturerna tar sig väldigt olika
              uttryck i olika kulturer, men i grund och botten är det samma
              könsmaktsstrukturer. Maud Olofsson nämnde tidigare just våldet
              mot kvinnor, och det är en prioriterad uppgift att ta tag i det.
              Det finns all anledning att lyfta fram den frågan i dag.
            </seg>
            <seg n="04cb14af">
              Om vi ska komma till rätta med de här klyftorna behövs bland
              annat en solidarisk fördelningspolitik. Ibland beskrivs vi i Vänsterpartiet
              som ett lydnadsparti, som någon sade. Någon annan sade att vi
              var civilt olydiga. Jag vet inte vad man ska tro. Vi ska skapa
              majoriteter här i Sveriges riksdag och lyssna på den debatt som
              har varit hittills, och då menar jag att det är det utvidgade
              samarbetet mellan s, v och mp som kan åstadkomma detta. Det borgerliga
              tågsättet kör faktiskt på fel spår. Det går inte att kombinera
              grunderna för tillväxt och en solidarisk fördelningspolitik om
              man samtidigt tävlar med varandra om att sänka skatter i den utsträckning
              som ni gör.
            </seg>
            <seg n="aaf050b2">
              Därför kommer i alla fall Vänsterpartiet att driva att vi tillsammans
              med Socialdemokraterna och Miljöpartiet ska arbeta aktivt både
              med klyftor och med tillväxt. Jag hade hoppats att vi skulle kunna
              föra en bredare debatt om detta, men hittills har debatten mest
              fokuserat på andra saker.
            </seg>
            <seg n="6f3dbd55">
              Fru talman! I dag är det drygt fyra månader sedan svenska folket
              sade ett rungande nej till EMU. Dessa fyra månader har också innehållit
              ett sammanbrott i förhandlingarna om EU:s nya författning. I dag
              vet vi inte när man kommer fram med ett nytt förslag. Men vi vet
              att i praktiken är det klart att man ska få folkomrösta om en
              ny EU-författning i Danmark, Irland, Nederländerna, Luxemburg,
              Spanien, Portugal och Tjeckien. Mycket tyder också på att Belgien,
              Frankrike och Österrike kommer att fatta samma beslut.
            </seg>
            <seg n="453bc0b2">
              Hittills har den svenska regeringen och samtliga borgerliga partier
              hårdnackat sagt nej till att lyfta upp frågan om EU:s nya grundlag
              till en folkomröstning, och det trots att vi vet att det kommer
              att handla om genomgripande förändringar som väsentligt kommer
              att öka EU:s makt över svensk lagstiftning. Bland annat hotas
              den svenska alliansfriheten.
            </seg>
            <seg n="e74c83c2">
              Jag har försökt att lyssna på argumenten till att de borgerliga
              partierna och regeringen nekar svenska folket att få bestämma
              om vi ska överlämna mer makt till Bryssel eller inte. Vad jag
              hör när jag lyssnar är att frågan är för komplicerad för svenska
              folket att ta ställning till och att vi här i riksdagen är valda
              att fatta de svåra besluten. Jag menar att resonemanget haltar.
              Det rymmer delvis en omyndighetsförklaring av det svenska folket.
              Frågan om EU:s nya författning har aldrig lyfts fram i en valrörelse.
              Svenska folket har inte fått ta ställning till den ens så där
              indirekt i ett val.
            </seg>
            <seg n="e8297a24">
              EMU-valet visade också att Sveriges riksdag inte var representativ
              i den frågan. Hur stor är då sannolikheten att vi är representativa
              i författningsfrågan? Jag skulle gärna vilja få argumenten förklarade
              för mig igen, och också för svenska folket. Nu har inte Göran
              Persson någon talartid kvar, och därför kan man väl inte hoppas
              på det. Men Fredrik Reinfeldt, Lars Leijonborg, Alf Svensson eller
              Maud Olofsson kanske kan förklara varför svenska folket inte kommer
              att få ta ställning till EU:s nya grundlag i en folkomröstning.
            </seg>
            <seg n="ba632153">
              Fru talman och alla ni andra som lyssnar på den här debatten!
              Nästa vecka har regeringen bjudit in till en konferens om folkmord.
              Vi har också sett ett förspel till detta där den israeliska ambassadören
              har saboterat ett konstverk på Historiska museet. Vi har följt
              debatten där Israels regering ställer sig bakom sabotaget. Det
              har också förekommit att representanter för partier här i riksdagen
              har tyckt att det kanske inte har varit så konstigt. För mig ger
              det här en sned bild av synen på yttrandefriheten. Jag vill gärna
              säga det.
            </seg>
            <seg n="a79bb429">
              Till konferensen om folkmord har regeringen bjudit in Ryssland
              men inga representanter för det tjetjenska folket. Man har bjudit
              in Turkiet men inte kurdiska organisationer. Man har bjudit in
              Marocko men ingen från det ockuperade Västsahara. Man har bjudit
              in Israel men inga palestinier. Man väljer alltså att bjuda stater
              som faktiskt kränker de mänskliga rättigheterna men inte dem som
              i dag får sina mänskliga rättigheter kränkta. Är inte de intressanta
              att lyssna till? Ska inte de få göra sin röst hörd? Det hade varit
              önskvärt att Göran Persson hade haft talartid kvar. Jag vet ju
              att han inte har det. Därför lär vi väl inte få svar på dessa
              frågor här och nu, men det hade varit önskvärt.
            </seg>
            <seg n="fc2422ad">
              Parallellt med detta fortsätter Israel att bygga sin apartheidmur
              på Västbanken i strid med internationell rätt. Officiellt hävdar
              Israel att muren är en säkerhetsåtgärd mot självmordsbombare och
              terrorister. För mig är det uppenbart att detta motverkar sitt
              syfte. Våld föder våld. Muren genom Västbanken byggs ett bra stycke
              in på den palestinska sidan om den så kallade gröna linjen. På
              så sätt överförs ungefär 10 % av det palestinska området till
              Israel. Successivt annekteras palestinska områden av Israel.
            </seg>
            <seg n="81b14dd4">
              Min fråga till Göran Persson om han hade haft tid att svara skulle
              vara: På vilket sätt avser Göran Persson att fortsätta att driva
              den här frågan i EU och världssamfundet? Jag vet att Sveriges
              regering har varit aktiv på det här området. Men bygget pågår,
              och det måste göras mer. Det måste också vara en prioriterad fråga
              i den svenska inrikespolitiken att lyfta fram den frågan i EU
              och i världssamfundet.
            </seg>
          </u>
          <note type="speaker" n="b7bd5fe3">
            Anf. 55 MAUD OLOFSSON (c) replik:
          </note>
          <u who="maud_olofsson_f3f5fa" xml:id="i-c123d904c9b668e0-3" n="1acba3a5">
            <seg n="98814f0e">
              Fru talman! Ingrid Burman är ju den sanna optimisten. Hon säger
              att vi ska nå målet med 80 % sysselsatta till 2004. Det är helt
              omöjligt. Jag tror att hon är den enda som tror på detta. Dessutom
              går er politik och alla de förslag ni lägger fram stick i stäv
              med detta. Vad händer med ohälsan? Jo, frånvaron ökar ju. 60 miljarder
              går till förtidspensioneringar, det vill säga folk som inte arbetar.
            </seg>
            <seg n="73da91b1">
              I det här julpaketet, som ni kallar det, föreslår ni mer ledighet
              och friår. Vänsterpartiet självt föreslår en arbetstidsförkortning.
              Ni vill inte stödja småföretagen som kan skapa de varaktiga jobben.
            </seg>
            <seg n="45ea578e">
              Alltså: Hur ska detta gå ihop? Vem ska tro på den här politiken?
            </seg>
            <seg n="0df19b92">
              Jag vill också ta upp en annan fråga, nämligen vårt gemensamma
              intresse av att ta tag i den ökade organiserade brottslighet som
              drabbar kvinnor. Den trafficking som pågår är ett stort problem.
              Vi vet också att den är gränsöverskridande.
            </seg>
            <seg n="1b8fdc66">
              Vi ska den 13 juni gå till ett val där vi ska fundera över hur
              vi ska kunna påverka bland annat den här situationen. Inför det
              valet går du ut och säger att vi ska lämna EU. För mig blir det
              här fullständigt orimligt. Som jag ser det är enda sättet att
              komma åt det här ett ökat samarbete. Om det är någonting som vi
              behöver EU för är det såvitt jag förstår för att samarbeta för
              att skapa bättre villkor för de kvinnor som blir utsatta. Men
              hur ska vi klara det om vi inte har en organisation som möjliggör
              tullsamverkan, polissamarbete och så vidare? De som kommer att
              drabbas är de kvinnor som inte får hjälp och som inte kan ställa
              krav på de myndigheter och organisationer som ska göra någonting
              åt det här.
            </seg>
            <seg n="1b051c53">
              Du vill lämna detta samarbete, och min fråga till dig är: Vad
              tänker du göra i stället? Vad ska du ha i stället för det samarbete
              som EU möjliggör?
            </seg>
          </u>
          <note type="speaker" n="f35fbfb7">
            Anf. 56 INGRID BURMAN (v) replik:
          </note>
          <u who="ingrid_burman_114164" xml:id="i-0e71e84804c4fc60-8" n="3f0836ed">
            <seg n="78745218">
              Fru talman! Med 27 sekunders talartid kvar hinner jag bara säga
              att det beträffande ohälsan har lagts fram ett förslag som kommer
              att få effekter. Vi ska jobba med arbetstidsförkortning och inflytanderegler.
              Det är ett medel för att få folk att orka vara kvar länge i arbetslivet.
              Det handlar, som någon sade, om att börja vid roten.
            </seg>
            <seg n="159b4e23">
              Sysselsättningsmålet 80 % kommer inte att nås 2004. För Vänsterpartiet
              är det viktigt att målet att vi ska nå 80 % sysselsatta kvarstår.
            </seg>
          </u>
          <note type="speaker" n="ca8210c8">
            Anf. 57 MAUD OLOFSSON (c) replik:
          </note>
          <u who="maud_olofsson_f3f5fa" xml:id="i-c123d904c9b668e0-4" n="1acba3a5">
            <seg n="836e1848">
              Fru talman! Jag noterar att Ingrid Burman valde att svara på
              den första frågan och inte på den andra. Man kan ju skylla på
              tidsbrist, men man kan också prioritera när man ska svara.
            </seg>
            <seg n="8c4e4b92">
              Jag tror att det kommer att bli omöjligt att klara handeln med
              kvinnor om vi inte samarbetar. Jag tycker att Vänsterpartiet ska
              erkänna att det behövs någon form av samarbete för att det här
              ska vara möjligt. Vi som tror att EU kan klara den här uppgiften
              kommer också att slåss för det här i den valrörelse som kommer
              nu. Ni som säger att vi ska lämna EU och att vi ska ha någonting
              annat måste också tala om för svenska folket och alla de kvinnor
              som råkar ut för brottslighet och annat vad vi ska ha i stället.
            </seg>
            <seg n="ed6d412f">
              Hur ser det ut? Det går inte att bara vara emot och säga vad
              man inte vill ha utan att någonsin tala om vad vi ska ha i stället.
              Detta drabbar kvinnor och andra som har det allra svårast. Beskriv
              alternativet! Ni har några månader på er att göra det.
            </seg>
            <seg n="f2d76a2a">
              Vad gäller målet vill jag också säga: Vad spelar det för roll,
              om ni hela tiden flyttar fram årtalet? Jag skulle också kunna
              agera på det sättet, men meningen med att sätta upp mål är ju
              att det ska kunna avläsas om man når upp till målen eller inte.
              Ni säger att ni flyttar fram det till 2005, men vad kommer det
              att heta nästa gång? När alla de här åtgärderna pekar åt fel håll
              kommer ni att bli tvungna att flytta fram målsättningen långt.
            </seg>
            <seg n="1c12b25c">
              Men ni kan vara alldeles lugna. Ni kommer inte att behöva flytta
              fram det längre än till 2006, för då ska vi ha en annan regering.
            </seg>
          </u>
          <note type="speaker" n="00052596">
            Anf. 58 FREDRIK REINFELDT (m) replik:
          </note>
          <u who="fredrik_reinfeldt_3cbc0d" xml:id="i-7458749ba113690e-9" n="c4677a9f">
            <seg n="81fc49e7">
              Fru talman! Jag såg att Maud var i form, så jag tänkte att det
              var bäst att släppa fram Maud först.
            </seg>
            <seg n="7a0e2a4b">
              Ingrid Burman har gubevars slut på sin talartid, så jag får väl
              mer göra ett par konstateranden. När det först gäller kravet på
              folkomröstning tycker jag kanske att det är lite märkligt att
              ropa på folkomröstning när frågan faktiskt inte är färdigförhandlad.
              Vi har inte ens ett resultat.
            </seg>
            <seg n="4c78783a">
              Vi kommer förmodligen att göra den bedömningen att frågan inte
              har den omvälvande karaktär som först antyddes och därför kan
              rymmas inom den representativa demokratins ram, som har varit
              fallet med många andra förändringar tidigare inom EU.
            </seg>
            <seg n="ab1d2763">
              Vänsterpartiet är på sitt sätt ett märkligt parti. Efter tio
              år med Gudrun Schyman sedan man övergivit partibeteckningen vpk
              stundar nu en tid när, så att säga, det k som lämnat partibeteckningen
              förs över på den trolige nye partiledaren. Det markerar förmodligen
              ett slut på en era av ett försök att låtsas som om man inte har
              någon annan ideologi än att prata nära människors verklighet och
              vara för allt som är bra. Vad det nya Vänsterpartiet kommer att
              bli vet vi inte ännu, och vi ska naturligtvis med noggrannhet
              följa er kommande kongress.
            </seg>
            <seg n="81e274eb">
              En sak som jag dock noterar i dag är det lite märkliga att det
              här markeras ett inflytande i en majoritet som jag i grunden kanske
              inte tror att Vänsterpartiet har så stort inflytande över. Samtidigt
              finner man stöd utanför denna kammare, inte minst hos unga människor,
              och antyder precis det motsatta: att man är i opposition och är
              emot väldigt mycket av den politik som förs i samma majoritet.
            </seg>
            <seg n="17a74a94">
              Jag tror att den balansgången kan visa sig vara svår att klara,
              och vi kommer att hjälpa till med att syna den inför valet 2006.
            </seg>
          </u>
          <note type="speaker" n="8c9af6f0">
            Anf. 59 MAUD OLOFSSON (c):
          </note>
          <u who="maud_olofsson_f3f5fa" xml:id="i-c123d904c9b668e0-5" n="1acba3a5">
            <seg n="f4f4e816">
              Fru talman! Sverige är på många sätt ett fantastiskt land med
              fantastiska förutsättningar, med massor av människor som engagerar
              sig för ett bättre samhälle, i idrottsföreningar, kvinnoföreningar,
              kyrkor och ideellt arbete. Vårt land ger också goda förutsättningar
              för alla att söka kunskaper i skola och högskola. Vi har en ganska
              väl utbyggd välfärd och social trygghet. Vi har många människor
              med rötter i andra delar av världen, med språkkunskaper och de
              nya intryck som detta ger. Vi har många av världens inom sina
              områden främsta företag. Vi har alltså ganska goda förutsättningar.
            </seg>
            <seg n="93201650">
              Därför är det så beklämmande när de här förutsättningarna inte
              tas till vara, när människors resurser slösas bort och när förmynderi
              och detaljstyrning kväver människans inneboende möjligheter och
              kreativa förmåga.
            </seg>
            <seg n="a97abe18">
              För Sverige kan bättre än så här. Men det kräver också en bättre
              regering och en bättre politik för att ta till vara människors
              förmåga och för att släppa loss skaparkraften i hela vårt samhälle.
              Det krävs någon som vågar stå upp och tala om rätt och fel, som
              vågar ifrågasätta invanda föreställningar och faktiskt också leda
              in samhället på en ny kurs.
            </seg>
            <seg n="93241f7d">
              Det finns i vårt land en utbredd uppfattning om att någon annan
              ska ta ansvar för sådant som måste göras i samhället. Det är inte
              att förundras över, för denna nånannanism, som jag har valt att
              kalla den, börjar i regeringen. Den tycker att arbetsmarknadens
              parter ska hantera ohälsan. Näringslivet ska ta hand om moralen.
              Riksbanken ska ju ta hand om räntan. Tjänstemännen ska ta hand
              om narkotika och psykiatri. Kommunerna ska ta hand om vården,
              skolan och omsorgen. Ja, listan kan göras lång på områden där
              regeringen har lyft över ansvaret i knäna på många andra och själv
              dragit sig undan från ansvar.
            </seg>
            <seg n="fe1893b5">
              Samma synsätt uppmuntras också hos medborgarna inte bara accepteras,
              utan faktiskt uppmuntras.
            </seg>
            <seg n="53e2fce4">
              Vi har sett det i familjepolitiken, där föräldrars ansvar för
              barnens uppfostran har nedvärderats, där politisk styrning och
              maxtaxa likriktat alla barns omsorg, trots barnens olikheter och
              trots föräldrarnas olika vilja. Någon annan förmodas veta bättre
              än familjen själv vad barnen behöver.
            </seg>
            <seg n="bba657f1">
              Vi har sett det när människor blir arbetslösa och söker sig till
              arbetsförmedlingen, där man i stora stycken blir en passiv mottagare
              av åtgärder och utbildningar av allehanda slag utan möjlighet
              att själv förändra situationen. Den enskilde har inte och förväntas
              inte fråga efter makten över sin egen framtid. Någon annan vet
              ju vad som behöver göras.
            </seg>
            <seg n="e895ba14">
              Vi har också sett det i fråga om socialförsäkringar, sjukförsäkring
              och förtidspension, där det först antyds att det är fel att ställa
              krav men sedan också att det är fel att låta människor ta ansvar
              och att det är fel att var och en ska ha möjlighet att göra rätt
              för sig, efter egen förmåga. Vi skriver 2004, och än i dag har
              individen inte makten över en enda krona när det gäller rehabiliteringen.
            </seg>
            <seg n="c92e2908">
              I stället blir man ett ärende som någon sätts att hantera.
            </seg>
            <seg n="529571bc">
              Nu måste det inte vara så här. Vårt land har mer välutbildade
              och mer kunniga invånare än någonsin förut. Vi inte bara kan,
              utan måste, förutsätta att människor vill ta ansvar, vill påverka
              och vill vara med och förändra. När människor får växa i eget
              ansvar, för sig själva och för varandra, då växer också hela samhället.
            </seg>
            <seg n="0ba00fed">
              Fru talman! Sverige behöver fler företag och fler företagare.
              Vi behöver tillväxt i ekonomin så att vi kan få en bra välfärd.
              Det är också en insikt som regeringen har, men man saknar ju insikten
              att företag förutsätter företagare. Pålagor, skatter och kontroller
              skickar i alla fall signaler om att inte just du ska starta företag.
              Det är inte just du som ska fixa de här jobben.
            </seg>
            <seg n="bf4144da">
              Ett samhälle som betonar företagsamhet, kreativitet och ansvarstagande
              måste också göra det möjligt att bli framgångsrik på eget arbete
              och egna idéer. Det måste vara möjligt att till och med bli rik
              på eget arbete, inte bara genom tur på Lotto, hästar eller börsen.
            </seg>
            <seg n="9ae60fd6">
              Jag tycker också att det sätter frågan om svartarbete, som för
              bara några veckor sedan väckte indignerade reaktioner, i ett perspektiv.
              Bara den som inte har behövt renovera det egna huset eller lägenheten
              och inte behövt anställa snickare och rörmokare kan känna den
              rätta förvåningen över att det förekommer. Om skatterna säger
              att man inte bör jobba vitt jobbar människor svart. Så enkelt
              är det.
            </seg>
            <seg n="84723f95">
              Jag försvarar inte svartarbete. Det är också ett exempel på nånannanismen.
              Man lägger ansvaret för vår gemensamma sektor, skolan, vården
              och omsorgen, på någon annan. Men jag undrar vad det är för slags
              samhälle som har lett till att svartarbete accepteras, ja till
              och med på många håll blivit något helt naturligt.
            </seg>
            <seg n="3baf04bb">
              Sverige behöver fler människor som kan försörja sig på hederligt
              arbete, som har pengar att starta och driva företag, kan förverkliga
              idéer och skapa jobb åt andra människor. Då måste det också synas
              i politiken. I längden kan man inte driva en politik som gillar
              företag men som ogillar företagare och som utgår från att någon
              annan måste starta företag och skapa jobb. Det måste synas i verklig
              politik, i en politik som underlättar generationsskiften i företag
              så att de kan stanna och generera välfärd i vårt land Sverige,
              i en politik som underlättar för små förmögenheter i stället för
              att skapa gräddfiler för dem som har stora förmögenheter.
            </seg>
            <seg n="2606f725">
              Fru talman! Ett hinder för att ta till vara alla de resurser
              som vi har, våra medborgare och våra naturresurser, är den märkliga
              syn på rättvisa som har präglat vårt land. Jag brukar säga att
              det handlar om den inbillade rättvisan. Rättvisa beror på vilka
              ögon vi ser med. Låt mig ta några exempel.
            </seg>
            <seg n="d2149673">
              Sverige beskattar människor med låga och vanliga inkomster hårdare
              än de flesta länder. Det är därför så många har svårt att skapa
              en buffert att ha om tvättmaskinen går sönder eller om man måste
              köpa lite extra kläder åt barnen. En stor grupp som det handlar
              om här är kvinnor i offentlig sektor. Många av de kvinnorna kommer
              aldrig att kunna ta sig ur fattigdomsfällan. De har en situation
              som är omöjlig att förändra. De har svårt att få rättvist betalt
              för det arbete som de utför, svårt att spara en slant efter skatt
              och tvingas i många stycken att leva på bidrag.
            </seg>
            <seg n="4b8a278f">
              Är det rättvisa? Eller skulle det vara mer rättvist att sänka
              skatterna, låta fler leva på sin lön och göra det möjligt för
              fler, främst kvinnor, att starta och driva företag och kanske
              hitta en alternativ sysselsättning?
            </seg>
            <seg n="ad98c95b">
              Låt oss se på hur förmögenheterna fördelas. Pengar ger makt.
              Det vet vi. Men varför talas det så lite om att kvinnor äger mindre
              än en femtedel av företagskapitalet, eller att endast 5 % av dem
              med högst inkomster i Sverige är kvinnor medan det i Frankrike
              är 15 %? Varför talas det så lite om att dagens politik gynnar
              dem som redan har men ger små möjligheter för några nya att utmana
              de redan rika?
            </seg>
            <seg n="3ba1e264">
              Är det rättvisa? Eller skulle det vara mer rättvist att skapa
              ett system där människor, också kvinnor, tillåts vara framgångsrika,
              där vi strävar efter att fler ska kunna bli rika på eget arbete
              i stället för att hela tiden hoppas på Lotto?
            </seg>
            <seg n="7032d576">
              Låt oss se på dem som bäst behöver samhällets omsorg, de psykiskt
              sjuka som kan jaga från sjukhus till sjukhus utan att få den vård
              och hjälp som de behöver, de som hänvisas till att bo på gatan
              utan att vi ingriper, de barn som utsätts för våld utan att någon
              döms.
            </seg>
            <seg n="b92901ee">
              Låt oss se på något av de offer för meningslöst våld som vi har
              sett den senaste månaden och pratat om i dag. Samhället har inte
              förmått skydda och förebygga brott. De har svårt att få rätt och
              upprättelse eftersom polisen och kriminalvården inte fungerar
              som de borde.
            </seg>
            <seg n="d72f34e0">
              Det här är naturligtvis inte rättvisa. Problemen är inte lätta
              att lösa. Det säger jag inte. Men det fritar oss inte från ansvaret
              att försöka och att göra allt som står i vår makt för att skydda
              människor och åstadkomma ett tryggt samhälle där jag som individ
              också har en chans att själv ta mig ur en svår situation.
            </seg>
            <seg n="175217ec">
              Fru talman! Ett starkt samhälle där människor får växa i ansvarstagande
              för sig själva och andra i kreativitet och delaktighet är också
              ett samhälle som ställer krav. Det kräver ansvar men ger också
              förutsättningar att ta det ansvaret. Det återupprättar det lokala
              och ömsesidiga ansvarstagandet mellan människor som ett alternativ
              till statligt förmynderi och detaljstyrning.
            </seg>
            <seg n="afc2f488">
              Sänkta skatter för vanliga inkomster handlar om det, att kunna
              ta ansvar för sin egen vardag, att minska beroendet av bidrag
              och någon annans välvilja och att göra det möjligt att själv förbättra
              sin situation.
            </seg>
            <seg n="5171c6bf">
              Stärkt självbestämmande för familjen handlar också om det. Föräldrar
              ska kunna ta ansvar för sina barns uppfostran. Ökad valfrihet
              gör det möjligt för alla, för män och kvinnor, att minska arbetstiden
              eller att välja den barnomsorg som man önskar.
            </seg>
            <seg n="c286effb">
              Sänkta skatter och mindre krångel för företag handlar om att
              det ska vara möjligt och löna sig att förverkliga idéer, skapa
              jobb och resurser. Kreativitet ska uppmuntras från skolåldern
              till pensionstiden.
            </seg>
            <seg n="81213bd6">
              En hållbar utveckling handlar om att var och en måste ta ansvar
              för den egna miljöpåverkan. Den som förstör ska också vara ansvarig
              för att återställa. Vi har inte rätt att förstöra den jord som
              våra barn och barnbarn en gång ska ärva.
            </seg>
            <seg n="746fab15">
              Utveckling i hela landet handlar också om att ge människor möjlighet
              att ta ansvar för sin framtid oavsett var de bor. Människor i
              Vilhelmina och Årjäng måste få och kunna ta ansvar för sin hembygd
              likaväl som de i Helsingfors och Malmö.
            </seg>
            <seg n="4789af2e">
              När jag rest runt i landet har jag sett många lösningar och exempel
              på framtidens välfärd. Medborgare reser sig, vill och kräver att
              få ta ansvar för den egna välfärden. I Jörn har medborgarna bildat
              ett gemenskapsföretag för vårdcentralen när landstinget dragit
              sig bort. På Rinkebyskolan nådde rektorn och lärarna ut till föräldrarna
              och når fantastiska resultat i en skola med ett svårt utgångsläge.
              Det finns lokala utvecklingsgrupper runtom i landet som lägger
              grunden för företagande och välfärd. I de samverkanslösningar
              som växt fram mellan offentlig, privat och ideell sektor har ord
              som rättvisa och ansvar en verklig innebörd, och man kan på allvar
              tala om en ny välfärd.
            </seg>
            <seg n="179f5e33">
              Fru talman! Sverige är ett rikt land. Det är rikt på mänsklig
              förmåga och mänskliga resurser. Därför skulle Sverige också kunna
              bli så mycket bättre, genom minskat krångel och sänkta skatter
              för småföretag för fler jobb och fler företagare, genom en verklig
              reform av socialförsäkringarna så att man ger individen större
              möjligheter att själv ta ansvar och också påverka sin situation,
              genom att satsa på att förebygga och förhindra brott genom upprustning
              av polis och kriminalvård och genom en politik för fördjupad demokrati
              och medborgarstyre som sätter medborgarnas delaktighet framför
              att försöka permanenta Socialdemokraternas maktinnehav, som vi
              har hört här i dag.
            </seg>
            <seg n="9864f0f2">
              Politiska värderingar gör stor skillnad. Om vi på allvar gör
              upp med nånannanismen och den inbillade rättvisan, som jag har
              pratat om i dag, kommer det att påverka hela vårt synsätt. Det
              kommer också att påverka praktisk politik. Då blir det inte farligt
              att bekräfta människors förmåga och låta oss ta ansvar, enskilt
              men också tillsammans. Då kommer de politiska besluten att värna
              om människors frihet och låta oss leva våra olika liv. Då får
              var och en ett utrymme att förverkliga sina idéer och sina drömmar.
            </seg>
            <seg n="03861576">
              Därför menar jag att Sverige inte bara behöver en ny regering
              och en ny politik utan också en ny dröm om frihet, ansvar och
              gemenskap. Den politiska plattformen för denna dröm ska vi lägga
              inför valet 2006. Vi ska lägga all vår kraft på att också skapa
              den majoritet som gör det möjligt att avskaffa både nånannanismen
              och den inbillade rättvisan.
            </seg>
          </u>
          <note type="speaker" n="9e16058c">
            Anf. 60 PETER ERIKSSON (mp):
          </note>
          <u who="peter_eriksson_a7c2c7" xml:id="i-0f94a1277170d19b-7" n="cc3ca12e">
            <seg n="c4635f5e">
              Fru talman! Jag började för min del debatten i dag med att ta
              upp frågan om vårt framtida politiska system, valsystemet och
              författningen. Jag diskuterade det initiativ som Socialdemokraterna
              har tagit för att göra eventuella förändringar i framtiden vilket,
              om man lyssnar på vad de säger, verkar gå ut på att stärka socialdemokratins
              ställning och garantera den ställningen i framtiden.
            </seg>
            <seg n="fbeae3bb">
              Jag är oroad av detta, kanske inte i första hand för mitt eget
              partis skull utan mer utifrån ett medborgarperspektiv. Är det
              verkligen så vi stärker förtroendet för demokratin bland medborgarna?
              Jag tror inte det. Jag tror att det måste handla om att stärka
              möjligheterna att påverka. Det är så vi förbättrar, förstärker
              och bygger vidare på demokratin.
            </seg>
            <seg n="38686b07">
              Nu har Pär Nuder sagt att han ska kalla till möte med de olika
              partierna, ett i taget, och diskutera detta. Eftersom jag tror
              att det finns majoriteter som ligger helt vid sidan av Socialdemokraterna
              i många av de här frågorna kan jag väl passa på att också bjuda
              in övriga partier till ett möte för att diskutera författningsfrågorna
              och valsystemet, så får vi se vad vi kommer fram till och om vi
              har andra saker som vi kan enas om också.
            </seg>
            <seg n="52c57142">
              Jag tänkte ta upp EU- och EMU-frågorna lite grann. EMU-folkomröstningen,
              som i dag verkar vara nästan helt glömd, visade ännu en gång vilket
              misstroende som finns bland det stora flertalet av svenska folket
              mot den utveckling vi ser med en allt starkare centralisering
              där alltfler beslut kring ekonomi, miljö, sociala frågor, socialpolitik
              och rättsfrågor fattas långt borta och över huvudet på människor.
              Men den visade också vilket enormt avstånd som finns mellan många
              av partitopparna och deras väljare, mellan de ledande i Sverige
              och de vanliga människorna.
            </seg>
            <seg n="e2c29637">
              Jag har till exempel sett att Moderaterna i årets parlamentsval
              planerar att försöka köra en historia om att man är väldigt kritisk
              till mycket av detaljstyret inom EU. Tyvärr är inte det min bild
              av hur Moderaterna agerar i verkligheten. Det känns inte riktigt
              trovärdigt lika lite som när man tidigare försökt att inte låtsas
              om att utvecklingen inte alls går åt det hållet över huvud taget,
              lika lite som när Socialdemokraterna i alla dessa år försökt lura
              svenska folket att tro att EU är ett slags nytt Nordiska rådet
              med ett vanligt samarbete mellan självständiga stater. Man har
              varit tysta medlöpare som de flesta andra även från moderat håll,
              tycker jag.
            </seg>
            <seg n="2a57241e">
              Sanningen är att varken moderater eller socialdemokrater vågat
              stå upp och ta en ärlig debatt om Sverige, EU och framtiden. Ni
              har sått falskhet och skördat misstro, tycker jag man kan säga.
              Det är nämligen ni som säger att ni verkligen tror på det här
              samarbetsprojektet som ligger bakom det problem vi har fått för
              det är ett problem. Det är ingenting att skryta med när kanske
              bara en tredjedel av svenska folket bryr sig om att gå till valurnorna
              i valet till EU-parlamentet. Så var det sist. Jag hoppas att det
              blir bättre nu, men det hoppet är ganska svagt. Ännu har det inte
              hänt någonting. Den EMU-omröstning som vi nyss har haft, antagligen
              en svensk regerings största nederlag någonsin i ett allmänt val,
              har inte lett till någon förändring. Jag har inte sett någon självrannsakan.
              Jag har inte sett något tecken på att man är villig att tänka
              om.
            </seg>
            <seg n="3cc67572">
              Ska Sverige vara kvar långsiktigt som medlem i EU tror jag inte
              att det räcker med att ministrarna åker ned till ministerrådsmöten
              i Bryssel. Svenska folket måste också bjudas in. Ni måste vara
              beredda att lägga om politikens former så att människor, medier
              och till och med riksdagen blir delaktiga på allvar. Hittills
              finns inget som talar för att något sådant kommer att ske. Det
              är så mycket lättare att sköta frågorna vid sidan om, på ett regeringsspår
              eller på en EU-nämnd lite vid sidan av. Det blir mindre uppmärksamhet,
              mindre intresse, mindre debatt och mindre kritik. Tyvärr är det
              den linjen som fortfarande råder.
            </seg>
            <seg n="e3efd5fc">
              Det är tydligt att det här pinsamma och förkrossande nederlaget
              ännu inte lett till något nytänkande. Frågan är hur lång tid det
              ska gå innan ni tänker om. Hur länge ska det dröja innan vi får
              en EU-politik i Sverige som är förankrad i det svenska folket?
            </seg>
            <seg n="5ed78c26">
              Vi som är grundmurat kritiska har också ett ansvar. Folket har
              sagt nej till EMU men ja till EU-medlemskapet. Vi i det gröna
              partiet måste också våga ta ett steg framåt och så länge vi är
              medlemmar i den här organisationen ta debatten mer offensivt om
              hur vi ska göra EU, Europa och världen lite bättre, lite grönare,
              lite mer solidarisk och lite mindre egoistisk och kortsiktig.
              Många av de allra viktigaste frågorna om framtiden ligger just
              nu och svävar i den här typen av organisationer i ett slags vakuum,
              lite grann av ett ingenmansland. Vi måste hjälpa till att skapa
              nya koalitioner och nya former av samarbete för att ta fast maktfrågorna
              och de möjligheter som ändå finns att påverka.
            </seg>
            <seg n="f76b8c80">
              Under hösten har Sverige i stor utsträckning pratat tillväxt.
              Mycket har handlat om skatter. Jag tycker att det är en viktig
              diskussion. Jag hoppas att vi kan komma fram till en lösning så
              att vi förändrar några av de problem för svensk ekonomi som felaktiga
              skatter innebär. Jag pratar då om arvs-, gåvo- och förmögenhetsskatter,
              en del av det som Maud var inne på tidigare om de så kallade 3:12-reglerna
              och så vidare. Vi för här en diskussion som jag tycker är i rätt
              riktning.
            </seg>
            <seg n="561febcd">
              Men när man pratar om att utveckla Sverige och ekonomin får det
              inte bara handla om skatter. Det måste handla om något mycket
              bredare. Det var ett av skälen till att vi före jul tog initiativ
              till att satsa mer på infrastruktur. Vi har nu fått en sådan satsning.
              Tyngdpunkten ligger på tåg och järnväg, på långsiktigt mer uthållig
              infrastruktur i Sverige. Relationen är två mot ett det blir också
              en satsning på vägar men bara hälften så stor. Där handlar det
              också om att satsa på trafiksäkerhet, att öka säkerheten och framkomligheten
              genom trefilsvägar med mitträcken. Det har visat sig vara den
              vettiga lösningen för att få en bättre transportstruktur i Sverige
              när det gäller vägarna.
            </seg>
            <seg n="e68247f7">
              Det här är ett paket. Det vi kommit överens om i diskussionerna
              handlar om ganska många saker. Det handlar om utbildning och praktikplatser
              20 000 utbildnings- och praktikplatser i år för att få ned den
              öppna arbetslösheten och ungdomsarbetslösheten.
            </seg>
            <seg n="b3adc922">
              Från och med 2005 kommer också 12 000 platser för friåret. Det
              är många som rynkar lite på näsan åt friåret, men det tycker jag
              inte att man ska göra. Det har visat sig i de försök som har gjorts
              att detta har varit ett enormt effektivt inslag i arbetsmarknadspolitiken.
              Många människor har kommit in på arbetsmarknaden som tidigare
              inte har lyckats med detta och fått varaktiga jobb. Det har också
              gett en möjlighet för många människor att göra det man länge har
              längtat efter. En del har till exempel startat företag; andra
              har genomfört sin livsdröm på andra sätt. Det är någonting som
              vi ska vara väldigt positiva till. I praktiken kostar det ju ingenting
              när man tar över mindre än vad a-kassan kostar för den arbetslöse.
            </seg>
            <seg n="c2a56603">
              Vem har i dag i en svensk partiledardebatt pratat om de globala
              frågorna? Om ni tänker efter lite grann tror jag att ni märker
              att inte någon har gjort det. Göran säger att han har gjort det
              lite grann. Kanske att det var så. Jag tackar honom för det i
              så fall. Då är jag nummer två på den planen.
            </seg>
            <seg n="8124fba1">
              Ser man utöver den nationella politiken och någon gång sträcker
              sig till EU-frågan, som kanske är det som de flesta kommer till
              som längst, måste man ändå tänka efter. Vi lever på en liten rund
              planet, och alla vi som bor på det här klotet hör samman. Det
              som händer runtom i världen påverkar oss alla.
            </seg>
            <seg n="f5077486">
              Då det gäller ekonomin händer det enormt mycket. I de största
              länderna på jorden är också tillväxten som störst i dag. Pratar
              man tillväxt är det Kina och Indien det handlar om. Där händer
              saker. Människor tar sig faktiskt från extrem fattigdom till ett
              läge där man lever ett någorlunda drägligt liv i flera av jordens
              största länder. Det sker förändringar.
            </seg>
            <seg n="f68b9ffa">
              Mycket av det är positivt. Men det finns också en baksida. Så
              länge vi är några få i den rika världen som roffar åt oss och
              använder en väldigt stor del av jordens naturresurser går det
              kanske att hålla på ganska länge. Men när de stora och folkrika
              länderna börjar kräva samma sak, och lyckas med det också, kommer
              allt i ett annat läge.
            </seg>
            <seg n="98cce4a2">
              Man kan bara titta på råvarorna på jorden. Vilken situation har
              vi där? Det är ganska många år sedan, får jag säga, som den ökade
              tillgången på olja överskred efterfrågan. Det innebär att för
              varje år som gått under ganska lång tid har oljetillgången i världen
              minskat. Miljöproblemen ökar i samma takt.
            </seg>
            <seg n="53f7cce4">
              Det här innebär att vi inte bara får extremt ökade miljöproblem
              som vi måste agera mot. Det innebär också att vi ganska snabbt
              närmar oss en situation där priserna på olja, bensin och diesel,
              allt det som vi anser att vi behöver och måste ha för att kunna
              ha ett drägligt liv i vår del av världen, kommer att förändras
              dramatiskt.
            </seg>
            <seg n="30263fde">
              Vi måste räkna med att inom en femtio-årsperiod kommer faktiskt
              möjligheterna att använda de här resurserna i den utsträckning
              vi gör nu att förändras på ett allvarligt sätt. Oljan kommer inte
              att ta slut. Det trodde man kanske för 30 år sedan. Men priset
              kommer att bli för högt för att oljan ska kunna användas på det
              sätt som vi gör i dag.
            </seg>
            <seg n="0fd0e44a">
              Då har vi ett ansvar. Vi har ännu några års tid att reagera,
              att föregripa en förändring, att vara på banan i tid, att ställa
              om energisystemet, att satsa på förnyelsebara energikällor, att
              göra något som faktiskt hjälper inte bara oss utan hela världen
              till ett drägligt liv på lång sikt. Den omställningen måste vi
              ta. Vi måste genomföra den även om det finns de som gnäller, även
              om det finns de som tycker att det är onödigt. Vi har ju både
              olja och kol i stor mängd. Vi måste vara ett steg före.
            </seg>
            <seg n="4cbad70f">
              Det gäller också en solidaritetsfråga. Våra barn och de som är
              fattiga i andra länder kommer att behöva den här omställningen
              och kommer att vara skyldiga oss ett tack om vi vågar ta det steget.
              Det är den stora utmaning som jag ser att vi de närmaste åren
              måste ta itu med inom politiken. Det gäller inte bara för Sverige
              utan för hela västvärlden att vara föregångare.
            </seg>
          </u>
          <note type="speaker" n="5fc358a4">
            Anf. 61 FREDRIK REINFELDT (m) replik:
          </note>
          <u who="fredrik_reinfeldt_3cbc0d" xml:id="i-7458749ba113690e-10" n="c4677a9f">
            <seg n="be556c6f">
              Fru talman! Jag medger att det är en bra stund sedan den här
              debatten inleddes, men jag inledde också med att fråga om slutsatser
              av utvecklingen i Indien och bortre Asien.
            </seg>
            <seg n="44bb240a">
              Peter Eriksson pratade om författningsfrågor och landade i resonemang
              om EU-makten. Jag vill bara påpeka att jag inte tycker att Sverige
              har ett grundläggande konstitutionellt problem när det gäller
              hur stark eller svag regeringen är. Däremot har vi en felaktig
              självbild hos det socialdemokratiska partiet som nära nog oavsett
              valresultat tar för givet att de ska inneha alla statsrådsposter.
            </seg>
            <seg n="0b7187ed">
              Men den person som mer än någon annan i denna kammare har gjort
              detta möjligt är just Peter Eriksson. Han har ju släppt fram Göran
              Persson och Socialdemokraterna till regeringsmakten, där de besätter
              alla regeringspositioner. Därefter åker de ned till EU och företräder
              Sverige i alla de förhandlingar som Peter Eriksson sedan kallar
              vid-sidan-av- och under-bordet-förhandlingar.
            </seg>
            <seg n="15977b07">
              Peter Eriksson! Det är du som har möjliggjort den utveckling
              du just har ondgjort dig över.
            </seg>
          </u>
          <note type="speaker" n="ed5c515c">
            Anf. 62 PETER ERIKSSON (mp) replik:
          </note>
          <u who="peter_eriksson_a7c2c7" xml:id="i-0f94a1277170d19b-8" n="cc3ca12e">
            <seg n="3ff026ad">
              Fru talman! Jag får säga till Fredrik att det ligger en del sanning
              i det. Jag är medskyldig i alla fall. Det är inte jag som har
              börjat den här processen.
            </seg>
            <seg n="0400574e">
              Jag har däremot försökt att inleda en process för att vi ska
              få en förändring. Det är ett arbete som pågår. Jag har insett
              efter en viss inledande envishet att det tar lite mer tid än jag
              hoppades till att börja med. Men de förändringar av frågor som
              nu diskuteras tycker jag låter bra. Jag förstår att Fredrik Reinfeldt
              är på samma linje som vi, att problemet i svensk politik handlar
              om den kultur vi har snarare än författningsproblem. Då kanske
              vi har möjlighet att mötas.
            </seg>
          </u>
          <note type="speaker" n="d39be696">
            Anf. 63 LARS LEIJONBORG (fp):
          </note>
          <u who="lars_leijonborg_b0c418" xml:id="i-62abd3ae0aa0d66c-7" n="92f8340b">
            <seg n="326c0d79">
              Fru talman! Jag står ganska långt från Miljöpartiets politik.
              Men jag har alltid tyckt att det finns anledning för de borgerliga
              att ha en brygga till Miljöpartiet och ett gott samtalsklimat.
              Jag kommer självfallet om Peter Eriksson bjuder in till samtal
              om författningen. Det är inte sådant som ska avgöras med en rösts
              majoritet här i riksdagen, men visst kan det finnas intresse av
              att slå fast det faktum att i flera aktuella författningsfrågor,
              förstärkt personval och annat, är det faktiskt snarare de borgerliga
              och Miljöpartiet som intar samma ståndpunkt än Miljöpartiet och
              regeringen. Jag kommer naturligtvis.
            </seg>
            <seg n="2eb8bbe3">
              I övrigt är det bestående intrycket av den här debatten att regeringsblocket
              är väldigt handfallet i tillväxtfrågor. Peter Eriksson sade: Vi
              har pratat hela hösten om tillväxt. Just ordet prata säger väldigt
              mycket. Mycket prat och lite handling.
            </seg>
            <seg n="b3fd4657">
              Vi har verkligen ingen stor åstundan att bli någon hjälpare till
              den nuvarande regeringen, men vi har ändå sträckt ut en hand.
              Vi är redo att medverka till konkreta tillväxtåtgärder. Men vi
              har inte fått något svar på det. Jag väntar fortfarande på besked
              om regeringen är intresserad av att samverka med de borgerliga
              om en bättre tillväxtpolitik.
            </seg>
          </u>
          <note type="speaker" n="bbabdcdd">
            Anf. 64 MAUD OLOFSSON (c):
          </note>
          <u who="maud_olofsson_f3f5fa" xml:id="i-768cc26482f59d4a-0" n="1acba3a5" next="i-6cbdbb11f14f74e4-0">
            <seg n="07fe541d">
              Fru talman! Centerpartiet är naturligtvis oerhört intresserat
              av att få diskutera demokratin. Men där vi vill börja prata demokrati
              handlar det om medborgaren. I alla sammanhang där jag har lyssnat
              hittills har det handlat om regeringen, statliga verk, riksdagen
              hela den centrala nivån. Men var finns medborgaren? Det är medborgarperspektivet
              som ska vara det viktiga om vi ska diskutera hur demokratin ska
              utvecklas framöver. Det är också där vi har det stora glappet
              mellan systemen och medborgaren.
            </seg>
            <seg n="72bd4f25">
              Jag vill också lyfta fram miljöfrågorna med anledning av det
              Peter sade. Jag tog också upp detta i mitt anförande. Det jag
              tycker är det viktiga är att vi måste hitta internationella och
              globala lösningar. Då vänder ni EU ryggen, det organ som kan klara
              att lösa en del av de globala miljöproblemen.
            </seg>
          </u>
          <note n="10f0958d">
            Partiledardebatten var härmed avslutad.
          </note>
          <note n="16a87d5e">
            3 § Anmälan om inkomna faktapromemorior om förslag från Europeiska
            kommissionen
          </note>
          <note n="7b99bb60">
            Andre vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <u who="maud_olofsson_f3f5fa" xml:id="i-6cbdbb11f14f74e4-0" n="1acba3a5" prev="i-768cc26482f59d4a-0">
            <seg n="3c9677aa">
              KOM(2003)657
            </seg>
          </u>
          <note n="fef234f0">
            KOM(2003)570
          </note>
          <note n="a9321252">
            4 § Hänvisning av ärenden till utskott
          </note>
          <note n="a68dddcf">
            Föredrogs och hänvisades
          </note>
          <note n="c0f10ff8">
            5 § Bordläggning
          </note>
          <note n="cda582ce">
            Anmäldes och bordlades
          </note>
          <note n="e94c40a8">
            6 § Anmälan om interpellation
          </note>
          <note n="9d8bda94">
            Anmäldes att följande interpellation framställts
          </note>
          <note n="7a9c5569">
            den 21 januari
          </note>
          <note n="a74fd900">
            Jörgen Johansson
          </note>
          <note n="9d1454d1">
            Interpellationen redovisas i bilaga som fogats till riksdagens
            snabbprotokoll tisdagen den 27 januari.
          </note>
          <note n="f77f2ca4">
            7 § Anmälan om skriftliga svar på frågor
          </note>
          <note n="15495d81">
            Anmäldes att skriftliga svar på följande frågor inkommit
          </note>
          <note n="ff183b8a">
            den 20 januari
          </note>
          <note n="a95507cf">
            Peter Danielsson
          </note>
          <note n="cb32804c">
            Nina Lundström
          </note>
          <note n="efd7d7a3">
            Sven-Erik Sjöstrand
          </note>
          <note n="7a9c5569">
            den 21 januari
          </note>
          <note n="362c8aeb">
            Ingegerd Saarinen
          </note>
          <note n="f189606c">
            Rolf Gunnarsson
          </note>
          <note n="52a016e4">
            Allan Widman
          </note>
          <note n="56521261">
            Marietta de Pourbaix-Lundin
          </note>
          <note n="d8a23e50">
            Susanne Eberstein
          </note>
          <note n="7136642b">
            Bengt-Anders Johansson
          </note>
          <note n="5d64a092">
            Svaren redovisas i bilaga som fogats till riksdagens snabbprotokoll
            tisdagen den 27 januari.
          </note>
          <note n="a9a840e8">
            8 § Kammaren åtskildes kl. 12.30.
          </note>
          <note n="a85986f0">
            Förhandlingarna leddes
          </note>
          <note n="38350477">
            /Monica Gustafson
          </note>
        </div>
      </body>
    </text>
  </TEI>
</teiCorpus>
