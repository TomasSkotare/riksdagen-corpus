<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2003</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2003</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200304--50</head>
          <docDate when="2003-12-16">2003-12-16</docDate>
        </div>
      </front>
      <body>
        <div>
          <note n="2de5b913">
            ﻿
          </note>
          <note n="05485c64">
            Riksdagens protokoll
          </note>
          <note n="09bce1ab">
            2003/04:50
          </note>
          <note type="date" n="f47f4760">
            Tisdagen den 16 december
          </note>
          <note n="dae97532">
            Kl. 09:00 - 20:44
          </note>
          <note n="60541df8">
            1 § Justering av protokoll
          </note>
          <note n="d8cb249a">
            Justerades protokollet för den 10 december.
          </note>
          <note n="9c2a8ad2">
            2 § Information från regeringen om mötet med Europeiska rådet
            och EU:s regeringskonferens i Bryssel den 1213 december
          </note>
          <note type="speaker" n="633d52d0">
            Anf. 1 Statsminister GÖRAN PERSSON (s):
          </note>
          <u who="goran_persson_1a0593" xml:id="i-fff5096c7a412d6c-0" n="27574f5e">
            <seg n="217997b3">
              Herr talman! Det blev ingen uppgörelse om ett nytt fördrag för
              den europeiska unionen. När Europeiska rådets möte avslutades
              i Bryssel på Luciadagens eftermiddag tvingades vi konstatera att
              den politiska viljan att göra de sista kompromisserna inte var
              tillräckligt stark. Detta är beklagligt.
            </seg>
            <seg n="1c7e3a10">
              Samtidigt är det viktigt att inte dras med alltför långt i de
              dystra profetior om framtiden för det europeiska samarbetet som
              nu utvecklas på sina håll runtom i Europa. Europeiska unionen
              kommer att fortsätta att fungera. Många har kritiserat Nicefördraget,
              men jag har hela tiden understrukit att det lever upp till det
              viktigaste krav som vi ställde på det för tre år sedan, nämligen
              att det när tio nya medlemmar träder in i EU den 1 maj nästa år
              finns en fungerande rättslig bas att stå på.
            </seg>
            <seg n="1f58df5d">
              Herr talman! Varför blev det då ingen uppgörelse? Jag tycker
              inte att det är särskilt meningsfullt att försöka peka ut enskilda
              syndabockar. Alla deltagare har i varierande grad ansvar för det
              som skedde. Låt mig peka på några faktorer som jag tror påverkade
              utgången.
            </seg>
            <seg n="49d3f2d8">
              Det gick först och främst inte att lösa upp den kompromiss om
              röstviktningen som träffades i Nice för tre år sedan. Niceöverenskommelsen
              om hur rösterna ska vägas i rådet innehöll två viktiga element,
              två anomalier, skulle man kunna säga:
            </seg>
            <seg n="80761945">
              För det första accepterade Tyskland att ha lika många röster
              som de tre länder som kommer närmast efter i storlek, trots att
              Förbundsrepubliken Tyskland har betydligt större befolkning.
            </seg>
            <seg n="5312bbe0">
              För det andra gavs Spanien och Polen en röstvikt som låg mycket
              nära de fyra stora, trots att dessa två länders befolkning är
              avsevärt mindre. Det är den dubbla obalansen. Man fokuserar i
              debatten enbart på situationen i relationen PolenSpanien gentemot
              FrankrikeStorbritannienItalien. Det finns där en obalans, men
              det finns också en obalans åt det andra hållet Tyskland gentemot
              dessa tre länder. Båda sakerna diskuterades.
            </seg>
            <seg n="f0ebb61b">
              Konventets förslag med en dubbel majoritet innebär ju att befolkningens
              storlek som avgörande kriterium förstärks vid en omröstning. Man
              skulle kunna beskriva det som att framför allt Tyskland får en
              röststyrka som bättre speglar Tysklands relativa vikt. Detta är
              betydelsefullt, och därför var vi beredda att stödja detta. Också
              Tyskland ska rimligen ha en behandling när alltmer av besluten
              tas med omröstningar i unionen, en behandling som gör att också
              tyska medborgare upplever sig rättvist behandlade i unionen.
            </seg>
            <seg n="d314a6f5">
              Under helgens förhandlingar gjorde ordförandeskapet mycket tappra
              försök att med hjälp av en så kallad rendez-vous clause finna
              en lösning. Tanken bakom detta var att låta Niceöverenskommelsen
              verka till 2009 eller 2014. Därefter skulle man gå över till konventets
              förslag, antingen automatiskt eller efter en prövning, men detta
              gick det inte att nå enighet kring. Varför? Ja, det kommer säkert
              att diskuteras. Jag kan bara konstatera att det inte gick liksom
              också konstatera att vi naturligtvis ändå inte ger upp. Arbetet
              fortsätter självklart. Det gick inte så fort att det var möjligt
              att lösa detta under Italiens ordförandeskap. Det fortsätter nu
              med irländarna, sedan med nederländarna och därefter med luxemburgarna.
            </seg>
            <seg n="880fa973">
              Den andra omständigheten var att många av nyckelländerna inte
              verkade tillräckligt angelägna att nå en uppgörelse trots att
              man sänt signaler om nödvändigheten av att få ett snabbt slut
              på regeringskonferensen. Det finns många som lägger en stor del
              av skulden för det som skedde på Italien som ordförandeland. Jag
              tycker att det till del är orättvist. Ordförandeskapet gjorde
              stora ansträngningar på slutet för att nå en överenskommelse.
              Möjligen kunde det ha varit klokt om det hade fått fortsätta ytterligare
              ett dygn. Det var trots allt i huvudsak enbart en fråga som var
              utestående.
            </seg>
            <seg n="3d6438c3">
              Det kan emellertid finnas skäl att sätta frågetecken kring den
              kraftiga betoning på tidtabellen som Italien tidigt valde att
              göra. Samtidigt fick premiärminister Berlusconi starkt stöd för
              detta från många håll inom unionen. När jag vid regeringskonferensens
              öppnande i Rom den 4 oktober underströk att för den svenska regeringen
              var resultatet viktigare än tidtabellen kände jag mig faktiskt
              vid det tillfället ganska ensam.
            </seg>
            <seg n="743124f5">
              Den tredje omständigheten som det är viktigt att komma ihåg är
              att krisen för tillväxt- och stabilitetspakten skapade ett ogynnsamt
              politiskt klimat. På många sätt kan det som skett med regelverket
              kring den gemensamma valutan vara allvarligare för unionen på
              sikt än helgens misslyckande kring det nya fördraget. Det är den
              bedömning som jag gör.
            </seg>
            <seg n="7ac8a0c3">
              För många av de mindre medlemsländer som tillhör euroområdet
              har det franska och tyska åsidosättandet av stabilitetspaktens
              regler varit mycket omskakande. I till exempel Nederländerna har
              det som skett nära nog orsakat en regeringskris. Kommissionens
              ställning har ytterligare försvagats. Allt detta påverkade nog
              kompromissviljan hos många länder i negativ riktning.
            </seg>
            <seg n="1ef98195">
              Jag kan ju göra den reflexionen redan nu, herr talman, att det
              är klart att regeringskonferensen pågår och att vi kommer att
              återkomma till den. Vi har en rättslig grund för allt vårt arbete.
              Det är inte i den meningen en kris. Vi har en rättslig grund också
              för utvidgningen, precis som jag sagt. I den meningen är det här
              under kontroll. Om man däremot tittar på stabilitetspakten finner
              man att det där inte finns en motsvarande position att falla tillbaka
              på. Där finns inget svar på den kris som är skapad. Just nu, i
              den här situationen, har vi ändå ett instrument. Därmed menar
              jag att den verkligt allvarliga krisen för unionen under hösten
              har varit problemen med sammanbrottet i stabilitetspakten.
            </seg>
            <seg n="8d84ac55">
              Herr talman! Vilka bör då utgångspunkterna vara för oss i det
              fortsatta arbetet för ett nytt fördrag?
            </seg>
            <seg n="18e52318">
              För det första: Vi bör se till att när förhandlingarna fortsätter
              ska det ske på basis av vad konventet föreslagit plus det som
              vi preliminärt enats om under regeringskonferensens första drygt
              två månader. Många framsteg har gjorts under de förhandlingar
              som Italien lett. Detta bör bevaras. Vi kan inte börja om från
              ruta 1. Från svensk sida har vi lyckats väl med att hävda många
              av de ståndpunkter som riksdagen givit stöd för. Vi har också
              skapat en europeisk enighet kring hur en utvidgad union kan fungera
              bättre.
            </seg>
            <seg n="95089cd5">
              För det andra: Vi bör noga överväga när tiden är inne för att
              återuppta förhandlingarna. Europeiska rådet gav det inkommande
              irländska ordförandeskapet i uppdrag att värdera läget till vårtoppmötet
              i slutet av mars. Men jag skulle inte bli förvånad om det visar
              sig att vi behöver mer tid för att lösa upp de knutar som finns.
              Det kan bli en uppgift för både Nederländerna och Luxemburg att
              klara ut detta under de två sexmånadersperioder som följer efter
              det irländska ordförandeskapet.
            </seg>
            <seg n="cd638aa1">
              För svensk del bör vi vara beredda att återuppta förhandlingarna
              närhelst förutsättningarna finns att nå en överenskommelse. Vi
              hade i Rom ett sätt att argumentera som var av följande slag.
              Tidtabellen är underordnad substansen, men vi bör vara klara,
              sade vi, i god tid före Europaparlamentsvalet. Det var så vi uttryckte
              oss i Rom. Jag tvivlar på att vi nu är klara före Europaparlamentsvalet.
            </seg>
            <seg n="c9df158e">
              Dock ska läggas till att i vissa länder i Europa är valet till
              unionens parlament en ännu större politisk händelse än i Sverige.
            </seg>
            <seg n="b0ed8265">
              Det kan mycket väl vara så att i det i de länderna växer fram
              ett starkt politiskt tryck som är av det slaget att man vill ha
              någon typ av resultat innan man går till parlamentsval. Det talar
              för att det kommer tillbaka under Irlands ordförandeskap som förhandling.
              Mot detta talar naturligtvis att om det är så nära att man kan
              slutförhandla under det irländska ordförandeskapet, varför satt
              vi då inte ett extra dygn nu i Bryssel och gjorde allting färdigt?
              Det är en svårbedömd situation.
            </seg>
            <seg n="89f88c33">
              Det andra är att vi bör noga överväga när vi ska ta upp förhandlingarna
              igen, som jag sade. Från svensk sida ska vi vara beredda att återuppta
              förhandlingarna närhelst så sker.
            </seg>
            <seg n="cae130f8">
              Den tredje omständigheten är att vi bör vara vaksamma på diskussionen
              om en framtida union med två hastigheter. I kölvattnet på det
              som hände i helgen talas nu om nödvändigheten för vissa länder
              att kunna gå vidare i en djupare integration. Jag noterar också
              i vissa uttalanden ett drag av skepsis som ger intryck av att
              ifrågasätta om de nya medlemsländerna klarar av sin roll som fullvärdiga
              deltagare i EU-samarbetet. Detta är oroande. Unionens historiska
              uppgift är att ena Europa och säkra en framtid för oss alla i
              fred och välstånd. Det kan endast uppnås om dörren står öppen
              för alla de europeiska länder som lever upp till de krav som ställs
              för medlemskap.
            </seg>
            <seg n="2a79a60d">
              Den bas som byggts kring den inre marknaden förutsätter att alla
              är med. Detta inser såväl de ursprungliga medlemsländerna som
              de som snart träder in som fullvärdiga medlemmar. Inom de institutioner
              som skapats knyts vi samman, något som ligger i vårt gemensamma
              intresse. Samtidigt är det ofrånkomligt att integrationen ibland
              sker i olika takt. Den gemensamma valutan och Schengensamarbetet
              är kända exempel på vilka uttryck detta kan ta sig. Vi har också
              sett exempel inom utrikes- och säkerhetspolitikens område där
              grupper av länder vill gå före. Diskussioner om Afghanistan för
              drygt två år sedan var en illustration till detta. Också på rätts-
              och inrikesområdet har på franskt initiativ försök gjorts att
              etablera en tätare dialog i en grupp av länder.
            </seg>
            <seg n="5aba7b18">
              Vi bör, som sagt, följa denna utveckling noga. Min principiella
              utgångspunkt är att Sverige bör delta i så mycket som möjligt
              av det samarbete som kan komma att utvecklas mellan vissa EU-stater
              i en grupp.
            </seg>
            <seg n="5ed34741">
              Herr talman! Låt mig också i det här sammanhanget säga följande.
              Det finns ingen som helst anledning att kasta någon skugga på
              de nya medlemsstaterna för att förhandlingarna bröt samman. Det
              var i huvudsak några av unionens äldsta medlemsstater som var
              kärnaktörer i detta drama. De som drömmer om ett EU i två hastigheter,
              ett kärn-EU och en lösare grupp runtomkring, bör kanske för ett
              ögonblick reflektera över den kärna som har etablerats, som kallas
              för eurosamarbetet och faktiskt rymmer tolv av de äldsta medlemsstaterna.
              Det är där vi just nu har den djupaste krisen. Bara för att man
              gör kretsen mindre löser man inte problemen. När problemen i Europeiska
              unionen ska lösas krävs politisk styrka och politisk vilja. Politisk
              styrka och politisk vilja kommer under överskådlig tid att hämtas
              ifrån hur den inrikespolitiska situationen ser ut i respektive
              medlemsland. När regering efter regering är trängd av arbetslöshet,
              dåliga statsfinanser och svårigheter med att få utvecklingen att
              gå åt rätt håll finns inte heller det politiska utrymme som krävs
              för att ta svåra beslut där man ingår kompromisser. Jag tror att
              det är den huvudsakliga förklaringen.
            </seg>
            <seg n="991fadfa">
              Herr talman! Även om mötet i Bryssel dominerades av regeringskonferensen
              lyckades rådet klara av ett antal andra frågor. Vi godkände kommissionens
              tillväxtinitiativ. Det var inte någon som helst dramatik kring
              detta. Vi lyckades också nå enighet om lokalisering av ett stort
              antal EU-myndigheter. Sverige kommer att vara värd för smittskyddsmyndigheten,
              vars huvuduppdrag blir att identifiera, varna för samt förebygga
              smittsamma sjukdomar. Fullt utbyggd kommer myndigheten att omfatta
              ungefär 100 personer med en budget på strax under 500 miljoner
              kronor. Det är en verksamhet som väl passar in med svensk kompetens
              och på så sätt fyller de krav som vi har ställt upp. Det är en
              angelägen verksamhet för unionen. Vi kan vara ett framgångsrikt
              värdland. De är välkomna till vårt land.
            </seg>
            <seg n="09edd34d">
              Herr talman! Till sist vill jag fästa kammarens uppmärksamhet
              på att vi tog upp några utrikespolitiska frågor. Det handlade
              om en säkerhetsstrategi för unionen och vår totala relation till
              Ryssland. Vi markerade också som alltid vårt intresse för utvecklingen
              på den koreanska halvön.
            </seg>
            <seg n="911e6637">
              Herr talman! Det var i korthet en sammanfattning av det dramatiska
              toppmöte som avslutades, enligt min uppfattning, alldeles för
              tidigt i Bryssel den helg som gick.
            </seg>
          </u>
          <note type="speaker" n="69a7c5b1">
            Anf. 2 CARL B HAMILTON (fp):
          </note>
          <u who="carl_b_hamilton_f03c03" xml:id="i-bb91be23f66c2d91-0" n="ad1c15e9">
            <seg n="59a78c3d">
              Herr talman! Tack, herr statsminister, för en engagerad rapport.
              Det gick inte, sade statsministern, men om man ser med facit i
              hand och mot bakgrund av stabilitetspaktens haveri, var inte mötets
              utgång oundviklig? Är inte detta ett resultat av det växande inflytandet
              för den eländiga mellanstatligheten i Europa, den ökade oviljan
              att växla nationella beslut mot gemensamma europeiska beslut?
              Skrämmer inte detta inför framtiden, Göran Persson? Det är inte
              bara tillväxt- och stabilitetspakten, inte bara fråga om två hastigheter.
              Är det inte dags att byta inriktning för regeringspartiet och
              regeringen, att mer betona det oerhörda som skulle hända om Europa
              faller isär, i två hastigheter, i fragmentering, och att mer betona
              det europeiska samarbetet på bekostnad av mellanstatligheten?
            </seg>
            <seg n="af8419bf">
              Samtidigt finns det ett paradoxalt undantag från denna iakttagelse,
              nämligen samarbetet på utrikes- och säkerhetspolitikens område.
              Som statsministern sade fattade man beslut om en säkerhetsstrategi,
              fördjupat samarbete beträffande krishantering och försvarsgarantier
              med undantag för de alliansfria länderna. De alliansfria länderna
              sade å andra sidan i ett brev att de ställer upp på tanken om
              en EU-solidaritet även på detta område.
            </seg>
            <seg n="9924350b">
              Tagna var för sig strider nog inte de här nya åtagandena med
              ökad solidaritet mot militär alliansfrihet, men massan av nya
              åtaganden, menar jag, förändrar alliansfriheten i en mer solidarisk
              inriktning. Instämmer statsministern i att svensk alliansfrihet
              håller på att bli mer solidarisk med avseende på EU-länderna än
              vad den tidigare var? Som jag förstod statsministern kommer regeringen
              att slå vakt om de uppnådda resultaten även på detta område.
            </seg>
          </u>
          <note type="speaker" n="3bc87dd5">
            Anf. 3 Statsminister GÖRAN PERSSON (s):
          </note>
          <u who="goran_persson_1a0593" xml:id="i-fff5096c7a412d6c-1" n="27574f5e">
            <seg n="028c5338">
              Herr talman! Här står en fast och stadig försvarare av mellanstatligheten.
              Jag är på intet sätt ensam. Det är federalisterna i Europa som
              är tryckta tillbaka. I den kretsen kanske Carl B Hamilton räknar
              in sig själv. Vi har olika syn där. Jag är så pass mycket politisk
              realist att jag inser att det inte bara är i Sverige som det finns
              starka intressen som är kopplade till nationalstaten. Det finns
              i samtliga europeiska länder. Vår uppgift under överskådlig tid
              blir att förena de starka politiska känslorna med ett ökat europeiskt
              samarbete och en ökad integration. Det kräver politisk skicklighet
              och tålamod. Det finns inga genvägar och ingen möjlighet att gå
              runt folkviljan. Det var den första saken kring mellanstatligheten.
            </seg>
            <seg n="edba82b8">
              När det gäller alliansfriheten är Sveriges säkerhetspolitiska
              historia sedan 1800-talets början kopplad först till neutralitetspolitik
              som vi sedan har formulerat som alliansfrihet. Det har varit en
              politik under 200 års tid som har växlat i utseende beroende på
              omständigheterna runtomkring oss. Den har syftat till att hålla
              Sverige utanför krig. Vi har varit framgångsrika i det avseendet,
              oerhört framgångsrika. Vi har levt i fred.
            </seg>
            <seg n="d9bd13f5">
              Det är likadant nu. Vi har ett nytt läge som växer fram. Vi fortsätter
              att vara alliansfria, men vi agerar utifrån det nya läget. Vi
              har aldrig dragit oss undan internationellt ansvar, tvärtom. Vi
              har mer än något annat land i relation till vår storlek tagit
              ansvar för internationella fredsoperationer. Vi tänker fortsätta
              att göra så. Vi kan nu göra det tillsammans med övriga europeiska
              länder.
            </seg>
            <seg n="87025cfb">
              Det är jag glad för. Det är bra för Europa, och det är bra för
              de insatser som Sverige ska göra. Det bryter inte vår grundläggande
              säkerhetspolitiska linje, utan den ligger fast. Vi är alliansfria.
              Vi ger inte försvarsgarantier till någon annan, och vi tar heller
              inte emot sådana från någon annan.
            </seg>
            <seg n="03e33f26">
              I ett läge där det skulle bli aktuellt att diskutera något sådant
              avgör denna riksdag den saken ingen annan och denna riksdag är
              fri att fatta det beslut som majoriteten då vill. Så har det varit
              under tvåhundra år. Så kanske det inte blir under tvåhundra år
              till, men under överskådlig tid utgår jag från att vi har det
              förhållningssättet.
            </seg>
          </u>
          <note type="speaker" n="80e4b333">
            Anf. 4 CARL B HAMILTON (fp):
          </note>
          <u who="carl_b_hamilton_f03c03" xml:id="i-bb91be23f66c2d91-1" n="ad1c15e9">
            <seg n="c63f690e">
              Herr talman! Finns det ett svar på frågan om Sveriges alliansfrihet
              utvecklats i en mer solidarisk inriktning på EU-länderna?
            </seg>
            <seg n="7b9d1ba7">
              Om vi ska diskutera utrikes- och säkerhetspolitik håller jag
              helt och hållet med om att det bör ske i denna kammare och i utskotten
              i riksdagen snarare än i internationella förhandlingar. En nästan
              automatisk följdfråga blir då om regeringen till exempel tänker
              komma till riksdagen med en skrivelse så att vi kan diskutera
              den samling nya åtaganden som jag tidigare nämnde. Folkpartiet
              tycker att det vore bra om vi gjorde det.
            </seg>
            <seg n="83ffc91c">
              Sedan sade statsministern att han är en fast och tung anhängare
              av mellanstatligheten. Ja, åtminstone det sista är alldeles uppenbart.
              Frågan är om inte verkligheten förändrats i Europa med sönderfall
              av stabilitetspakten och hot om två hastigheter så att det nu
              är dags för regeringen att växla tyngdpunkt och faktiskt understryka
              värdet av samarbete och också växla över till europeiska beslut
              i större utsträckning. Verkligheten är ju inte konstant, herr
              statsminister!
            </seg>
          </u>
          <note type="speaker" n="9b566abe">
            Anf. 5 Statsminister GÖRAN PERSSON (s):
          </note>
          <u who="goran_persson_1a0593" xml:id="i-fff5096c7a412d6c-2" n="27574f5e">
            <seg n="ffa8fa52">
              Herr talman! Hela personen Carl B Hamilton utstrålar allt annat
              än fasthet. Tyngd? Icke. Icke heller fasthet. När det gäller sådana
              grundläggande principer som varifrån man utgår när det handlar
              om internationellt samarbete måste man vara fast.
            </seg>
            <seg n="9861865e">
              Vår uppfattning är att detta samarbete under överskådlig tid
              handlar om mellanstatlighet, och för det finns ett starkt folkligt
              stöd. Sedan kan det av och till under en sådan process komma motgångar,
              bakslag, men då står man fast vid principen, driver principerna.
              Man är fast. Och är man tillräckligt fast, herr Hamilton, blir
              man så småningom också tung.
            </seg>
          </u>
          <note type="speaker" n="658b3804">
            Anf. 6 MAUD OLOFSSON (c):
          </note>
          <u who="maud_olofsson_f3f5fa" xml:id="i-de6a2e1887bf5ca7-0" n="4d8d0ce6">
            <seg n="6239c485">
              Herr talman! Jag vill börja med att tacka för rapporten. En intressant
              del i den var möjligen det som statsministern sade om att det
              skett ett sammanbrott av stabilitetspakten. Vi var ju några som
              tidigare i höst förutsåg detta sammanbrott, och därför är det
              intressant att statsministern nu gör samma reflexion. Möjligen
              ska vi i dag känna oss rätt nöjda med att vi slipper vara en del
              av det sammanbrottet.
            </seg>
            <seg n="14c19a1e">
              Det andra som jag skulle vilja ta upp är att det i dag finns
              en del som är lyckliga över att vi inte lyckades nå framgång i
              helgen. Jag måste säga att jag blir oerhört bekymrad över att
              man kan känna en förnöjsamhet över det. Vi har många nya medlemsländer
              som inget hellre önskar än att vi ska kunna fortsätta med den
              demokratisering av EU som vi påbörjat, att man ska öppna för ett
              större deltagande för de nationella parlamenten och för en bättre
              demokratisering och en bättre ordning av EU. Det är några steg
              framåt, och då är det svårt att se att det sammanbrott som skedde
              i helgen skulle vara en framgång i det avseendet.
            </seg>
            <seg n="09e7d44d">
              Jag vet också, efter att ha träffat de liberala ledarna, att
              det finns ett stort intresse från många av dem att påskynda slutförandet
              av dessa förhandlingar. Min första fråga är därför vad statsministern
              är beredd att göra för att aktivt bidra till att förhandlingarna
              kommer i gång igen.
            </seg>
            <seg n="e408f084">
              Statsministern sade att man är beredd att återuppta förhandlingarna
              när så sker. Det är en ganska passiv hållning. Jag skulle önska
              att Sverige nu hade en mer aktiv roll genom att förena sig med
              dem som vill ha ett påskyndande av processen.
            </seg>
            <seg n="7d06deb5">
              Den andra frågan gäller övergångsperioden, som ju är väldigt
              lång. Om den delen försinkas i början finns naturligtvis möjlighet
              att ta igen det på slutet. Frågan är om vi verkligen behöver ha
              så långa övergångsperioder som det talas om. Kan man inte hitta
              en lösning i den andra ändan?
            </seg>
          </u>
          <note type="speaker" n="723aee6d">
            Anf. 7 Statsminister GÖRAN PERSSON (s):
          </note>
          <u who="goran_persson_1a0593" xml:id="i-fff5096c7a412d6c-3" n="27574f5e">
            <seg n="5c628f8d">
              Herr talman! Låt mig först ta upp stabilitetspakten. Det är ingen
              tvekan om att det som hände i höstas var ett oerhört bakslag för
              hela den monetära unionen. Det vore dumt att dölja detta. Sedan
              kan man se det hela på två sätt. Om vi hade varit med och röstat
              hade vi förhindrat den lösning som kom till stånd. Vår röst hade
              tippat åt det andra hållet. Det är också ett sätt att se på det
              hela.
            </seg>
            <seg n="bd74b93d">
              Påverkas vi av nederlaget för stabilitetspakten? Ja, det gör
              vi i allra högsta grad, men vi var inte med och förhindrade det.
              Det är också utgången av folkomröstningen, vilket är värt att
              reflektera över.
            </seg>
            <seg n="074d465d">
              Jag delar helt och hållet Maud Olofssons uppfattning om dem som
              jublar. Jag kan inte förstå det. Det här är en motgång för oss
              alla, och vi måste också lära oss att se det. Man kan tycka illa
              om EU, och man kan tycka illa om det europeiska integrationsarbetet.
              Men varje gång som vi i den processen får ett problem som kan
              beskrivas som en kris drabbas vi direkt. Och det är ingenting
              att jubla över.
            </seg>
            <seg n="7c741679">
              Vi som tror på politik tycker också att det är viktigt att vi
              har ett kraftfullt europeiskt organ som kan agera när så behövs.
              Det är det som skadas. De som inte tycker att politik är viktigt
              kan kanske jubla, men vi som tycker att politik är viktigt är
              dystra.
            </seg>
            <seg n="a90884b2">
              Ska man skynda på irländarna? Det är nu viktigt att Bertie Ahern
              och hans regering får möjlighet att ta vid på ett rimligt sätt.
              Låt mig återigen säga: Ingen skugga faller över det italienska
              ordförandeskapets sätt att sköta slutförhandlingen. Den sköttes
              professionellt. De gjorde vad de kunde, men tidtabellen var för
              ambitiös och pådriven av alltför många som ville göra det fort.
            </seg>
            <seg n="6be0c855">
              Jag tvivlar på att det går så mycket lättare för irländarna om
              vi från alla håll och kanter börjar pusha på och komma med glada
              tillrop om att de nu ska se till att komma i gång och förhandla
              och få det gjort före Europaparlamentsvalet. Paradoxen kan mycket
              väl bli att det kanske går att göra det före EU-parlamentsvalet,
              men om det växer fram ett tryck att det måste göras då tror jag
              att det låser sig igen.
            </seg>
            <seg n="fb0ea323">
              Vi kommer att ha livliga underhandskontakter med våra irländska
              kolleger, som vi har en mycket nära relation till, och vara behjälpliga
              så gott vi kan för att de någon gång i mars ska kunna värdera
              läget, kanske med en ny förhandlingsstart. Om de värderar läget
              på ett annat sätt skjuts frågan framåt en bit. Vi ska inte en
              gång till göra misstaget från Romtoppmötet i höstas då man skapade
              en stämning av att detta går att fullfölja på några månader. Det
              var det misstag man gjorde, och det delas av alla vid bordet närvarande
              länder. Det var inte ordförandeskapets eget misstag.
            </seg>
          </u>
          <note type="speaker" n="eb3fcf5d">
            Anf. 8 MAUD OLOFSSON (c):
          </note>
          <u who="maud_olofsson_f3f5fa" xml:id="i-de6a2e1887bf5ca7-1" n="4d8d0ce6">
            <seg n="da02ebbf">
              Herr talman! Jag tackar för svaret. Det som jag kan känna är
              att det finns rätt många länder som är beredda att öka trycket.
              Jag kan respektera att det irländska ordförandeskapet behöver
              känna in vad som pågår, men från de ledarkontakter som vi har
              vet vi att det finns ett stort intresse från många länder. Därför
              måste man utöva påtryckningar på de länder som bromsar. Det är
              viktigt att Sverige spelar en aktiv roll i det arbetet så att
              man kommer framåt och visar att man är beredd att ha den hastigheten.
            </seg>
            <seg n="dafee565">
              Jag fick inget svar på frågan om man kan korta i den andra ändan,
              alltså när det gäller övergångsperioderna. Jag tror att också
              det är en viktig del av detta. Det hela känns oöverstigligt långt
              borta, även om jag vet att det går fort när man väl kommer i gång.
              För många, speciellt för de nya medlemsländerna, känns genomförandefasen
              mycket långt borta. Det handlar om 2014 och så vidare. Frågan
              är om det inte går att hitta en lösning även i den ändan.
            </seg>
          </u>
          <note type="speaker" n="22969b46">
            Anf. 9 Statsminister GÖRAN PERSSON (s):
          </note>
          <u who="goran_persson_1a0593" xml:id="i-fff5096c7a412d6c-4" n="27574f5e">
            <seg n="5cba41ef">
              Herr talman! Det är möjligt att det går. Jag utesluter det inte,
              men jag tror inte att det i de nya medlemsländerna blir särskilt
              mycket opposition mot Nicefördragets sätt att fördela röster.
              Jag tror att de kan leva med det mycket länge. De har ett problem
              med Nicefördragets hantering av kommissionen, som ju bara reglerar
              högst 26 kommissionärer. Så småningom, när Bulgarien och Rumänien
              blir medlemmar, kommer vi att vara 27 länder i unionen. Där finns
              ett problem. Röstviktningen kan de nya medlemsländerna dock säkert
              inte bara leva med utan också gilla, skulle jag tro.
            </seg>
            <seg n="1363dd35">
              Det är naturligtvis, som jag ser det, behandlingen av Tyskland
              i de röstfördelningar som har skett historiskt i unionen som det
              nu handlar om. Egentligen skulle jag vilja påstå att det som vi
              pratar om är en kompromiss som en gång i tiden träffades mellan
              Helmut Kohl och Felipe Gonzalez. Den har sedan levt vidare i Amsterdamfördraget;
              där löste vi inte ut det. Det sköts över till Nice; där löste
              vi inte ut det. Det sköts över till Laeken. Där tog vi ny sats.
              Nu har vi förhandlat en gång till, och inte löst ut det. Det är
              där det ligger: Tyskland i relation till FrankrikeEnglandItalien
              och dessa tre länders relation till Polen och Spanien. Där finns
              knuten.
            </seg>
          </u>
          <note type="speaker" n="dd58a3f3">
            Anf. 10 FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-ca0d3b418d63b382-0" n="8b3e8fed">
            <seg n="44a1a4e1">
              Herr talman! Låt mig likt Göran Persson gjorde i sin inledning
              konstatera att man inte bör överbetona det som hände i Rom i helgen.
              Det är bättre att det blir rätt än att det går fort. Samtidigt
              är vi många som känner en oro för att det är väl mycket av nationalstaternas
              perspektiv allena som kommer fram under sena nätter och naturligtvis
              även dagtid i förhandlingar lik denna.
            </seg>
            <seg n="5abc6e4a">
              I brist på något färdigt resultat kan det finnas anledning att
              mer diskutera vår egen, inhemska process som har ägt rum denna
              höst. I sedvanlig ödmjuk stil har Göran Persson pekat finger runtom
              i Europa för att fördela bördor, men sagt väldigt lite om hur
              den svenska processen har varit.
            </seg>
            <seg n="cf6d7ccc">
              Vår slutsats är nog att EU-samarbetet lämpar sig illa för minoritetsregeringar
              att agera inom. Det är också sällsynt att det är minoritetsregeringar
              som gör det, och det är säkert inte särskilt spritt att Sverige
              är en av de få som har den positionen när förhandlingar tar fart.
              Detta gäller allra helst som det underlag som regeringen har här
              i riksdagen är motståndare mot stora delar av EU:s utveckling
              och önskar ett utträde. Det förstärker den känslan.
            </seg>
            <seg n="cb05f072">
              Vi tycker oss ha sett denna höst hur regeringen väljer positioner
              som passar socialdemokrater före det som det ibland har markerats
              stöd för här i riksdagen. Det har varit synligast när det gäller
              positionen om vald ordförande. Vi tycker inte att det är en tillfredsställande
              ordning vi som är vänner till EU och som ju indirekt är ett underlag
              för regeringen när det gäller att fortsätta utvecklandet av EU-samarbetet.
              Det borde komma fram bättre än vad det gör i dag.
            </seg>
            <seg n="b9ca5681">
              Detta har inte direkt med saken att göra, men låt mig i sammanhanget
              också poängtera att det finns en diskussion om svensk representation
              i kommande EU-kommission som följer samma tendenser. Vi har ju
              i nio år haft en socialdemokratisk EU-kommissionär. Det motsvarar
              40 % av väljarstödet här inne. 60 % har i noll år haft en kommissionär.
            </seg>
            <seg n="09ed04b2">
              Min fråga till Göran Persson blir: Vad tänker statsministern
              göra för att rätta till de förhållanden som har återspeglats i
              relationen mellan regering och riksdag denna höst?
            </seg>
          </u>
          <note type="speaker" n="aa11e235">
            Anf. 11 Statsminister GÖRAN PERSSON (s):
          </note>
          <u who="goran_persson_1a0593" xml:id="i-fff5096c7a412d6c-5" n="27574f5e">
            <seg n="3fd83f16">
              Herr talman! Jag är här för att svara på frågor om det just passerade
              toppmötet. Jag gör det gärna om det finns frågor med substans
              som är förberedda. Men en allmänpolitisk debatt om vår parlamentariska
              situation i Sverige kanske vi kan spara till ett annat tillfälle,
              särskilt som tiden är knapp.
            </seg>
          </u>
          <note type="speaker" n="c0d0984b">
            Anf. 12 FREDRIK REINFELDT (m):
          </note>
          <u who="fredrik_reinfeldt_3cbc0d" xml:id="i-ca0d3b418d63b382-1" n="8b3e8fed">
            <seg n="5ad56b9e">
              Herr talman! Herr statsminister! Det är väl ändå så att denna
              höst har handlat om relationer mellan riksdagens markerade ställning
              bland annat i synen på vald ordförande och det som regeringen
              har fört fram.
            </seg>
            <seg n="05968409">
              Låt oss konstatera att det är ett EU-toppmöte som faller därför
              att man inte kan nå enighet. Vissa länder uppfattar att vissa
              frågor är så kära att de inte är beredda att gå till ett slut.
              Göran Persson har också markerat i vissa frågor, dock inte den
              där riksdagen hade en annan majoritet.
            </seg>
            <seg n="aefa9a08">
              Jag hörde statsministern på den öppna EU-nämndsförhandlingen
              i två timmar ha en lång plädering för, som det hette: Jag tror
              att de tycker Och sedan fick vi höra allting som Göran Persson
              ansåg i frågan om vald ordförande. Det var väl alldeles tydligt
              för alla att här valde Socialdemokraterna att tycka att somt var
              viktigt och somt mindre viktigt. Det var alldeles tydligt att
              Sverige inte tänkte falla med någon sorts flagga i frågan om vald
              ordförande vad än riksdagen hade tyckt. Har den typen av relationer
              mellan riksdag och regering ingen relevans för statsministern?
            </seg>
          </u>
          <note type="speaker" n="0cfe5f46">
            Anf. 13 Statsminister GÖRAN PERSSON (s):
          </note>
          <u who="goran_persson_1a0593" xml:id="i-fff5096c7a412d6c-6" n="27574f5e">
            <seg n="18f17f9d">
              Herr talman! De har i allra högsta grad relevans. Det fanns ingen
              som helst tvekan om vad riksdagen tycker på den punkten. Det uttrycktes
              tidigt mycket klart av Carl B Hamilton och några andra; om det
              handlade i slutänden om att anta eller förkasta det förslag som
              var framtaget så skulle vi anta det. Frågan om vald ordförande
              var inte av sådan dignitet att vi på den grunden skulle vetera.
              Det var alldeles klart uttryckt av flera i den här kammaren. På
              den punkten råder det inte någon som helst tvekan.
            </seg>
            <seg n="cdf57f41">
              Vi kan tycka olika i sak, och jag har faktiskt redogjort för
              vad andra har sagt i frågan och argumenten för detta, som jag
              i och för sig tycker är kloka därför att de stärker mellanstatligheten.
              Vi kanske får komma tillbaka till den debatten. Men låtsas inte
              som om den svenska regeringen hade ett dåligt underbyggt mandat
              när vi gick till slutförhandlingen! Det hade vi inte. Vi har breda
              enigheter i Sveriges riksdag om hur vi har sett på det här. På
              de områden där Sveriges regering inte har fått riksdagen med sig
              har vi naturligtvis följt riksdagens råd. Det är självklart!
            </seg>
            <seg n="7bca42e0">
              Men det var ingen som uttryckte att det här med vald ordförande
              skulle hanteras på ett sådant sätt att vi skulle falla med flaggan
              i topp och vetera i slutförhandlingen. Om det har varit Moderaternas
              uppfattning nu uttryckt av dess partiledare så tycker jag att
              det är konstigt att det inte har sagts tidigare, bland annat i
              EU-nämnden.
            </seg>
          </u>
          <note type="speaker" n="53c87052">
            Anf. 14 GUSTAV FRIDOLIN (mp):
          </note>
          <u who="gustav_fridolin_991ef7" xml:id="i-f6ba69f26a15842d-0" n="98d9a506">
            <seg n="8b279c50">
              Herr talman! Det är ingen hemlighet att jag och mina partikamrater
              som inte önskar ett EU med ökad överstatlighet inte är speciellt
              ledsna för att vi inte blev färdiga med den konstitution som leder
              just till mer överstatlighet. Det var det som det förhandlades
              om i helgen.
            </seg>
            <seg n="d77a7529">
              Ändå förstår jag Göran Perssons och andras oro och ledsamhet
              över att förhandlingarna inte nådde ända fram. Jag läste på vägen
              hit i dag en liten bok om klokheter. Där stod det att inte ens
              i det djupaste mörker saknas något ljus. Det finns alltid ett
              ljus i mörkret. Jag vill lämna en liten uppmaning till Göran Persson
              om att det alltid finns något positivt i allting dåligt som händer.
              Det positiva i det som Göran Persson kan se som dåligt i de avbrutna
              toppförhandlingarna skulle då vara att vi nu har just den tid
              som han bad om vid det första mötet i Rom. Nu har vi möjlighet
              att föra en bred folklig debatt om konstitutionen och om EU:s
              framtidsfrågor. Nu har vi möjlighet att diskutera vart vi egentligen
              vill gå. Nu har vi möjlighet att låta svenskarna sätta sig in
              i konstitutionen så att Sverige inte längre är det land där befolkningen
              vet minst om vad som håller på att hända.
            </seg>
            <seg n="f92eb949">
              Därför vill jag fråga Göran Persson hur han avser att agera för
              att få i gång den folkliga debatten och diskussionen om de så
              viktiga frågorna om EU:s och EU:s medborgares framtid och om huruvida
              vi ska ha en EU-konstitution och hur den i så fall ska se ut.
            </seg>
          </u>
          <note type="speaker" n="55a01db1">
            Anf. 15 Statsminister GÖRAN PERSSON (s):
          </note>
          <u who="goran_persson_1a0593" xml:id="i-fff5096c7a412d6c-7" n="27574f5e">
            <seg n="b1bbfdef">
              Herr talman! Jag skriver inte under uttalandet om att den svenska
              befolkningen vet minst om vad som händer i EU. Det är ett illa
              underbyggt påstående, vill jag påstå.
            </seg>
            <seg n="f6404228">
              I vilken grad, i vilken utsträckning och på vilket sätt vi ska
              föra en folklig debatt är bland annat upp till riksdagens partier
              att hantera. Det är inget som hindrar Gustav Fridolin och Miljöpartiet
              att med all den kraft Miljöpartiet förmår gå ut på gator och torg,
              starta studiecirklar, hålla kurser och konferenser, argumentera
              och debattera. Det gör vi hos oss. Det är ett normalt inslag i
              ett partipolitiskt arbete. Vi känner trygghet i den processen.
              Vi tror att den också bäst leder fram till att vi så småningom
              sammanfattar en ståndpunkt i denna kammare och tar ställning till
              det fördrag som så småningom kommer att förhandlas fram.
            </seg>
            <seg n="d21630a6">
              Jag tycker att det är alldeles utmärkt om Gustav Fridolin har
              ambitionen att föra en bred folklig debatt. Välkommen! Vi väntar
              på initiativen.
            </seg>
          </u>
          <note type="speaker" n="ac70095c">
            Anf. 16 GUSTAV FRIDOLIN (mp):
          </note>
          <u who="gustav_fridolin_991ef7" xml:id="i-f6ba69f26a15842d-1" n="98d9a506">
            <seg n="f3621489">
              Herr talman! Jag noterar att statsministern överprövar EU:s statistikbyrå
              Eurostat och dess mätningar som tyvärr visar att svenskarna har
              minst kunskap om den konstitution som förhandlas fram. Just därför
              behövs den folkliga debatt som jag pratar om.
            </seg>
            <seg n="1a97eaec">
              Jag kan berätta för statsministern att jag på tunnelbanan hit
              i morse samlade in namn för en folkomröstning om konstitutionen
              och diskuterade konstitutionen med alla dem jag mötte. Jag förstår
              att statsministern inte kan göra samma sak eftersom han inte önskar
              en folkomröstning, möjligen av rädsla för vad resultatet av en
              sådan skulle kunna bli. Men det finns ju andra saker som statsministern
              kan göra för att få i gång debatten.
            </seg>
            <seg n="4cb9269e">
              Vi har kommit med initiativ, vi har lanserat en kampanj för en
              folkomröstning om konstitutionen, vi är ute på gator och torg,
              vi finns i tunnelbanevagnarna och samlar namn för en folkomröstning
              och vi diskuterar de här frågorna. Vad gör statsministern för
              att få i gång en bred folklig debatt om EU:s framtidsfrågor?
            </seg>
          </u>
          <note type="speaker" n="f11585ee">
            Anf. 17 Statsminister GÖRAN PERSSON (s):
          </note>
          <u who="goran_persson_1a0593" xml:id="i-fff5096c7a412d6c-8" n="27574f5e">
            <seg n="0da61088">
              Herr talman! Jag har alldeles nyss redogjort för hur vi arbetar
              inom socialdemokratin med detta. Om nu Gustav Fridolin har den
              här breda folkliga kampanjen på gator och torg på initiativ av
              Miljöpartiet så ska han väl vara tillfreds med situationen och
              inte önska sig att den ska starta en gång till.
            </seg>
            <seg n="40ce6025">
              Vi har vårt sätt att arbeta, och andra partier har sitt sätt
              att arbeta. Det finns en bred majoritet i denna kammare för att
              frågan om fördraget så småningom ska avgöras i en riksdagsdebatt
              och i en riksdagsvotering med det mandat som dessa valda ombud
              har från Sveriges folk. Där avgör vi svåra frågor där målkonflikter
              kan finnas. Jag tycker att det är en bra ordning. Jag känner mig
              trygg med den diskussion som nu förs i vårt land.
            </seg>
          </u>
          <note type="speaker" n="455f4bd5">
            Anf. 18 CARINA HÄGG (s):
          </note>
          <u who="carina_hagg_43c77d" xml:id="i-98b1194c402e3716-0" n="2ed32307">
            <seg n="1306eb8b">
              Herr talman! Jag har en fråga till statsministern som kanske
              är lite mer avgränsad, men som ändå är så pass viktig för mig
              och för många kvinnor att jag vill lyfta fram den här. Den gäller
              artikel 51 § 3. Inför helgen och under konventsarbetet diskuterades
              om EU skulle vila på kristen grund eller inte. Man kan säga att
              det är samma krafter som drivit den frågan som också har drivit
              fram att kyrkor ska ha en specialställning i förhållande till
              EU.
            </seg>
            <seg n="f68433ed">
              Jag vet att det är regeringens uppfattning att kyrkor, och inte
              minst katolska kyrkan, inte ska ha en särställning och vara en
              del av beslutsprocessen. Men samtidigt vet jag väldigt väl att
              de som har drivit fram den här skrivningen i artikel 51 § 3 har
              en annan uppfattning. De vill att stora kyrkor, till exempel katolska
              kyrkan, ska ha ett inflytande över beslutsprocessen.
            </seg>
            <seg n="26348cf9">
              Nu finns det en mellanperiod att arbeta med och analysera den
              här frågan mer än vad vi har hunnit göra inför den här helgen.
              Jag känner mig inte riktigt trygg med att irländarna kanske ska
              få ansvar för att utforma den här frågan.
            </seg>
          </u>
          <note n="9f8e8dfa">
            Min fråga till statsministern är: Finns det anledning och möjlighet
            att fundera ytterligare över vad som finns bakom och vad syftet
            är med § 3 i artikel 51?
          </note>
          <note type="speaker" n="7c2cb65f">
            Anf. 19 Statsminister GÖRAN PERSSON (s):
          </note>
          <u who="goran_persson_1a0593" xml:id="i-fff5096c7a412d6c-9" n="27574f5e">
            <seg n="9062dc71">
              Herr talman! Det är två saker vi diskuterar. Den ena är den stora
              portalparagrafen om vad den europeiska unionen vilar på för typ
              av fundament. I konstitutionen skulle man skriva in den kristna
              läran eller åtminstone referenser till den. Det var många som
              motsatte sig detta. Vi vill skilja på konstitution och tro. I
              det här sammanhanget är det viktigt att vi hävdar den principen,
              särskilt som Europa i dag inte bara är mångkulturellt i allra
              högsta grad utan också präglat av flera olika religioner. Den
              saken tror jag är avklarad. Det italienska ordförandeskapet avsåg
              inte att resa den skrivningen.
            </seg>
            <seg n="26b3dc38">
              Den andra diskussionen om vilket inflytande olika typer av representanter
              för det civila samhället ska ha på olika typer av processer handlar
              om samråd. Det kan finnas motiv för att lyssna på kyrkorna i det
              sammanhanget. I stora delar av Europa är de mycket stora aktörer,
              inte minst inom sjukvård och utbildning. Vi har det inte så i
              Sverige. Exakt hur det ska uttryckas i fördraget får man naturligtvis
              se upp med så att man inte knäsätter någon princip som för det
              för långt. Å andra sidan får man inte heller blunda för det faktum
              att i stora delar av Europa är kyrkorna mycket tunga aktörer inom
              dessa sektorer.
            </seg>
          </u>
          <note type="speaker" n="3a88ad5d">
            Anf. 20 CARINA HÄGG (s):
          </note>
          <u who="carina_hagg_43c77d" xml:id="i-98b1194c402e3716-1" n="2ed32307">
            <seg n="cb503d8a">
              Herr talman! För mig är det också väldigt naturligt att ha en
              öppen, bra och kontinuerlig dialog med olika kyrkor och samfund
              i Sverige. Men att gå därifrån till att lyfta in dem i beslutsprocessen
              är att ta ytterligare steg. Jag tror att det är viktigt att man
              skiljer de här två delarna av samhället åt. Jag vet att de som
              driver detta har ett annat syfte och det har också Romano Prodis
              medarbetare uttryckt nämligen att kyrkor och samfund måste bli
              en del av EU:s beslutsprocess. Det kommer från så tunga instanser
              men utan, vad jag förstår, stöd från kyrkor och samfund i Sverige.
              Det kommer alltså från det som statsministern nämnde, nämligen
              andra kyrkor och församlingar i bland annat södra Europa.
            </seg>
            <seg n="77218914">
              Samtidigt vet jag att det är samma krafter som skiljer på kvinnliga
              rättigheter och mänskliga rättigheter. Det är krafter som gör
              helt andra tolkningar av det kristna evangeliet än vad jag personligen
              gör. Det gör mig orolig för kvinnors situation i framtiden, inte
              minst när det gäller deras reproduktiva rättigheter.
            </seg>
          </u>
          <note type="speaker" n="96ac4b7c">
            Anf. 21 Statsminister GÖRAN PERSSON (s):
          </note>
          <u who="goran_persson_1a0593" xml:id="i-ca75e7087a3c507f-0" n="27574f5e" next="i-22b1ab9ab23bd0d6-0">
            <seg n="b209dfb6">
              Herr talman! Jag kan förstå Carina Häggs oro. Det finns mycket
              runtomkring det här som reser frågor och som också signalerar
              varningar. Om man med inflytande i beslutsprocessen menar att
              man efterhör synpunkter innan man går till beslut, tycker jag
              att man kan leva med det. Vi har ju också remissförfaranden och
              olika typer av rundfrågor innan vi sätter ned foten. Men om man
              menar att de ska in direkt i beslutsfattande är det oegentligt.
              Det är någonting som vi inte tycker om.
            </seg>
            <seg n="6bc98190">
              Vi får som sagt var lite tid att fundera extra på detta. Det
              viktigaste är att vi i portalparagrafen har fått bort referenser
              till religioner. Det är klokt. Det är uppenbart att kyrkorna är
              stora aktörer. De borde ha någon möjlighet att ge sin röst till
              känna, men som jag ser det kan det inte bli frågan om att påverka
              det formella beslutsfattandet.
            </seg>
          </u>
          <note n="3b6612ce">
            Anf. 22 GUNILLA CARLSSON i Tyresö (m):
          </note>
          <u who="goran_persson_1a0593" xml:id="i-22b1ab9ab23bd0d6-0" n="27574f5e" prev="i-ca75e7087a3c507f-0">
            <seg n="ec6ff7c9">
              Herr talman! Det blev en bättre värld i helgen i och med att
              tyrannen Saddam Hussein störtades och greps. Men samtidigt fick
              vi en dålig utveckling i Europa. Jag delar statsministerns besvikelse
              över att man inte kunde bli kvar i Bryssel. Å andra sidan har
              EU kunnat hantera sådant här förut. Regeringskonferensen fortsätter
              ju precis enligt de tidsplaner som statsministern tidigare har
              aviserat.
            </seg>
            <seg n="efddb664">
              Jag skulle vilja ta upp ett område där det synes råda mycket
              stor grund för enighet, och det är frågan om utrikes- och säkerhetspolitiken.
              Vi moderater har hela tiden bejakat en utveckling på detta område
              där EU:s breda förmåga till kris- och konfliktlösning bättre tas
              till vara. Det som nu har präntats ned i fördragstexter är som
              jag ser det bara en bekräftelse av det samarbete som Sverige sedan
              länge redan är djupt involverat i, i alla dess delar.
            </seg>
            <seg n="18c213f7">
              Jag tycker att det är bra att detta blir mer tydligt: Delaktigheten
              i unionen, att det är en solidaritet som råder och också hur EU
              ska kunna bli en bättre fredskraft.
            </seg>
            <seg n="0d01fda7">
              Däremot är debatten i Sverige dålig. Jag är rädd att regeringen
              själv har bidragit till en viss förvirring genom att inte visa
              en större öppenhet och vilja till debatt. De senaste veckorna
              fick vi en rätt förvirrad diskussion om Sveriges militära alliansfrihet
              i stället för en diskussion om det bra som nu sker. Jag tror att
              en av anledningarna till detta var att statsministern så tydligt
              redan i oktober sade att den här frågan är helt avförd från dagordningen.
              Därmed kände sig kanske många tagna på sängen.
            </seg>
            <seg n="53aabcc3">
              Därför undrar jag hur statsministern kunde göra denna missbedömning
              vid toppmötet i oktober och säga att det inte skulle bli någonting
              på utrikes- och säkerhetspolitikens område.
            </seg>
          </u>
          <note type="speaker" n="9a208bd8">
            Anf. 23 Statsminister GÖRAN PERSSON (s):
          </note>
          <u who="goran_persson_1a0593" xml:id="i-ca75e7087a3c507f-1" n="27574f5e" next="i-22b1ab9ab23bd0d6-1">
            <seg n="2609e069">
              Herr talman! Det är säkert precis den typen av fråga som resulterar
              i att det finns en förvirrad situation. Och därmed avslöjar Gunilla
              Carlsson att hon inte riktigt har förstått vad det handlar om.
            </seg>
            <seg n="fe2f6f4c">
              I början av det italienska ordförandeskapet fördes frågan om
              säkerhetsgarantierna bort. Det är den stora förändringen från
              konventet jämfört med dagens situation. Det handlade om att vi
              skulle ge varandra militära säkerhetsgarantier. I det ögonblicket
              vi gör det är vi inte längre alliansfria. Då är vi inne i en ny
              försvarsallians med varandra, ömsesidigt. Det var det som avfördes
              i början av det italienska ordförandeskapet.
            </seg>
            <seg n="4fba0b92">
              Därmed återstod två frågor. Den ena var det så kallade strukturerade
              samarbetet, att vi tillsammans i Europa ska kunna göra insatser
              för att hävda fred, till exempel på Balkan, utan att nödvändigtvis
              för den sakens skull koppla in USA. Det var detta det handlade
              om. För det behövs en civilmilitär planeringsenhet inom unionen
              som kompletterar de faciliteter, den typ av organisation, som
              finns inom Nato. Det är detta vi diskuterat under hösten. Det
              upplever jag som helt okontroversiellt och i linje med tidigare
              praxis.
            </seg>
            <seg n="e9c1414a">
              Den tredje frågan som diskuterades och där tycker jag att vi
              har anledning att vara lite bekymrade är själva formuleringen
              i portalparagrafen om vart unionen syftar. Vi ställer oss inte
              bakom den formuleringen. Men eftersom unionen talar om att man
              ska utvecklas till en försvarsallians och samtidigt gör klart
              att detta sker enbart efter enhälliga beslut, har vi ju fortsatt
              vår möjlighet att icke delta i detta.
            </seg>
            <seg n="d53ae6f5">
              Försvarsgarantierna var det stora som konventet föreslog. De
              försvann tidigt under hösten. Därmed var vi tillbaka i det traditionella
              samarbetet som vi har kunnat utveckla och förbättra under regeringskonferensen.
            </seg>
          </u>
          <note n="8332d4e0">
            Anf. 24 GUNILLA CARLSSON i Tyresö (m):
          </note>
          <u who="goran_persson_1a0593" xml:id="i-22b1ab9ab23bd0d6-1" n="27574f5e" prev="i-ca75e7087a3c507f-1">
            <seg n="9d40ea65">
              Herr talman! Det är statsministerns tolkning. Det får stå för
              honom om han tycker att jag är förvirrad, men jag tror att det
              var väldigt många som ansåg att statsministern här gjorde en viss
              undanmanöver som visade att man inte ville ha en diskussion. För
              hur det än är så är de här frågorna relativt kontroversiella i
              Sverige. Det handlar om ganska känsliga frågeställningar. Det
              finns ett regeringsunderlag som inte är helt klockrent i den här
              frågan.
            </seg>
            <seg n="fbbaf55c">
              Därför tycker jag att vi har haft en tråkig diskussion som kom
              att handla om fel fråga, det vill säga den militära alliansfriheten,
              som inte var aktuell. I stället borde man börja diskutera vad
              de här besluten får för konsekvenser för Sverige. Vad betyder
              de för vår beredskap och vår förmåga att delta? Hur ska vi kunna
              leva upp till de ambitioner som vi också ger uttryck för.
            </seg>
          </u>
          <note type="speaker" n="47657344">
            Anf. 25 Statsminister GÖRAN PERSSON (s):
          </note>
          <u who="goran_persson_1a0593" xml:id="i-fff5096c7a412d6c-10" n="27574f5e">
            <seg n="bbba4845">
              Herr talman! Det var faktiskt så, Gunilla Carlsson, att den militära
              alliansfriheten kunde anses vara ifrågasatt fram tills vi hade
              mötet i Rom eller i Bryssel senare på hösten, i oktober, då man
              förde det här åt sidan. Därmed fick vi en öppning att gå vidare
              med regeringskonferensen som bygger på ett försvars- och säkerhetspolitiskt
              samarbete som är av traditionellt snitt. Om det känns förvirrat
              någonstans här i kammaren just nu så tror jag inte att det är
              i den här talarstolen.
            </seg>
            <seg n="99aaefd2">
              Sedan, herr talman, vill jag också säga att vi har ett spänningsfält
              i Sveriges riksdag som inte enbart gör att det i det regeringsunderlag
              som nu gäller finns olika uppfattningar om en del av de frågor
              som vi nu diskuterar i EU. Vi har samsyn om alliansfriheten, men
              i det alternativa regeringsunderlaget finns ju hela regnbågen
              representerad, alltifrån Natomedlemskapet till det fasta försvaret
              av alliansfriheten, som Centerpartiet alltid har varit ett uttryck
              för.
            </seg>
          </u>
          <note type="speaker" n="7237d507">
            Anf. 26 BJÖRN VON DER ESCH (kd):
          </note>
          <u who="bjorn_von_der_esch_2015f4" xml:id="i-e05921da9994daa7-0" n="27459010">
            <seg n="11580cf9">
              Herr talman! Den 14 september sade svenska folket ett rungande
              nej till euro. Strax efter havererade stabilitetspakten, samma
              pakt som statsministern tidigare har konstaterat är nödvändig
              för att EMU ska kunna fungera. Sedan kom från EU:s egen statistikbyrå
              en statistik som sade att över hälften av EU:s befolkning numera
              har lågt förtroende för unionen. Ovanpå det kom fiaskot i Bryssel
              i lördags, och som lök på laxen överväger nu Frankrike och Tyskland
              att bryta upp EU i ett A-lag och ett B-lag och kanske ett C-lag.
            </seg>
            <seg n="40158a70">
              Statsministerns kommentar efter allt det här var: Framtiden för
              Europa är fortsatt god.
            </seg>
            <seg n="1b5cda1a">
              Min fråga gäller statsministerns optimism om EU:s framtid. Den
              verkar vara huggen i sten. Eller finns det någonting nu efter
              det senaste fiaskot i Bryssel som skulle kunna rubba statsministerns
              EU-optimism, till exempel stabilitetspaktens kaos eller hotet
              om att EU splittras upp i två eller tre block?
            </seg>
          </u>
          <note type="speaker" n="5695c6ab">
            Anf. 27 Statsminister GÖRAN PERSSON (s):
          </note>
          <u who="goran_persson_1a0593" xml:id="i-fff5096c7a412d6c-11" n="27574f5e">
            <seg n="f568033a">
              Herr talman! Jag är i grunden en positiv person. Jag är optimist.
              Det är mycket lättare att leva livet med den utgångspunkten. Sedan
              ska jag naturligtvis inte dölja, Björn von der Esch, att jag av
              och till när det gäller EU har förtvivlat lite. Jag vill nämligen
              också att saker och ting ska gå fort. Det är ett annat av mina
              personlighetsdrag.
            </seg>
            <seg n="b2e7c188">
              Man får nog ändå inse att det tar sin tid när det handlar om
              så många länder som ska komma samman i något slags sammanlänkat
              kompromissbeslutande. Tänk bort unionen, Björn von der Esch! Hur
              skulle Europa se ut? Vilken typ av handelshinder skulle vi ha
              länderna emellan? Vilka konflikter skulle rasa? Jag kan inte se
              någonting annat än att denna tanke, om att kunna komma samman
              på detta sätt, i grunden är riktig och bra för oss, och då är
              man optimist.
            </seg>
            <seg n="deab840a">
              Sedan får vi bakslag ibland, och det har vi fått nu, men det
              innebär inte att man för den sakens skull ger upp. Man går vidare
              framåt.
            </seg>
            <seg n="389ac19e">
              Björn von der Esch beskrivning av min uppfattning om stabilitetspakten
              är korrekt. Den är en grundbult i EMU-systemet, och det är en
              väldig motgång det som har skett i höst. Men, som jag sade förut,
              hade vi varit med så hade vår röst tippat utvecklingen åt andra
              hållet. Det är också värt att tänka på. Ibland sägs det att vi
              inte skulle ha inflytande på den europeiska utvecklingen. Det
              finns få saker som demonstrerar tydligare det inflytande vi skulle
              ha kunnat haft än just denna situation i stabilitetspakten. Vi
              duger vi också.
            </seg>
          </u>
          <note type="speaker" n="7ceec117">
            Anf. 28 SVEN-ERIK SJÖSTRAND (v):
          </note>
          <u who="sven-erik_sjostrand_c87a8f" xml:id="i-deb614f3fc4c0fb0-0" n="b8c0d649">
            <seg n="4333c26e">
              Herr talman! Även om en uppgörelse inte nåddes behandlades många
              frågor på toppmötet. Det blev klart var många EU-myndigheters
              placering ska vara, och Sverige har fått smittskyddsmyndigheten.
              Det är säkert en myndighet som passar vårt land väldigt bra, och
              jag vill gratulera statsministern till att vi har fått den här
              myndigheten.
            </seg>
            <seg n="0f17760a">
              Statsministern nämnde också att några utrikespolitiska frågor
              togs upp, bland annat säkerhetsstrategin, koreanska halvön och
              Ryssland.
            </seg>
            <seg n="2571cfac">
              Via ett TT-meddelande blev vi informerade om att EU ser över
              vapenembargot mot Kina. EU ska överväga att lyfta vapenembargot
              mot Kina, enligt ett beslut på toppmötet i Bryssel. Nu undrar
              jag om statsministern kan nämna lite mer om det här beslutet.
              Jag tror att det är viktigt, och det har kanske kommit lite i
              skymundan.
            </seg>
          </u>
          <note type="speaker" n="359c67b9">
            Anf. 29 Statsminister GÖRAN PERSSON (s):
          </note>
          <u who="goran_persson_1a0593" xml:id="i-fff5096c7a412d6c-12" n="27574f5e">
            <seg n="feb654b8">
              Herr talman! Det är ett beslut som gäller Kina som egentligen
              härstammar från händelserna på Himmelska fridens torg för 14 år
              sedan och ett beslut som är baserat på Europas bedömning av hur
              de mänskliga rättigheterna hanterades i Kina vid det tillfället.
            </seg>
            <seg n="5dd08955">
              Vad Frankrike nu ville var att vi skulle pröva frågan på nytt.
              Jag tillstyrkte Frankrikes önskan om att frågan ska prövas på
              nytt men underströk att det bara gällde proceduren. Substansen,
              vilket beslut vi ska ta, får vi komma tillbaka till och samråda
              omkring.
            </seg>
            <seg n="8b5725a0">
              Nu går frågan till utrikesministrarna. De får börja en diskussion
              om substansfrågan. Sedan kommer den så småningom tillbaka till
              Europeiska rådet. Det var alltså ett förslag om vilken process
              som skulle gälla, inte ett förslag om vilket beslut som ska tas.
            </seg>
          </u>
          <note type="speaker" n="e5425a38">
            Anf. 30 SVEN-ERIK SJÖSTRAND (v):
          </note>
          <u who="sven-erik_sjostrand_c87a8f" xml:id="i-deb614f3fc4c0fb0-1" n="b8c0d649">
            <seg n="63f9e2ea">
              Herr talman! Tack, statsministern, för den redogörelsen. Jag
              tror inte att det riktigt har kommit fram i medierna vad som gäller.
              Nu förstår jag att ni väntar med substansfrågan och att ni kanske
              tittar över Kinafrågan rent övergripande. Och det kan ju vara
              bra.
            </seg>
            <seg n="f722a707">
              Jag tror att vi alla är bekymrade över de mänskliga rättigheterna
              i Kina. Det är ett land där man till exempel har ett väldigt stort
              antal dödsstraff, och de mänskliga rättigheterna kränks fortfarande.
              Så det skulle kännas konstigt om vi kanske skulle ta bort vapenembargot
              mot Kina. Därför är jag tacksam för statsministerns svar.
            </seg>
          </u>
          <note type="speaker" n="d480a34b">
            Anf. 31 AGNE HANSSON (c):
          </note>
          <u who="agne_hansson_a8688b" xml:id="i-dfcd30da28705340-0" n="8d245623">
            <seg n="68a69bfd">
              Herr talman! När många av oss nu känner besvikelse över att inte
              toppmötet gick i lås vill jag ändå ge regeringen ett erkännande
              för förhandlingsframgången med att lyckas få en av EU:s permanenta
              nya myndigheter till Sverige. Låt mig säga att den inte nödvändigtvis
              behöver lokaliseras till Helsingfors, inte till Malmö heller för
              delen, så att statsministern förstår var den egentligen borde
              lokaliseras.
            </seg>
            <seg n="346ae450">
              Sedan har jag en fråga om toppmötet. Varför lockades egentligen
              alla med på den orimliga strategin att driva fram en uppgörelse
              på så här kort tid? Alla frågor var ju inte förhandlade i botten.
              Det svaret är kanske inte fullt så intressant som hur strategin
              nu ska se ut för att man ska kunna gå vidare så snabbt som möjligt.
              Jag delar uppfattningen att det vore olyckligt om vi finge ett
              A-lag och ett B-lag, och jag tror därför att det är nödvändigt
              att förhandlingarna kommer i gång så fort som möjligt igen.
            </seg>
            <seg n="9c2cc5c3">
              Statsministerns uppräkning av Irland, Holland och Luxemburg som
              ordförandeländer visar att horisonten ligger rätt långt fram.
              Men jag tror att det för att undvika A- och B-lag är viktigt att
              man startar tidigt. Min fråga är: Har statsministern hunnit fundera
              på en strategi för hur man ska ta sig fram snabbt med starten?
              Är regeringen beredd att vidta åtgärder för att underlätta att
              man kommer i gång, och hur gör man med de nya medlemsländerna
              som kommer in nu? Får de kommissionärer från början, eller hur
              ska man lösa den problematiken? Det är viktigt.
            </seg>
          </u>
          <note type="speaker" n="242c05b6">
            Anf. 32 Statsminister GÖRAN PERSSON (s):
          </note>
          <u who="goran_persson_1a0593" xml:id="i-fff5096c7a412d6c-13" n="27574f5e">
            <seg n="4e3cb165">
              Herr talman! Jag tar den sista frågan först. Den frågan tar Nicefördraget
              hand om tills vi är 27 stycken, alltså när Bulgarien och Rumänien
              också kommer in som medlemmar. Då har vi ett problem, för Nicefördraget
              reglerar de 26 kommissionärerna, inte de 27. Det borde gå att
              hitta en lösning på det också temporärt det är ingen större fråga
              egentligen.
            </seg>
            <seg n="6209bba3">
              Jag tackar för synpunkterna på var myndigheten ska placeras.
              Klokt nog formulerade EU-toppmötet sig som så att det är Sveriges
              regering som ska besluta i vilken stad i Sverige som myndigheten
              ska ligga. Flera har redan hört av sig, och vad jag förstår är
              Sverige fullt av lämpliga platser för att etablera en myndighet
              av detta slag, med hög vetenskaplig kapacitet dessutom. Det gläder
              mig!
            </seg>
            <seg n="9008b25b">
              Hur kunde det bli på det här viset? Det kan man nog reflektera
              över. Jag har inget bra svar annat än att det alltid finns inbyggt
              i den här typen av processer en vilja att sätta ett märke. Vi
              vet ju själva hur vi agerade när vi var ordförande: Vi ville nå
              ett resultat. Det är klart att italienarna också hade ambitioner
              för sitt ordförandeskap. När sedan försvarsfrågorna löstes ut
              ganska snabbt och relativt enkelt trots allt den stora konflikten
              var ju där mellan Natoländerna öppnade sig den klassiska förhandlingen
              igen om röstviktningen, den som vi har misslyckats med så många
              gånger förut. Då gjorde man ett försök. Jag klandrar inte italienarna
              för detta. Möjligen hade den andra strategin med facit i hand,
              nämligen att köra som vi tyckte också under det irländska ordförandeskapet,
              varit mer framgångsrik, men man kan ju inte utesluta att vi någon
              gång en vårmorgon under irländskt ordförandeskap hade vacklat
              ut från sammanträdesrummen i Bryssel och förhandlingarna också
              då hade havererat, kanske veckorna före ett EU-parlamentsval.
              Man vet inte.
            </seg>
            <seg n="de10e64e">
              Men nästa gång det här kommer upp menar jag att frågan måste
              lösas ut. Orkar vi inte det då går vi in i en djupare kris.
            </seg>
            <seg n="2d5e1242">
              Jag tror inte på ett A- och ett B-lag. Det är fel tänkt, av det
              enkla skälet att de som tycker sig tillhöra A-laget ju inte riktigt
              agerar som om de tillhörde A-laget. Vi kan ju bara se på problemen
              med det A-lag som eurogruppen utgör. Det är ju faktiskt så att
              de största problemen i det sammanhanget har ju de länder som av
              och till skickar signaler att man ska gå vidare på egen hand.
              Vore det inte bättre att försöka klara det samarbete man redan
              har på ett sådant sätt att man följer fördragets bokstav?
            </seg>
          </u>
          <note type="speaker" n="e3f8cdd3">
            Anf. 33 HOLGER GUSTAFSSON (kd):
          </note>
          <u who="holger_gustafsson_268a76" xml:id="i-d8c330e6937e2b64-0" n="856e8226">
            <seg n="116432d5">
              Herr talman! Först vill jag säga tack till statsministern för
              möjligheten att ställa frågor och lämna synpunkter.
            </seg>
            <seg n="a09df268">
              Det europeiska folkets representanter samlades i konventet under
              ett helt år för att ge uttryck för vad man ville ha i den nya
              konstitutionen. Detta var ett viktigt demokratiskt inslag i det
              europeiska samarbetet.
            </seg>
            <seg n="a69d96f9">
              Den tid som nu går menar jag innebär att fokus förskjuts från
              konventets och folkets vilja mot regeringarnas prestigekamp och
              maktrelationer. Jag menar att detta är ett så stort bekymmer i
              en situation då vi behöver ett stort demokratiskt fokus i Europa
              att man så snart som möjligt behöver ta upp den här processen
              igen. För varje månad som går minskar fokus på konventet och ökar
              kanske på stridigheten mellan regeringarna.
            </seg>
            <seg n="fd63b912">
              Min fråga är: Delar statsministern uppfattningen att detta är
              ett starkt skäl för att vi ska få i gång processen igen så snart
              som möjligt?
            </seg>
          </u>
          <note type="speaker" n="5204ae05">
            Anf. 34 Statsminister GÖRAN PERSSON (s):
          </note>
          <u who="goran_persson_1a0593" xml:id="i-fff5096c7a412d6c-14" n="27574f5e">
            <seg n="60f6f22f">
              Herr talman! Jag tycker att det är viktigt att processen kommer
              i gång vid rätt tidpunkt och med bra förutsättningar så att det
              går att komma framåt.
            </seg>
            <seg n="180af019">
              Sedan är jag inte så där överdrivet entusiastisk över konventets
              fulländning vad gäller demokratisk förankring. Det fanns representanter,
              ja, för Sveriges riksdag. Det fanns representanter en personlig
              representant för Sveriges statsminister. Det fanns några representanter
              för Europaparlamentet. Men det var trots allt en ganska smal bas.
            </seg>
            <seg n="1558bed0">
              Europasamarbetet är mellanstatligt. Det enda tillfälle då vi
              ordentligt i Sveriges riksdag har en diskussion om vilka positioner
              som vi ska inta är ju när statsråden går till EU-nämnden och hämtar
              sitt mandat innan de reser ned och företräder Sverige i Europasammanhangen.
            </seg>
            <seg n="6865c0d8">
              Jag vet inte hur många gånger jag har stått i den här talarstolen
              eller hur många inlägg jag har gjort under det här året. Jag tror
              att jag totalt kommer att ha ungefär 300 inlägg från talarstolen
              i år. Väldigt, väldigt många av dem har rört Europadebatt och
              att jag har hämtat ett mandat för att åka och företräda Sverige.
              Det finns en demokratisk legitimitet i det också.
            </seg>
          </u>
          <note type="speaker" n="c36844c3">
            Anf. 35 HOLGER GUSTAFSSON (kd):
          </note>
          <u who="holger_gustafsson_268a76" xml:id="i-d8c330e6937e2b64-1" n="856e8226">
            <seg n="91772eab">
              Herr talman! Statsministern säger att ingen skugga ska falla
              över de nya medlemsländerna, och jag tror att vi alla delar den
              uppfattningen. Men jag tror ändå att vi som medborgare och många
              andra medborgare en sådan här dag, när vi har haft misslyckandet
              i Bryssel, får en bild av att vi nu inte har någon förmåga att
              fatta beslut. De nya länderna har kommit till. Det är en ny era.
              Det uppstår problem. Unionen kan inte fatta beslut.
            </seg>
            <seg n="7f4715f6">
              Jag menar att även detta talar för att vi måste visa att vi så
              raskt som möjligt återgår till en situation där vi kan fatta beslut
              och att detta kan göras i den nya gemenskapen och med de nya medlemsländerna.
            </seg>
          </u>
          <note type="speaker" n="a2bfb357">
            Anf. 36 Statsminister GÖRAN PERSSON (s):
          </note>
          <u who="goran_persson_1a0593" xml:id="i-fff5096c7a412d6c-15" n="27574f5e">
            <seg n="700a4026">
              Herr talman! Den uppfattningen delar jag: Det måste ske så snabbt
              som möjligt med beaktande av att EU-länderna också ska ha en rimlig
              chans att hantera situationen.
            </seg>
            <seg n="3cf10b02">
              Jag delar Holger Gustafssons uppfattning: Just att inte kunna
              ta beslut, eller att utstråla att man inte kan ta beslut, är det
              farligaste som kan hända en demokratisk institution. Där har vi
              samma uppfattning.
            </seg>
          </u>
          <note type="speaker" n="6837f0e6">
            Anf. 37 GUNNAR HÖKMARK (m):
          </note>
          <u who="unknown" xml:id="i-04b227c84c2b4fb9-0" n="c0cddce6">
            <seg n="abcab8d9">
              Herr talman! Jag vill också be att få tacka statsministern för
              rapporten från toppmötet.
            </seg>
            <seg n="64936f7b">
              Jag vill först hålla med om en sak: Man ska se misslyckandet
              med konstitutionen också mot bakgrund av allt annat som händer
              och utvecklas inom Europeiska unionen.
            </seg>
            <seg n="2d0951c7">
              Jag säger detta, därför att vi måste kunna föra en debatt om
              tillkortakommanden och misslyckanden inom EU utan att ständigt
              ifrågasätta om vi ska vara med eller ej. Vi brukar i denna riksdag
              rätt ofta diskutera regeringens tillkortakommanden. Det är inget
              argument mot Sverige. Det är en del av den öppna politiska debatten.
            </seg>
            <seg n="8f6a7700">
              Jag skulle vilja ta upp en fråga som tidigare har berörts och
              ställa frågan till statsministern: Är det ändå inte så att utvecklingen
              inom EU inte bara har tagit sig uttryck i att vi får nya medlemmar
              och en gemensam säkerhetsstrategi utan också i att det finns en
              större insikt om att man i en union av EU:s slag också har ansvar
              för varandra och dessutom möter hot som är gemensamma, oavsett
              hur man definierar dem i sitt nationella parlament?
            </seg>
            <seg n="c6c30155">
              Det är denna insikt som faktiskt kommer att prägla toppmötets
              diskussioner och de krav som solidariteten länderna emellan ställer.
              Jag förstår att statsministern undvek den viktiga frågan här,
              nämligen: Vad är det de facto som händer i en union när man kommer
              närmare och närmare varandra?
            </seg>
            <seg n="ff2bb387">
              Det är i grunden en omöjlig tanke att tänka att om Sverige blev
              angripet av terror, ett annat land eller på något annat allvarligt
              sätt så skulle vi då inte få hjälp av andra. Och på det omvända
              sättet gäller det för Sverige gentemot andra länder. Då gäller
              det att man inte bara ser på det som är mycket strikt formella
              förpliktelser utan också reella och moraliska förpliktelser. Anser
              inte statsministern att utvecklingen inom EU när det gäller diskussionen
              om solidaritet och förpliktelser leder fram till en diskussion
              om svensk säkerhetspolitik i detta perspektiv?
            </seg>
          </u>
          <note type="speaker" n="41b3878e">
            Anf. 38 Statsminister GÖRAN PERSSON (s):
          </note>
          <u who="goran_persson_1a0593" xml:id="i-fff5096c7a412d6c-16" n="27574f5e">
            <seg n="f7a4cc27">
              Herr talman! Jag ska först säga till Gunnar Hökmark att jag gillar
              det första han sade om att vi måste kunna förhålla oss till det
              som händer i EU utan att för den skull ifrågasätta hela den grundläggande
              konstruktionen. Det är självklart så. Det behöver sägas, tyvärr.
            </seg>
            <seg n="54b077e1">
              Vad gäller säkerhets- och försvarspolitiken återigen: Den debatten
              har vi alltid fört i Sverige.
            </seg>
            <seg n="de166164">
              Jag gjorde själv en genomgång av den här frågan för min egen
              skull, eftersom jag tillhörde dem som hade sett alliansfriheten
              som ett hinder för svenskt medlemskap i EU. Det var min uppfattning
              under 80-talet. Jag gjorde en genomgång av Sveriges alliansfrihet
              och neutralitetspolitik, alltifrån Karl XIV Johan och framåt.
              Det är en historia som är verkligt krokig, där vi från tid till
              annan har anpassat oss efter det läge som har gällt och till och
              med tummat på principer men hållit oss utanför krig. Så har det
              varit.
            </seg>
            <seg n="4585494f">
              Det beskrevs länge som en neutralitetspolitik. Neutralitet är
              någonting som man intar i händelse av krig. När ett krig bryter
              ut förklarar man sig neutral. Men vi gjorde inte ens det i slutet
              av andra världskriget, därför att vi inte tyckte att det var rätt.
              När jag säger vi så var det Sveriges riksdag. Det var Sveriges
              riksdag som hade beslutet, då som nu. Därför vill vi inte ha en
              ordning där vi på förhand har bundit oss för försvarsgarantier
              gentemot andra eller från andra.
            </seg>
            <seg n="effd3118">
              Solidaritet ja, naturligtvis! Om det händer en naturkatastrof
              i Polen är det klart att vi kommer att vara där och hjälpa till.
              Om det blir ett terrorangrepp någonstans är det klart att vi kommer
              att hjälpa till, efter vår förmåga och på det sätt som riksdagen
              säger. Men försvarsgarantierna är borta ur EU:s arsenal, om jag
              uttrycker mig så, och det var välgörande.
            </seg>
            <seg n="bb1c9971">
              Därmed är vi tillbaka till det klassiska läge vi har haft: Vi
              anpassar vår säkerhetspolitik, vår försvarspolitik efter det läge
              som gäller. Vi är alliansfria. Syftet är att bevara fred och bidra
              till stabilitet i vårt närområde. Det är inget nytt. Det är en
              klassisk linje, och den klassiska linjen har överlevt därför att
              den har haft förmåga att anpassa sig till den verklighet som gäller.
              Det är inte alltid storståtligt men väldigt framgångsrikt.
            </seg>
          </u>
          <note type="speaker" n="f1d25a65">
            Anf. 39 GUNNAR HÖKMARK (m):
          </note>
          <u who="unknown" xml:id="i-04b227c84c2b4fb9-1" n="c0cddce6">
            <seg n="66ef4ee2">
              Herr talman! Skillnaden gentemot förr är att vi i dag är med
              i en union med öppna gränser och ett politiskt samarbete. Det
              är klart att vi ska hjälpa Polen vid en naturkatastrof. Statsministern
              säger att det är självklart att vi ska hjälpa Polen vid en naturkatastrof.
              Men är det bara när Polen drabbas av extremt dåligt väder som
              solidariteten ska finnas där?
            </seg>
            <seg n="6dee3e2c">
              Det var så uppenbart att Sverige, inför de diskussioner som nu
              fördes, kom att vara mer passivt och bromsande än aktivt och påverkande
              när det gäller utformningen av hur EU ska fungera även inom detta
              område. I slutändan ledde det till det som har hänt så många gånger
              när det gäller europeisk politik i Sverige, att ledarskapet hittar
              på något nytt som plötsligt kommer som en överraskning. Exakt
              det statsministern sade här, att vi lever i en ny tid och måste
              anpassa oss, är det som ställer krav på att vi också ska föra
              en diskussion om säkerhetspolitik där vi anpassar oss till att
              vi är medlemmar i en union med moraliska och ömsesidiga förpliktelser.
            </seg>
          </u>
          <note type="speaker" n="b9be38c8">
            Anf. 40 Statsminister GÖRAN PERSSON (s):
          </note>
          <u who="goran_persson_1a0593" xml:id="i-fff5096c7a412d6c-17" n="27574f5e">
            <seg n="e39a9259">
              Herr talman! Det är förvånande att Gunnar Hökmark biter sig fast
              vid det sättet att argumentera. Han har haft möjlighet att följa
              både konventet och regeringskonferensen. Alla som har sett dem
              har sett att konflikten har handlat om motsättningar inom Nato,
              mellan å ena sidan en grupp Natoländer som ville gå vidare och
              etablera någonting annat, än med säkerhetsgarantier i Europa,
              och å andra sidan en grupp Natoländer som säger att detta är orimligt,
              att vi redan har dessa garantier inom Nato. Sedan finns det en
              tredje grupp alliansfria länder som säger: Vi har vår tradition
              och vi förbehåller oss rätten att ha den också i fortsättningen.
              Det var inte kontroversiellt.
            </seg>
            <seg n="c4b950f6">
              Den stora motsättningen har varit inom Nato. För första gången
              i den organisationens historia har det varit en djup konflikt
              som inte minst tog sig uttryck i att Turkiet, när krigsaktionen
              mot Irak sattes i gång, vägrade amerikanska trupper att passera
              över Turkiets territorium. Det har hänt den senaste tiden.
            </seg>
            <seg n="7338efb4">
              Det är i skuggan av detta som regeringskonferensen har genomförts.
              Det är med utgångspunkt i detta som man har sagt att länderna
              i Europa inte ska ge försvarsgarantier till varandra. Det görs
              för dem som så vill, inom Nato. Vi andra som står utanför alliansen
              har att från fall till fall ta ställning till vilken politik vi
              kommer att driva, beslutad i denna riksdag baserad på uppfattningen
              att vi ska bidra till stabilitet och fred i vårt närområde.
            </seg>
          </u>
          <note type="speaker" n="153d6195">
            Anf. 41 CECILIA WIGSTRÖM (fp):
          </note>
          <u who="cecilia_wigstrom_05ae66" xml:id="i-ea150a1d761fcd73-0" n="fb02f3f2">
            <seg n="6cdcc260">
              Herr talman! Jag vill också, som många andra har gjort här, uttrycka
              min besvikelse över att vi inte har fått någon ny grundlag för
              EU. Vi i Göteborg och i Västsverige är också väldigt besvikna
              över att vi inte fick en sjösäkerhetsbyrå till Sverige. Det hade
              varit naturligt att placera den i Göteborg, med vår sjöfartstradition
              och det säkerhetstänkande som finns på Chalmers och Volvo.
            </seg>
            <seg n="62fa17bc">
              Att vi har fått en smittskyddsmyndighet i stället är inte bara
              en förlust för Göteborg utan också för hela landet. Den smittskyddsmyndighet
              som vi nu har fått har bara hälften så stor budget som en sjöfartsmyndighet
              skulle ha haft. Det innebär hälften så många arbetstillfällen
              i Sverige och hälften så mycket skatteintäkter till vårt land.
            </seg>
            <seg n="ef066b87">
              Eftersom Sverige var ett av två länder som inte hade någon myndighet
              hade vi fått välja först. Jag vet inte varför vi hamnade med den
              här mindre myndigheten. Jag tror att det kan bero på att regeringen
              inte ville prioritera. Man hade alla dörrar öppna för alla myndigheter,
              och så blev det som det blev.
            </seg>
            <seg n="e354c3b7">
              Jag vill nu slå an en lite mer försonlig ton, herr statsminister:
              Vi göteborgare har många strängar på vår lyra och en smittskyddsmyndighet
              skulle även platsa i Göteborg. Vi har Sahlgrenska universitetssjukhuset.
              Vi har forskningen vid Göteborgs universitet och Chalmers. Vi
              har också många forskningsföretag, internationellt kända sådana
              som Astra Zeneca i vår grannkommun.
            </seg>
            <seg n="4505a6fd">
              Jag vill fråga herr statsministern om han är villig att placera
              denna smittskyddsmyndighet i Göteborg.
            </seg>
          </u>
          <note type="speaker" n="44890b3e">
            Anf. 42 Statsminister GÖRAN PERSSON (s):
          </note>
          <u who="goran_persson_1a0593" xml:id="i-fff5096c7a412d6c-18" n="27574f5e">
            <seg n="390682c2">
              Herr talman! Om myndigheten inte är för liten för Göteborg är
              vi naturligtvis beredda att pröva också Göteborg i sammanhanget.
            </seg>
          </u>
          <note type="speaker" n="c166fdd3">
            Anf. 43 CECILIA WIGSTRÖM (fp):
          </note>
          <u who="cecilia_wigstrom_05ae66" xml:id="i-ea150a1d761fcd73-1" n="fb02f3f2">
            <seg n="3c39795d">
              Herr talman! Tack så mycket för det svaret, herr statsminister.
              Jag tolkar det som en positiv vinkning om att vi i Göteborg kan
              vara mycket förhoppningsfulla.
            </seg>
          </u>
          <note type="speaker" n="54c2357d">
            Anf. 44 Statsminister GÖRAN PERSSON (s):
          </note>
          <u who="goran_persson_1a0593" xml:id="i-fff5096c7a412d6c-19" n="27574f5e">
            <seg n="47cba852">
              Herr talman! Om det är några som bevakar sina intressen effektivt
              i sådana här sammanhang så är det göteborgarna. Det finns ett
              mycket känt kommunalråd som alltid är på tråden när någonting
              ska placeras. Jag kan försäkra att han har en hel del gott att
              säga om Göteborg.
            </seg>
            <seg n="305c2b2d">
              För oss var det viktigt att inte hamna i något slags ovärdigt
              kattrakande när dessa myndigheter diskuterades. Det är trots allt
              för unionens bästa de inrättas. Vi är nettobetalare till denna
              union. Det ska inte finnas en byråkrat för mycket, inte en myndighet
              för mycket. Därför ska var och en kunna motiveras utifrån sina
              utgångspunkter.
            </seg>
            <seg n="4dbcbe4d">
              Den här myndigheten kan motiveras, och den passar bra i Sverige.
              Det hade också en sjöfartsmyndighet gjort, den uppfattningen kan
              jag dela. Men vi fick till stånd ett beslut för unionen som gjorde
              att vi kom ur en förnedrande situation där vi under flera år har
              varit handlingsförlamade på denna punkt. Det tror jag var bra.
            </seg>
          </u>
          <note type="speaker" n="dac70e2b">
            Anf. 45 ULF HOLM (mp):
          </note>
          <u who="ulf_holm_a45651" xml:id="i-f8fdb24f2c4da447-0" n="ad216781">
            <seg n="5f9c32f6">
              Herr talman! Först skulle jag vilja säga att jag blev positivt
              överraskad av att statsministern faktiskt antydde att konventets
              arbetsmetoder kanske inte var de allra bästa. Du kanske syftar
              på att bara 17 % var kvinnor och att snittåldern var nära 65 år.
              Jag delar den åsikten. Arbetskonventet var inte det bästa för
              en framtida EU-grundlag för kommande generationer.
            </seg>
            <seg n="0009de49">
              Däremot är jag jätteglad, herr statsminister, att toppmötet slutade
              i fiasko. Jag står för det! Det ger en underbar tid för att dels
              diskutera konventet ännu mer, dels analysera de förslag som finns
              i konventet och som man har jobbat fram hittills. Bland annat
              tycker jag att man borde analysera konsekvenserna av militärsamarbetet
              mer. En särskild debatt i riksdagen i vår hade varit utmärkt.
              En skrivelse hade varit jättebra. En diskussion både i riksdagen
              och utanför riksdagen hade varit utmärkt. Jag hoppas att regeringen
              kan ta initiativ till detta tillsammans med riksdagen för att
              få en öppen och bra debatt. Det var just det vi ville ha.
            </seg>
            <seg n="de3d1db0">
              Sverige ville, riksdagen ville ha en lång betänketid, en lång
              diskussionstid för konventets förslag som kom i Thessaloniki innan
              vi fattade något sorts beslut. Därför är jag glad att man inte
              snabbade på med toppmötet utan faktiskt kunde avsluta det.
            </seg>
            <seg n="a42b8287">
              Jag vill dock säga en sak. I slutförklaringen från toppmötet
              står att det nu finns ett förhandlingsregelverk kring de framförhandlade
              texter som man lyckades med. Jag skulle vilja fråga om en sak
              som togs upp på EU-nämnden. Vad hände med miljögarantin? Vad hände
              med diskussionen om ett protokoll för en hållbar utveckling i
              konventets texter? Kom ni fram till någonting? Kunde du slå näven
              i bordet, Göran Persson, och få ett bättre miljöavsnitt i den
              text som nu finns i underlaget till konventet?
            </seg>
          </u>
          <note type="speaker" n="c55243e1">
            Anf. 46 Statsminister GÖRAN PERSSON (s):
          </note>
          <u who="goran_persson_1a0593" xml:id="i-fff5096c7a412d6c-20" n="27574f5e">
            <seg n="1c232f80">
              Herr talman! Vi kom aldrig in i den typen av förhandlingssituation
              under denna helg. Med tanke på att de stora frågorna inte löstes
              ut sköts allt på framtiden.
            </seg>
            <seg n="cc48f517">
              Sedan delar jag uppfattningen om konventet. Vi ska vara försiktiga
              med att heroisera denna skapelse. Den har en hel del svagheter.
            </seg>
          </u>
          <note type="speaker" n="4887851c">
            Anf. 47 ULF HOLM (mp):
          </note>
          <u who="ulf_holm_a45651" xml:id="i-f8fdb24f2c4da447-1" n="ad216781">
            <seg n="2010d3ff">
              Herr talman! Det är en sak vi är överens om. Det är bra.
            </seg>
            <seg n="65a7f8fc">
              Men jag hoppas fortfarande på något besked från statsministern.
              Hur kan vi utveckla diskussionerna om konstitutionen och det framtida
              EU? Jag vet att vi har olika åsikter om det. Jag tycker att Sverige
              ska lämna EU för att bygga ett annat sorts arbete. Jag vet att
              statsministern har en lite annan åsikt i den frågan. Men jag tror
              nog att det är viktigt att man diskuterar frågan och inte är rädd
              för att resonera om för- och nackdelar fram och tillbaka.
            </seg>
            <seg n="69b40e47">
              Dock kan jag inte uttolka slutförklaringen från toppmötet på
              annat sätt än att man faktiskt har arbetat fram en text som kallas
              förhandlingsregelverk. Det är i denna text jag undrar om det har
              skett några framsteg med miljöfrågorna i konstitutionsförslaget.
              Det tycker jag att man borde ha lyckats med.
            </seg>
          </u>
          <note type="speaker" n="8d6469db">
            Anf. 48 Statsminister GÖRAN PERSSON (s):
          </note>
          <u who="goran_persson_1a0593" xml:id="i-fff5096c7a412d6c-21" n="27574f5e">
            <seg n="0fc3f6f4">
              Herr talman! Jag har en helt annan uppfattning än Ulf Holm om
              vikten av en Europaunion. Den har jag därför att jag tror att
              vi inte klarar att lösa vissa frågor ensamma. En tydlig sådan
              fråga är miljöfrågan. Var skulle vi stå någonstans om varje land
              vart för sig skulle hantera sådant som är gränsöverskridande?
              Det behövs inte särskilt mycket eftertanke för att inse att miljöfrågan
              mer än något annat motiverar en Europaunion.
            </seg>
            <seg n="7c980de8">
              Det blir obegripligt hur man i nästa andetag kan hävda att de
              skrivningar som finns inte är tillräckligt radikala, att man inte
              har kämpat tillräckligt hårt. Jag har kämpat för att unionen ska
              vara effektiv och beslutskraftig, för att vi ska kunna hantera
              de problem och de diskussioner som måste föras i miljöfrågan.
              Jag vill ha ett forum för detta. Det är där vi skiljer oss åt.
            </seg>
            <seg n="92ab07a5">
              Hur långt vi sedan driver dessa skrivningar vid varje förhandlingstillfälle
              kan jag nu inte redogöra för i detalj. Jag kommer tillbaka till
              det.
            </seg>
          </u>
          <note type="speaker" n="718c3d70">
            Anf. 49 INGER SEGELSTRÖM (s):
          </note>
          <u who="unknown" xml:id="i-04b227c84c2b4fb9-2" n="c0cddce6">
            <seg n="4cf39aa5">
              Herr talman! Jag skulle vilja börja med att tacka alla partier
              i EU-nämnden, EU-nämndens kansli, regeringen, statsministerns
              och utrikesministerns medarbetare därför att vi gemensamt under
              den här helgen har lyckats genomföra det samråd som riksdagen
              har gett oss i uppdrag att göra. Det kunde vi göra genom att EU-nämnden
              var uppkopplad till Bryssel både fredag kväll och lördag och på
              så sätt kunde delta i hela slutprocessen tillsammans med regeringen.
              Jag tycker att det vi har genomfört gemensamt under den här helgen
              är som ett samråd ska vara när det är som allra bäst. Jag vill
              tacka för det.
            </seg>
            <seg n="8447406b">
              Naturligtvis vill jag också gratulera till framgången med smittskyddsmyndigheten.
            </seg>
            <seg n="91f7c3f9">
              Sedan kommer jag till min fråga. Jag har också läst slutförslaget
              och slutförklaringen liksom om det odiskutabla förhandlingsregelverket.
              Jag hoppas att vi kan känna oss lugna vad gäller alliansfriheten
              och jämställdheten. Men jag skulle vilja utveckla Ulf Holms fråga
              till statsministern lite mer och säga: Vad gör vi fortsättningsvis
              vad gäller miljöfrågorna så att det inte bara är den socialdemokratiska
              regeringen som driver de här frågorna? Det är så läget har varit
              hitintills. Det är Sverige och regeringen som driver detta. Vi
              har inte fått så mycket stöd från de andra länderna. Det skulle
              jag vara orolig över om jag tillhörde Miljöpartiet.
            </seg>
            <seg n="7009b322">
              Dessutom har jag naturligtvis också en fråga om arbetsrätten.
              Är det också en fråga som vi kan känna kommer att vara en stor
              och viktig del fortsättningsvis?
            </seg>
          </u>
          <note type="speaker" n="576aa353">
            Anf. 50 Statsminister GÖRAN PERSSON (s):
          </note>
          <u who="goran_persson_1a0593" xml:id="i-fff5096c7a412d6c-22" n="27574f5e">
            <seg n="63b9b865">
              Herr talman! Inger Segelström har rätt. Det var ett nära samråd,
              och det var konstruktivt hela tiden. Låt mig också från regeringens
              sida tacka EU-nämnden och dess ordförande för ett bra samarbete.
            </seg>
            <seg n="ac94a5f5">
              När det gäller de frågor vi diskuterar döljer jag inte att det
              faktiskt inte är många regeringar, om ens någon, vid sidan av
              den svenska som nu aktivt driver miljöfrågan. Det har skett en
              politisk vindkantring i Europa. Europa har gått mot höger. Då
              sitter de här frågorna inte i högsätet. Så är det ju för att inte
              tala om arbetsrätt och fackliga rättigheter. Vi är ensamma om
              att driva detta. Vi kunde kanske hoppas på att man åtminstone
              i de regeringar där gröna sitter med skulle ha kunnat lyfta fram
              de här frågorna lite mer kraftfullt. Men inte ens från detta håll
              skådar vi någon frisk grönska, tyvärr. Vi kämpar på, Inger.
            </seg>
          </u>
          <note type="speaker" n="c93c6612">
            Anf. 51 ANNELIE ENOCHSON (kd):
          </note>
          <u who="annelie_enochson_5d2b54" xml:id="i-1d0b90ff12df67a9-0" n="46b3572f">
            <seg n="28eae45a">
              Herr talman! Jag tycker också att det var bra att vi fick en
              EU-myndighet till Sverige. Men jag undrar också varför det blev
              just smittskyddet.
            </seg>
            <seg n="1945ece6">
              Det här är ingen stor profilfråga för oss. Det är däremot EMSA,
              den europeiska sjöfartsbyrån. Vi är alltså en stor sjöfartsnation.
              Och det största färjerederiet i Sverige ligger faktiskt i Göteborg.
              Vi är också duktiga, om inte duktigast i världen, just när det
              gäller sjösäkerhet och sjömiljö.
            </seg>
            <seg n="d46b2d01">
              För några veckor sedan i EU-nämnden var just EMSA uppe till diskussion
              med kommunikationsminister Ulrica Messing. Jag upplevde vid den
              diskussionen att det fanns en entydighet. Det var EMSA vi skulle
              ha. Därför skulle jag vilja veta hur diskussionen fördes som ledde
              till att vi inte fick just EMSA till Sverige.
            </seg>
          </u>
          <note type="speaker" n="d44c1da9">
            Anf. 52 Statsminister GÖRAN PERSSON (s):
          </note>
          <u who="goran_persson_1a0593" xml:id="i-fff5096c7a412d6c-23" n="27574f5e">
            <seg n="882a6567">
              Herr talman! Vi har speciellt goda förutsättningar att ta emot
              smittskyddsverksamheten. Vi har en laboratoriekapacitet på området
              som få länder i Europa har. Vi har ett av fyra laboratorier av
              detta slag som behövs. Vi har dessutom en stor, tung läkemedelsindustri
              i Sverige. Vi har en framgångsrik forskningsverksamhet där vi
              ligger i världsfronten på detta område. Vi har kluster av vetenskaplig
              excellens som gör att vi naturligtvis kan vara en värdig nation
              för den typen av verksamhet.
            </seg>
            <seg n="703b8f73">
              Vi skulle också ha kunnat ta emot sjöfartsmyndigheten, naturligtvis.
              Det hade också passat oss bra. Men det här var någonting som vi
              kan göra också för unionen. Det tycker jag är viktigt. Vi ska
              inte överdriva om det är 100 eller 200 tjänster. Det blir lite
              märkligt att vi ska strida i Europas ledande politiska organ om
              en regionalpolitik som handlar om hundra tillkommande jobb i ett
              land. Det är fel skala på debatten, så att säga. Vi får inte utgå
              från att detta skulle vara till nytta för Sverige 100 eller 200
              Europabyråkrater i Göteborg eller någon annanstans. Vi måste utgå
              från vad Europa behöver för kapacitet och kompetens för att utveckla
              det gemensamma liv vi lever. Vad kan vi bidra med i det sammanhanget?
              Vi kan bidra på flera olika områden. Här har vi en kompetens som
              passar väl in, smittskyddet. Låt oss då samarbeta om detta.
            </seg>
            <seg n="a92191e2">
              Så ser resonemanget ut. Det blir fel om vi i det här sammanhanget
              tycker att vi ska slå vakt om de sista tillkommande hundra jobben.
              Det kommer bara att skapa en spiral i Europa som driver på byråkratins
              utbyggnad. Vi är nettobetalare till denna byråkrati. Vi ska hålla
              emot det här. Vi ska ha utgångspunkten: Vad kan vi göra för Europa?
              Jag tyckte att vi kunde göra något på det här området.
            </seg>
          </u>
          <note type="speaker" n="5b889cea">
            Anf. 53 ANNELIE ENOCHSON (kd):
          </note>
          <u who="annelie_enochson_5d2b54" xml:id="i-1d0b90ff12df67a9-1" n="46b3572f">
            <seg n="a8f448dc">
              Herr talman! Statsministern säger: Vad kan vi göra för Europa?
              När det gäller kapacitet och kompetens vill jag hävda att vi är
              bäst i Europa just när det gäller sjösäkerheten. Nu var det Portugal
              som fick just denna institution.
            </seg>
            <seg n="43c8db50">
              Jag vill ställa en direkt fråga till statsministern: Fick vi
              välja mellan dessa två myndigheter och valde smittskyddsmyndigheten
              och inte EMSA?
            </seg>
          </u>
          <note type="speaker" n="bba81ec2">
            Anf. 54 Statsminister GÖRAN PERSSON (s):
          </note>
          <u who="goran_persson_1a0593" xml:id="i-fff5096c7a412d6c-24" n="27574f5e">
            <seg n="ab2ff02b">
              Herr talman! Så går det inte till. Det är ordförandeskapet som
              presenterar ett paket som syftar till att skapa en enighet. Vi
              försökte med det här under vår ordförandetid. Det gick inte. Sedan
              körde belgarna ett väldigt fräckt försök i Laeken. Det gick inte
              heller. De diskussioner som fördes då var rent ut sagt pinsamma.
              Sedan har finnarna kämpat med italienarna väldigt länge om var
              livsmedelsmyndigheten ska ligga. Den finske statsministern ser
              jag nu får kritik därför att han accepterade kemikaliemyndigheten
              i stället för livsmedelsmyndigheten.
            </seg>
            <seg n="ad128b56">
              Hela den här diskussionen blir smått förnedrande för Europa och
              för EU. Vem som blir värd för den ena eller andra myndigheten
              är inte ett nationellt intresse. Det är ett Europaintresse. Vi
              ska se till att vi enas om ett sådant beslut att varje myndighet
              får maximalt goda förutsättningar. Smittskyddsmyndigheten kommer
              att fungera väl i Sverige, och det är jag glad för.
            </seg>
          </u>
          <note type="speaker" n="13b798c0">
            Anf. 55 LARS OHLY (v):
          </note>
          <u who="lars_ohly_5b94d8" xml:id="i-57eab1b45e2d7696-0" n="42cb2697">
            <seg n="58346449">
              Herr talman! Statsministerns uttalande om försvarsgarantier i
              förslaget till konstitution stämmer inte med den information som
              regeringen har gett riksdagens EU-nämnd tidigare. Enligt statsministern
              finns det inte försvarsgarantier i unionens arsenal. Men enligt
              den information som vi har fått tidigare finns det försvarsgarantier
              som dock Sverige har möjlighet att stå utanför. Vilket är det
              som stämmer? Är det den information som EU-nämnden har tagit ställning
              till, eller är det den information som statsministern ger här
              i dag?
            </seg>
            <seg n="33920241">
              Tidigare i debatten hyllade statsministern fastheten. Men problemet
              är att medan statsministern talar om fasthet agerar Sverige helt
              enligt anpassningens princip, anpassningen som strategi. Det som
              har varit svenska ståndpunkter tidigare förkastas alltid om enigheten
              så kräver.
            </seg>
            <seg n="662ce0c2">
              När konventet tillsattes sade den svenska regeringen att konventet
              borde ta fram fler förslag som skulle ses som inlägg till en regeringskonferens.
              Så blev det ju inte. Konventet tog sedan ställning som åtminstone
              inte den svenska regeringen hade avsett. Därefter sade regeringen
              att det borde förflyta en lång tid mellan konventet och regeringskonferensen,
              så att debatten bland medborgarna i medlemsstaterna skulle kunna
              ta fart. Så blev det inte. Regeringskonferensen satte till och
              med i gång innan riksdagen hann fatta beslut om svenska ställningstaganden.
            </seg>
            <seg n="6679ddf9">
              Nu har vi genom sammanbrottet i helgen skapat oss utrymme för
              en grundläggande diskussion om innehållet i EU:s grundlag. Hittills
              har den diskussionen varit helt otillräcklig. På vilket sätt avser
              statsministern att initiera en sådan bred debatt om EU:s ökande
              makt, om det kommande avskedet till alliansfriheten och om skärpningen
              av asylpolitiken med flera frågor inför regeringskonferensens
              fortsättning?
            </seg>
          </u>
          <note type="speaker" n="e2c04309">
            Anf. 56 Statsminister GÖRAN PERSSON (s):
          </note>
          <u who="goran_persson_1a0593" xml:id="i-fff5096c7a412d6c-25" n="27574f5e">
            <seg n="1722f2cb">
              Herr talman! Jag har redan svarat på dessa frågor om hur vi ser
              på diskussionen och nödvändigheten av att ha en bred folklig debatt
              när Gustav Fridolin ställde dem. Sedan är det naturligtvis upp
              till varje parti i riksdagen att ta ett initiativ till detta.
              Det sker normalt inom partiernas ram. Jag upplever också att vi
              har haft en intensiv debatt under den gångna tiden, inte minst
              under det senaste halvåret. Och vi har dessutom haft en ordentlig
              remissomgång av det konventsförslag som har lagts fram. Det har
              skett en noggrann behandling. Nu får vi ytterligare tid, och den
              kan vi använda på olika sätt. Och då är det upp till partierna
              att bestämma sig för hur det ska ske. Då är det fritt fram också
              för Vänsterpartiet och en blivande partiledare att inom sin partiorganisation
              föra diskussionen om hur man ska utveckla Europaunionen eller
              om man ska kliva ur den helt som åtminstone hittills har varit
              en av de positioner som Vänsterpartiet har haft.
            </seg>
            <seg n="eb4850cc">
              Försvarsgarantier ges inom en försvarsallians. EU är inte en
              försvarsallians. Vi har en försvarsallians i Europa. Den heter
              Nato. Nu har man enats om att där ges försvarsgarantier om man
              så vill. Vi ger inte försvarsgarantier till någon annan och tar
              inte emot försvarsgarantier från någon annan. Vi står utanför
              den militäralliansen.
            </seg>
          </u>
          <note type="speaker" n="ea679372">
            Anf. 57 LARS OHLY (v):
          </note>
          <u who="lars_ohly_5b94d8" xml:id="i-57eab1b45e2d7696-1" n="42cb2697">
            <seg n="7ef5005e">
              Herr talman! Jag kan inte tolka det svaret på något annat sätt
              än att regeringen inte har varit helt sanningsenlig i sin information
              till EU-nämnden. Där har man tydligt sagt att det som unionen
              gör är att skaffa sig försvarsgarantier inom unionens ram men
              att Sverige ges rätten att inte omfattas av dem. Det är den information
              som vi har fått, och det är den information som vi har haft att
              ta ställning till. Det som statsministern säger nu är att det
              inte finns några sådana försvarsgarantier. Det måste vara en förändring
              av den artikel i konstitutionsförslaget som vi tidigare har diskuterat,
              framför allt förra veckan.
            </seg>
            <seg n="3517d5f5">
              När det gäller den diskussion som behöver ta fart nu kan jag
              ge ett tips: Sätt ned foten och utlys en folkomröstning. Det finns
              få medborgare i Europa som är mer medvetna till exempel om vad
              EMU innebär. Och det har vi naturligtvis den svenska folkomröstningen
              att tacka för.
            </seg>
            <seg n="0d05c579">
              Tidigare har såväl statsministern som utrikesministern talat
              om att EU-parlamentsvalet borde användas för att diskutera EU:s
              konstitution. Gäller det fortfarande, eller menar statsministern
              att det är riksdagen, som knappast är representativ i den här
              frågan, som ska fatta beslutet själv?
            </seg>
          </u>
          <note type="speaker" n="9fdad484">
            Anf. 58 Statsminister GÖRAN PERSSON (s):
          </note>
          <u who="goran_persson_1a0593" xml:id="i-fff5096c7a412d6c-26" n="27574f5e">
            <seg n="7177da95">
              Herr talman! Jag har väldigt svårt att förstå att inte riksdagen
              skulle vara representativ. Vilket annat organ ser en vänsterpartiledare
              i vardande som är mer representativt än riksdagen? Vilken uppfattning
              är det uttryck för? Om det är något organ i Sverige som ska ta
              ställning till ett svårt och komplicerat material och göra det
              med demokratisk legitimitet är det väl riksdagen? Jag varnar för
              en utveckling där allting reduceras till enfrågerörelser, där
              var sak bryts ut för sig och spetsas till, och där man aldrig
              får möjlighet att väga av målkonflikten mellan olika inslag i
              ett helt paket. Det kommer på sikt att minska förtroendet för
              riksdagen, och det kommer på sikt att försvåra möjligheterna,
              Lars Ohly, för dem som vill använda den politiska makten för att
              omfördela i samhället. Om det inte finns någon riksdag med trovärdighet,
              och om det inte finns någon riksdag med kraft, kommer också valdeltagandet
              att sjunka, och då försvinner förutsättningarna för den samhällsmodell
              som jag trodde att vi var överens om.
            </seg>
            <seg n="67439a80">
              Säkerhets- och försvarsgarantierna kan naturligtvis inte ges
              av EU. De ges antingen i den tradition som Nato representerar,
              eller också löser vi det på det sätt som den andra traditionen
              inom unionen representerar, i alliansfrihetens namn. Så ligger
              det till, och så kommer det uppenbarligen också att förbli.
            </seg>
          </u>
          <note n="d7c20638">
            Överläggningen var härmed avslutad.
          </note>
          <note n="7dec126d">
            3 § Svar på interpellation 2003/04:171 om politik för tillväxt
            i hela landet
          </note>
          <note type="speaker" n="208d35aa">
            Anf. 59 Statsminister GÖRAN PERSSON (s):
          </note>
          <u who="goran_persson_1a0593" xml:id="i-fff5096c7a412d6c-27" n="27574f5e">
            <seg n="5b16cc3e">
              Herr talman! Maud Olofsson har frågat mig dels vilka åtgärder
              som jag avser att vidta för att föra en politik för tillväxt och
              utveckling i hela landet, dels vilka åtgärder som jag avser att
              vidta för att stärka kommunernas skattebaser.
            </seg>
            <seg n="5e9e9aca">
              Sverige befinner sig just nu i en lågkonjunktur. En svag internationell
              konjunktur har lett till att också vårt land drabbats av sämre
              tider. Arbetslösheten växer. Många kommuner och landsting har
              ekonomiska problem. Också storstadsregionernas utveckling påverkas
              negativt av den internationella avmattningen.
            </seg>
            <seg n="51b90600">
              Vårt land behöver både starka tillväxtmotorer och en levande
              landsbygd. Alla människor ska ha rätt till en bra skola, vård
              och omsorg oavsett var vi bor. Därför ska vi fortsätta satsa på
              en aktiv regional utvecklingspolitik för tillväxt i hela landet.
              Vi ska också solidariskt dela på våra gemensamma resurser.
            </seg>
            <seg n="163161df">
              Sverige kommer att möta den framtida konjunkturuppgången utifrån
              en styrkeposition. Till skillnad från många andra länder, och
              trots lågkonjunkturen, har vi fortsatta överskott i de offentliga
              finanserna. Sunda offentliga finanser är grunden för en god och
              uthållig ekonomisk tillväxt.
            </seg>
            <seg n="ef8353e5">
              Men det är viktigt att ha klart för sig att det inte finns några
              enkla vägar till framgång. I stället handlar det om ett målmedvetet
              arbete inom en mängd områden som till exempel forskning, teknisk
              utveckling, miljöomställning, exportsatsningar och småföretagande.
            </seg>
            <seg n="4ec50ec4">
              Därtill krävs samarbete mellan, och gemensamt ansvarstagande
              av, politiken, företagen samt löntagarnas organisationer. Inom
              ramen för de av regeringen initierade tillväxtsamtalen förs nu
              diskussioner bland annat om hur enskilda skatter kan förändras,
              vilka insatser som kan göras för att hejda ohälsan i arbetslivet,
              hur integrationen av de invandrade svenskarna kan bli bättre samt
              hur etik och moral i näringslivet kan förbättras.
            </seg>
            <seg n="60252cad">
              Jag vill utöver detta lyfta fram några insatser som är viktiga
              för att öka tillväxten i landets olika delar.
            </seg>
            <seg n="72e07406">
              Den kommunala skatteutjämningen är helt avgörande för tillväxt
              och utveckling i hela landet. Ett levande kommunalt självstyre
              förutsätter utjämning av de ekonomiska förutsättningarna mellan
              olika kommuner och landsting. Utjämningen är helt nödvändig för
              att alla kommuner och landsting oavsett skattekraft ska kunna
              erbjuda sina invånare bra skola, vård och omsorg. Systemets konstruktion
              behöver justeras, men den solidariska grundprincipen ska bestå
              och kommer att försvaras.
            </seg>
            <seg n="1ae08528">
              En trygg välfärd är en stark drivkraft för tillväxt. Därför är
              det centralt att staten gör fortsatta insatser för att förbättra
              kommunernas och landstingens ekonomi. Nästa år ökar sysselsättningsstödet
              till kommuner och landsting med 400 miljoner kronor. Det fasta
              belopp om 200 kr som alla inkomsttagare betalar i statlig inkomstskatt
              tillfaller även år 2004 kommuner och landsting. Stöden permanentas
              från år 2005. De fortsatta satsningarna på vården och skolan är
              också betydande. Fler människor i arbete ger kommuner och landsting
              ett växande skatteunderlag.
            </seg>
            <seg n="c13781d1">
              För att sprida kunskap och kompetens krävs det fortsatta satsningar
              på utbildning och forskning. Under perioden 19972004 tillför regeringen
              8,7 miljarder kronor för utbyggnad av högskolan. Därmed skapas
              minst en stark högskola i varje län som kan fungera som kraftcentrum
              för utvecklingen. Dessutom har regeringen inrättat ett nätuniversitet
              för att utveckla distansutbildningen.
            </seg>
            <seg n="ce388bbf">
              Under perioden 20002005 höjs de statliga anslagen till forskning
              och forskarutbildning med 1,7 miljarder kronor. Fortsatta satsningar
              görs för att främja kommersialiseringen av forskningsresultat
              till nytta för näringsliv, samhälle, universitet och högskolor.
            </seg>
            <seg n="397b9249">
              Genom Kunskapslyftet gavs flera hundra tusen människor möjlighet
              att höja sin utbildningsnivå. Den riktade satsningen till kommunernas
              vuxenutbildning och till folkbildningen fortsätter med 2,1 miljarder
              per år fram till år 2006 då pengarna förs in i statsbidragen.
            </seg>
            <seg n="5e23b10f">
              Aldrig tidigare har så mycket pengar avsatts för att utveckla
              infrastrukturen i vårt land. I januari räknar regeringen med att
              slå fast infrastrukturplanerna för åren 20042015. Sammanlagt är
              det 364 miljarder kronor som ska fördelas. Bättre kommunikationer
              innebär bättre förutsättningar för företagen att utvecklas. Möjligheten
              till dagpendling över längre avstånd ökar.
            </seg>
            <seg n="848a41b4">
              Jag vill till sist framhålla den nya regionala utvecklingspolitik
              som antogs här i riksdagen för två år sedan. Politiken bygger
              på att de som verkar lokalt och regionalt tar fram långsiktiga
              strategier för hur länet bäst kan utvecklas för att bidra till
              Sveriges tillväxt.
            </seg>
            <seg n="33dca324">
              Totalt finns under åren 20002006 närmare 60 miljarder kronor
              i olika regionala utvecklingsprojekt. Ungefär en tredjedel kommer
              från EU-budgeten och en tredjedel från svenska staten. Resten
              är olika former av kommunal eller privat medfinansiering.
            </seg>
            <seg n="963ed035">
              Resurserna används till exempel för uppbyggnad av lokala lärcentra
              för kompetensutveckling, insatser för näringslivet bland annat
              i form av samverkan mellan företag, universitet och högskolor
              samt utbyggnad av IT-infrastruktur.
            </seg>
            <seg n="df60686e">
              Sverige är ett land och en helhet. Tillväxt och utveckling i
              en del gynnar också andra delar. Vi måste hela tiden vara beredda
              att se över hur vi kan använda våra resurser bättre för att stötta
              den regionala utvecklingen. I det samtalet är alla goda och konstruktiva
              krafter välkomna.
            </seg>
          </u>
          <note type="speaker" n="6ae9692b">
            Anf. 60 MAUD OLOFSSON (c):
          </note>
          <u who="maud_olofsson_f3f5fa" xml:id="i-de6a2e1887bf5ca7-2" n="4d8d0ce6">
            <seg n="618f3e6d">
              Herr talman! Först vill jag tacka för svaret. Jag vill också
              passa på att tacka för att statsministern tar den här debatten.
              Det är första gången som statsministern tar en interpellationsdebatt
              med en kvinna här i riksdagen. Det tycker jag är intressant och
              spännande. Det är också första gången som statsministern är beredd
              att ta en debatt i den här viktiga frågan. Jag hoppas faktiskt
              att denna debatt kan utgöra en inledning till en bredare debatt
              i vårt samhälle om de regionala klyftor som finns i vårt samhälle.
              Jag känner mig mycket hedrad av att få ta den här debatten.
            </seg>
            <seg n="8f93f62e">
              När jag läser svaret kan jag se att vi ser lite olika saker när
              vi betraktar Sverige. Statsministern säger att Sverige är ett
              land. Ja, det är ett land men det ser verkligen olika ut i det
              här landet.
            </seg>
            <seg n="5abd9a45">
              Vi kan titta på några siffror som också bör beskrivas i en debatt
              som denna. I november var mer än 300 000 människor arbetslösa
              eller deltog i arbetsmarknadspolitiska program. Antalet varsel
              ökar. Långtidsarbetslösheten ökar, och snabbast ökar den bland
              ungdomar under 25 år. Arbetslösheten bland människor med utländsk
              härkomst är i dag tre gånger högre än bland svenskar i allmänhet.
            </seg>
            <seg n="6b0cc044">
              Vidare kan vi se att nyföretagandet ökade i en mycket blygsam
              takt. Vi kan se att sedan år 1996 har var tionde dagligvarubutik
              försvunnit. Vi kan se hur Postens service försämras och hur den
              försvinner både från förorter och från tätorter runtom i Sverige.
              Vi kan se hur försäkringskassekontor, arbetsförmedlingskontor,
              tullkontor, lokala skattekontor och tingsrätter läggs ned och
              så att säga plockas från den totala service som så väl behövs
              runtom i landet.
            </seg>
            <seg n="36261e60">
              Vi kan se kommuner och landsting som i dag brottas med ekonomiska
              problem, och vi kan se att 103 kommuner får skatteökningar under
              det kommande året. Vi kan se människor som demonstrerar därför
              att man inte har BB och därför att man inte får akutsjukvård.
              Vi kan se människor som protesterar mot att byskolor läggs ned
              och så vidare. Så här ser verkligheten ut.
            </seg>
            <seg n="4adcde33">
              I mitt hemlän kan vi se att vi under sommarmånaderna har en polisverksamhet
              där två poliser ska bevaka ett område stort som Belgien. Vi kan
              se att närpolisstationerna i genomsnitt har öppet fem timmar per
              dag. Vi kan se att åldersstrukturen bland de poliser som vi har
              i dag ser mycket skrämmande ut.
            </seg>
            <seg n="7a9da3f6">
              Också det här är verkligheten, Göran Persson! Och det är det
              här som Göran Persson och regeringen bär ansvar för. Det som är
              det mest skrämmande i sammanhanget är att det är precis de här
              delarna som regeringen skulle kunna påverka.
            </seg>
            <seg n="2119c443">
              Statsministern nämner regionalpolitiken som en viktig del i att
              skapa tillväxt i hela landet. Ja, men regionalpolitiken är till
              sin konstruktion en korrigerande politik. För att det ska bli
              tillväxt i hela landet krävs grundsynen att tillväxt i hela landet
              är bra för Sverige. Då måste den stora politiken ha det förhållningssättet.
            </seg>
            <seg n="205cfc51">
              Att med regionalpolitiken justera när det gäller alla de fel
              som vi ser i Sverige i dag är som att stoppa en flodvåg med en
              tesked. Detta kommer alltid att vara omöjligt.
            </seg>
            <seg n="c307d832">
              Det är också så att många av landets kommuner har fått ta över
              en del av de uppdrag som regeringen faktiskt har. Jag skulle vilja
              avsluta den här första omgången med att fråga statsministern just
              om infrastrukturen: Vad är det som gör att till exempel bredbandsutbyggnaden
              är den infrastruktursatsning som staten inte ska ta ansvar för
              utan som man lägger över på kommunerna och som ska konkurrera
              med vård, skola och omsorg? Varför ska man göra på det sättet?
            </seg>
            <seg n="d6f96dfb">
              En annan fråga som jag skulle vilja ställa till statsministern
              är följande: Vilket besked har statsministern att ge till dem
              som jobbar i statlig verksamhet tullen, Posten och så vidare när
              den här servicen dras in? Är inte medborgarna lika mycket värda
              runtom i hela vårt land? Varför ska vi inte ha samma service,
              oavsett var i landet vi bor?
            </seg>
          </u>
          <note type="speaker" n="e11e7273">
            Anf. 61 ERLING WÄLIVAARA (kd):
          </note>
          <u who="erling_walivaara_bba0f9" xml:id="i-9239df6decc2bc06-0" n="89af336f">
            <seg n="1766ebe2">
              Herr talman! Jag är glad över att få delta i den här debatten,
              som handlar om en politik för tillväxt i hela landet.
            </seg>
            <seg n="b62f2afc">
              Situationen är paradoxal för Norrlandslänen, inte minst i mitt
              Norrbotten. Där finns det rika naturresurser: vattenkraften, skogen,
              malmen och järnet näringar som tillsammans utgör grunden för,
              och har bidragit till, välfärden i Sverige. På något sätt borde
              dessa län mer få del av den här möjligheten att utvecklas och
              växa.
            </seg>
            <seg n="51fe709e">
              Norrbotten har landets högsta arbetslöshet. Det är stor avfolkning
              och dåliga kommunikationer. Arbetslösheten, inklusive personer
              i arbetsmarknadsåtgärder, ligger på nästan 10 % enligt novemberrapporten.
              Unga välutbildade väljer att flytta söderut. Befolkningstillväxten
              är negativ. Företag flyttar eller avvecklar på grund av dålig
              lönsamhet.
            </seg>
            <seg n="25b077aa">
              Så här skulle det egentligen inte behöva vara i denna naturresursrika
              region inte om en framsynt regionalpolitik fördes i Sverige. Stora
              delar av vinsterna från Norrland överförs till övriga delar av
              landet. Självklart ska Norrland och Norrbotten solidariskt bidra
              med sin del till välfärden i landet, men det får inte ske på ett
              sådant sätt att våra egna kommuner måste leva på lånade pengar.
              Det är faktiskt så det är i dag. Pajala kommun är ett exempel.
            </seg>
            <seg n="e0301a79">
              Förvisso sker en överföring av ekonomiska resurser genom det
              så kallade skatteutjämningssystemet. Men det är en alltför blygsam
              del som tillfaller regionen. I det nya skatteutjämningsförslaget
              är Norrbotten den stora förloraren. Man förlorar 500 miljoner
              kronor per år på det nya skatteutjämningsssystemet.
            </seg>
            <seg n="6ca4b068">
              Sedan rycker statsrådet Lövdén ut med allmoseportföljen och säger:
              Vi måste kompensera Norrbotten. Det nya skatteutjämningsssystemet
              är ett oerhört hårt slag mot kommuner som redan brottas med stora
              ekonomiska problem.
            </seg>
            <seg n="829c0f8b">
              Regeringens politik är återigen ett lappande och lagande. En
              radikal förändring behövs i politiken om Norrlandslänen ska överleva
              och få del av tillväxten.
            </seg>
            <seg n="bbd7240d">
              Ett sätt att skapa förutsättningar för tillväxt i regionen är
              att bromsa utflödet av resurser från Norrlandslänen. En möjlighet
              är och detta är egentligen en liten detalj att låta delar av vattenkraftsvinsterna
              eller av skattebelastningen på vattenkraften stanna kvar i och
              användas för att utveckla landsändan och på så sätt vända den
              avveckling som nu pågår.
            </seg>
            <seg n="4043c0fd">
              Låt mig ta ett exempel på vad en återbäring på 1 öre per kilowattimme
              skulle innebär för Sollefteå kommun. Det skulle innebära 85 miljoner
              kronor årligen. En återbäring av en liten del av vattenkraftsvinsterna
              skulle skapa större möjligheter till ett långsiktigt utvecklingsarbete
              och en känsla av att Norrland med egna medel och krafter kan bygga
              sin framtid.
            </seg>
            <seg n="179a968f">
              Min fråga till statsministern är: Varför motsätter sig Socialdemokraterna
              att tillsätta en utredning för att se om det är möjligt att återföra
              delar av vattenkraftsvinsterna till de producerande länen? Vad
              är ni rädda för?
            </seg>
          </u>
          <note type="speaker" n="dc216144">
            Anf. 62 MIKAEL ODENBERG (m):
          </note>
          <u who="mikael_odenberg_0f1a5b" xml:id="i-152bf8b6f84225e5-0" n="97f99118" next="i-b04b4c132325b09c-0">
            <seg n="e0c5772a">
              Herr talman! När jag läste statsministerns svar på interpellationen
              noterade jag att den första halvan bara innehöll en välvillig
              beskrivning av vad Sverige skulle behöva för att uppnå det som
              Maud Olofsson efterlyser, nämligen tillväxt i hela landet. I den
              delen är det inte så svårt att hålla med om det som statsministern
              skriver, till exempel att vårt land behöver både starka tillväxtmotorer
              och en levande landsbygd. Problemet är ju och det berörs inte
              i svaret att med dagens socialdemokratiska politik tycks vi inte
              uppnå någon del av detta.
            </seg>
            <seg n="a72bd312">
              I Helsingfors och andra tillväxtregioner i landet hackar tillväxtmotorn.
              Det beror inte på att IT-industrin och telekomindustrin har haft
              det svårt, utan det beror i huvudsak på att politiska beslut i
              kanslihuset har knäckt tillväxten i regionen, dels genom omfördelning
              av fastighetsskatt och förmögenhetsskatt, dels genom exempellösa
              kommunal- och landstingsskattehöjningar som berövar en normalfamilj
              i Helsingforssregionen bortåt en tusenlapp i månaden på två år.
              Det är denna neddragning av köpkraften och efterfrågan som har
              knäckt konjunkturen.
            </seg>
            <seg n="b8e6e738">
              Men problemen är ännu större i andra delar av landet. Också där
              som även Maud Olofsson konstaterade minskar köpkraften i snabb
              takt. Det har skett en höjning av kommunal- och landstingsskatten
              med nästan 1 krona på två år.
            </seg>
            <seg n="dfee883a">
              Dessutom har vi en grön skatteväxling som mycket tydligt har
              udden riktad mot glesbygden, mot låginkomsttagarna, mot egnahemsägarna
              i de delar av landet där det är kallt och där det behövs el för
              uppvärmning. Vi har ett minskande nyföretagande. Kostnaderna för
              sjukskrivningar och förtidspensioner skenar för sjätte året i
              följd. Sanningen är ju att i hela Norrlands inland står en tredjedel
              av den vuxna befolkningen utanför den reguljära arbetsmarknaden.
            </seg>
            <seg n="7b033fda">
              Mot den bakgrunden tycker jag att det finns fog för det som Maud
              Olofsson skriver i sin interpellation, nämligen att regeringens
              politik ställer storstad mot glesbygd och delar på landet. Statsministern
              har också i ett svagt ögonblick i någon tidningsintervju indikerat
              att även han inser att dessa klyftor är ett stort problem.
            </seg>
            <seg n="c4eafffa">
              Problemet här är att interpellationssvaret inte ger så mycket
              upplysning om vad regeringen vill göra för att ändra på sakernas
              tillstånd. Göran Persson är med andra ord Maud Olofsson svaret
              fortfarande skyldig.
            </seg>
          </u>
          <note n="ec01b1b3">
            Anf. 63 GUNNAR ANDRÉN (fp):
          </note>
          <u who="mikael_odenberg_0f1a5b" xml:id="i-b04b4c132325b09c-0" n="97f99118" prev="i-152bf8b6f84225e5-0">
            <seg n="f2582620">
              Herr talman! Jag tackar Maud Olofsson för att hon har framställt
              den här intressanta interpellationen om tillväxt i hela landet,
              och jag tycker att det var ett väldigt intressant svar från statsministern.
              Det är viktigt att det inte skapas motsättningar mellan olika
              delar av landet.
            </seg>
            <seg n="a2604ff0">
              Jag tror att statsministern borde ha funderat en gång till på
              vilket perspektiv man ska anlägga på ett sådant här svar. Ett
              av de största problemen vi har i hela landet är att företagen
              för närvarande har för låg efterfrågan på sina produkter. De fokuserar
              inte så mycket på statsfinanserna. Finns det inte fler företag
              runtom i landet som har god efterfrågan är det svårt att få tillväxt
              i den offentliga sektorn och öka skatteunderlaget. Det är det
              mest centrala problemet som vi har i landet. Många småföretag
              inte bara av efterfrågeskäl utan också av andra skäl avstår från
              att anställa personal.
            </seg>
            <seg n="456867d3">
              Om man ska få flera företag i den region som jag senast har arbetat
              i, i Västernorrland som har Sveriges näst högsta bruttoregionalprodukt
              efter Helsingforss län, måste de känna att det finns en framtid
              och att deras produkter efterfrågas.
            </seg>
            <seg n="ff9cb228">
              Det förhållandet att det nu sker så mycket kommunalskattehöjningar
              och landstingsskattehöjningar är ett problem. Baksidan av detta
              är att alla som bor i dessa kommuner får mindre pengar att handla
              för. Det slår direkt mot konsumtionen i hela landet. Jag tycker
              inte att detta är bra.
            </seg>
            <seg n="2522a97e">
              Jag har med andra av ministären Perssons statsråd diskuterat
              den kommunala skatteutjämningen. Som numera boende i Helsingfors
              är också jag bekymrad över inte så mycket för Helsingforss läns
              landsting eller de enskilda kommunerna att varje familj drabbas
              av en sådan stark köpkraftssänkning. Denna sänkning uppgår nu
              till 700 kr i månaden för varje nyfödd i Nykvarn. Den är också
              700 kr för varje pappersindustriarbetare i Hallstavik som går
              från deras börsar in i systemet, och det är väldigt mycket pengar
              om man räknar dem på tolv månader.
            </seg>
            <seg n="79d51953">
              Det gör att köpkraften totalt sett för alla hushåll i denna region
              som omfattar 1,9 miljoner människor minskat med 16 miljarder kronor.
              Det är ett problem som man måste ta med i beräkningen när man
              ser på utvecklingen. Ingen region i det här landet har glädje
              av att det står stilla i Helsingfors.
            </seg>
            <seg n="4a459a84">
              Men det finns mycket som har blivit bra. Jag sade till statsrådet
              Messing häromdagen att en sak som är väldigt bra är Mälarbanan
              som bidrar till att öka arbetsmarknaden så att den omfattar Eskilstuna,
              Strängnäs, Västerås och så vidare.
            </seg>
            <seg n="451cf70e">
              Jag efterlyser större infrastrukturinvesteringar i Helsingfors,
              för det är bra för hela landet. Och det allra viktigaste, statsministern,
              är att vi måste göra någonting åt Citybanan eller vad den heter
              för någonting så att man kan köra flera tåg. Vi kan inte ha det
              så längre att alla tåg stannar i Helsingfors och inte fortsätter
              söderut. Vi kan inte ha bara de två spår som byggdes 1871. Här
              måste vi göra någonting, och det är en fråga för hela landet.
            </seg>
          </u>
          <note type="speaker" n="0c4107cc">
            Anf. 64 Statsminister GÖRAN PERSSON (s):
          </note>
          <u who="goran_persson_1a0593" xml:id="i-fff5096c7a412d6c-28" n="27574f5e">
            <seg n="2115c5c0">
              Herr talman! Jag ska försöka att svara på frågor från fyra debattörer.
              Men jag gör det kanske bäst om jag först gör en principiell deklaration.
            </seg>
            <seg n="95c31c21">
              Regionalpolitik är naturligtvis ohyggligt mycket lättare att
              driva i en god konjunktur. Det handlar om att omfördela. Om kakan
              växer är det lättare att göra det.
            </seg>
            <seg n="b5ea6e97">
              Läget är att vi i hela Europa befinner oss i en långkonjunktur.
              Vi klarar oss lite bättre än andra länder. Likafullt har vi våra
              bekymmer.
            </seg>
            <seg n="4e82662f">
              Det är naturligt att man i en sådan här debatt diskuterar kommunernas
              situation, och det har gjorts med olika utgångspunkter från den
              andra talarstolen.
            </seg>
            <seg n="d3c6bc0b">
              Situationen i Norrbotten har beskrivits. Situationen i Helsingfors
              har beskrivits. Jag skulle kunna fylla på med beskrivningar från
              andra delar av Sverige. Det är trångt just nu i de kommunala budgetarna.
              En sak vet jag. Orkar vi inte fördela om kommunerna emellan genom
              ett kommunalt utjämningssystem så är den kommunala självstyrelsen
              slut.
            </seg>
            <seg n="bc72bdfa">
              Vi har nu lagt fram en revidering av det gällande förslaget.
              Jag vet att de fyra partier som sitter framför mig här har fyra
              olika uppfattningar om detta. Det är den viktigaste regionalpolitiska
              frågan just nu. Det skulle vara bra att i era nästa inlägg höra
              hur ni ser på den frågan principiellt. Det är den första saken.
            </seg>
            <seg n="7d75073b">
              Den andra saken som jag tycker att vi ska reflektera över finns
              i Maud Olofssons inlägg. Den finns i Wälivaaras inlägg. Den finns
              också i Andréns inlägg. Det är detta att det finns pengar att
              hämta någonstans. Andrén talar om behovet av ökad efterfrågan.
              Maud Olofsson hade en enorm katalog över alla statliga verksamheter
              som har minskat i omfattning och som rimligen borde vara kvar,
              vad jag förstår. Det kostar också pengar. Wälivaara hade en tanke
              om att man skulle tillföra ytterligare resurser från vattenkraftspengarna
              till Norrlandskommunerna.
            </seg>
            <seg n="8e85735e">
              Allt ska ju hämtas någonstans. Då får det väl bli i den statliga
              budgeten. Men där finns det heller inga överskott. Är det någonting
              som vore dystert och riktigt farligt för konjunkturen, som är
              så avgörande för regionalpolitiken, så vore det om vi återigen
              och där har jag en rakt motsatt uppfattning jämfört med Gunnar
              Andrén började köra de offentliga finanserna med stora underskott.
              Det driver upp räntorna. Det driver ned investeringarna. Det driver
              på sysselsättningsfallet. Arbetslösheten växer, och skatteinkomsterna
              minskar. Regionala klyftor ökar. Det sambandet känner vi till
              historiskt. Det ska vi inte upprepa en gång till.
            </seg>
            <seg n="0ea29593">
              Sedan var det några specialfrågor, typ bredband, som Maud Olofsson
              tog upp. Man kan diskutera vem som ska ha det ansvaret. Där tror
              jag att det finns väldigt mycket sunt förnuft i att låta dem som
              är närmast ha ett inflytande över investeringen. Det tror jag
              är klokt. Därav följer en kommunal medverkan.
            </seg>
            <seg n="10ff61b7">
              Wälivaara tar upp vattenkraften. Vad ska de kommuner och län
              hoppas på som inte har någon vattenkraft om vi börjar bryta sönder
              nationen? Vad ska vi säga till dem som har kärnkraftverken och
              upplever att det är en belastning för kommunen? Vad ska vi säga
              till dem som producerar de tunga, värdefulla resurser som finns
              i exempelvis våra basindustrier? Hur håller vi ihop ett land om
              vi börjar stycka upp och föra tillbaka styckevis och delt?
            </seg>
            <seg n="0b67578b">
              Jag tror att det är en väldigt farlig utveckling. Det skulle
              vara det bästa argumentet för de tillväxtområden som vi har i
              Sverige att säga blankt nej till solidaritet via skatteutjämningen.
              Man kan ju föra tillbaka på annat sätt, exempelvis via vattenkraften,
              till de kommuner som nu råkar ha vattenkraft inom sina gränser.
            </seg>
            <seg n="99f15eb5">
              Det är alltså många frågor som det här reser. Men varför inte,
              med tanke på regionalpolitiken och den centrala rollen, göra en
              deklaration från varje parti om hur ni ser på skatteutjämningsfrågan?
              Då får vi höra om det finns ett regeringsunderlag över huvud taget
              på den kanten i den viktigaste regionalpolitiska frågan.
            </seg>
          </u>
          <note type="speaker" n="adc52c21">
            Anf. 65 MAUD OLOFSSON (c):
          </note>
          <u who="maud_olofsson_f3f5fa" xml:id="i-de6a2e1887bf5ca7-3" n="4d8d0ce6">
            <seg n="3d0e36f1">
              Fru talman! Jag tackar för det. Det jag undrar över i det här
              sammanhanget är den insikt som statsministern ändå verkar ha om
              att det behövs en tillväxt. I grunden är det ju så att inga bidragssystem
              av något slag kan kompensera bristen på tillväxt. Om man vill
              ha en ökad tillväxt måste man i grunden fundera över detta: Vad
              är det som gör att jag, statsministern eller någon annan skulle
              vilja driva ett företag? Jo, det är ju att jag kan se att det
              kan gå runt, att jag kan få en lönsamhet i den verksamhet som
              jag har.
            </seg>
            <seg n="c4bb09b6">
              I dag är det för få människor som tycker att det är lönsamt att
              starta och driva företag. Det borde leda till något slags aktivitet
              hos regeringen. Nu hänvisar man till tillväxtsamtalen. Det ska
              bli mycket spännande att se vad som kommer ut av dem. Viljan att
              göra något för att stärka småföretagen har varit väldigt liten
              från regeringens sida.
            </seg>
            <seg n="6a1f0e84">
              Vi kan titta på Tyskland. Statsministern brukar ju jämföra med
              Finland och bolagsskatten. Nu förbättrar Tyskland villkoren för
              småföretagen. Om man är lika lyhörd för vad som händer i omvärlden
              som man var när det gäller bolagsskatten i Finland så skulle väl
              någonting kunna hända när det gäller småföretagandet också här
              i Sverige med tanke på vad som händer i Tyskland?
            </seg>
            <seg n="474a41ba">
              Sedan är det ju så att om staten lägger ut ansvar på kommuner
              för sådant som kommuner inte egentligen skulle behöva ha ansvar
              för, då konkurrerar man med andra verksamheter. Bredbandsutbyggnaden
              är ett tydligt exempel. Vad är det för snurr att säga att det
              här ligger så nära människorna att man ska bygga det själv i varje
              kommun? Varför tänkte vi inte så när vi byggde elnät och telefonnät
              och när vi bygger vägar och järnvägar? Varför är det just bredband
              som lämpar sig så väl för att ha det här lokala inflytandet? Jo,
              det är ju för att statsministern vill slippa ifrån investeringen
              och kostnaden och skylla på kommunerna när det här inte fungerar.
            </seg>
            <seg n="a4d1c6a8">
              Sedan har vi det här med skatteutjämningen. Inget skatteutjämningssystem
              i världen kan kompensera för en dålig tillväxtpolitik. Om inte
              staten tar ansvar för den grundläggande servicen, om inte staten
              tar ansvar för forskning och utbildning, om inte staten tar ansvar
              för infrastruktur i hela landet och om inte staten tar ansvar
              för en grundläggande tillväxtpolitik så kommer vi att ha en sådan
              belastning på detta skatteutjämningssystem att det inte är möjligt
              att klara det framöver. Det är precis därför jag är så angelägen
              om att få en förändring av politiken på det andra området.
            </seg>
            <seg n="0ea48bb0">
              Sedan tror jag att vi måste fundera över skatteutjämningssystemet
              också. Jag vill ha ett solidariskt skatteutjämningssystem, för
              vi måste omfördela både kostnader och inkomster i vårt land i
              dag. Men jag tycker att det finns anledning att fundera över det
              skatteutjämningsförslag som nu föreligger. Precis som Wälivaara
              säger kommer både norra Sverige och Helsingfors att drabbas oerhört
              hårt framöver. Det är en väldig belastning på de här kommunerna.
              Vi har lagt fram ett förslag om de här införandereglerna, att
              man skulle stoppa dem och att staten skulle ta över det ansvaret
              så länge och se om man inte kunde hitta en lösning.
            </seg>
            <seg n="5200f407">
              Lövdén har varit inne på att man skulle kompensera Helsingfors
              och Norrbotten. Här tror jag till och med att vi kan hitta en
              blocköverskridande lösning där vi skulle kunna klara ut en del
              av de här kommunernas tydliga problem, som finns här just nu.
              Då skulle vi också få tid på oss att fundera på ett skatteutjämningssystem
              som fungerar bättre i längden. Mina bröder som sitter här framme
              vid talarpodiet har alla deklarerat, inte minst inför det senaste
              valet, 2002, att vi ska ha ett skatteutjämningssystem. Det tror
              jag inte att det råder någon tvekan om.
            </seg>
            <seg n="1855876e">
              Till sist tycker jag att det skulle vara intressant att höra
              om statsministerns syn på service och på statens roll i det här
              sammanhanget. Han säger att det inte finns obegränsat med pengar.
              Nej, det gör det ju inte. Men staten måste åtminstone fundera
              över det ansvar som man har. Vad är statens roll i detta sammanhang
              annat än att ta ansvar för just de delar som är ålagda staten?
            </seg>
          </u>
          <note type="speaker" n="bb0dda7a">
            Anf. 66 ERLING WÄLIVAARA (kd):
          </note>
          <u who="erling_walivaara_bba0f9" xml:id="i-9239df6decc2bc06-1" n="89af336f">
            <seg n="bbc7e04c">
              Fru talman! Statsministern säger att här sitter fyra olika partier,
              eller hur han uttryckte det, och varifrån ska vi ta pengarna?
              Statsministern, jag tror inte att det spränger något utgiftstak
              i statens budget att tillsätta en utredning. Det är en mycket
              liten kostnad att tillsätta den här utredningen för att se om
              det finns möjligheter och vilka konsekvenser det får. Jag tycker
              att det är oerhört fegt, egentligen, att inte våga tillsätta en
              utredning för att se om de här möjligheterna finns. Vi vet att
              de här kraven höjs, inte minst i Norrbotten.
            </seg>
            <seg n="2dabb187">
              Sedan tar statsministern upp det här med kärnkraften. Ska vi
              börja skicka pengar dit också? Det är faktiskt en viss skillnad
              mellan gjorda investeringar och naturresurser. Det är en viss
              skillnad mellan investeringar gjorda vid kraftens källa och sådana
              investeringar som görs där man först efteråt tillför kraftkällan,
              uranet. Det hämtas förresten också från glesbygden och Norrlandslänen.
            </seg>
            <seg n="4bf41658">
              Det vore en fin julkapp till hela Sveriges folk och till landet,
              inte minst till glesbygden, Norrbotten, om statsministern här
              kunde säga: Okej, vi tillsätter en utredning. Det kan i alla fall
              aldrig skada situationen. Det vore väl så bra som att få det här
              smittskyddsinstitutet placerat någonstans i Sverige.
            </seg>
            <seg n="ae7308e7">
              I den senaste regionalpolitiska utredningen sade man att man
              inte kunde utreda det här med vattenkraftsvinsterna, för man hade
              inte tid. Det var tidsbristen som var orsaken. Var inte så rädd!
              Tillsätt en utredning så får vi se vart den leder! Jag säger inte
              att det är lösningen. Man det är i alla fall en möjlighet att
              hitta en lösning.
            </seg>
          </u>
          <note type="speaker" n="aef863b9">
            Anf. 67 MIKAEL ODENBERG (m):
          </note>
          <u who="mikael_odenberg_0f1a5b" xml:id="i-152bf8b6f84225e5-1" n="97f99118" next="i-b04b4c132325b09c-1">
            <seg n="c94c461f">
              Fru talman! Jag fascinerades lite grann när statsministern oroade
              sig för det kommunala självstyret. I alla fall har jag svårt att
              erinra mig någon regeringschef i modern tid som i större utsträckning
              än Göran Persson har satt det kommunala självstyret på undantag.
              Vi har väl aldrig upplevt en situation där kommunalmän och landstingspolitiker
              runtom i landet har haft så liten rådighet över sin verksamhet
              som de har i dag. En serie stopplagar har hindrat landsting från
              att disponera över sjukvården, stopplagar som hindrar kommunernas
              rådighet över de kommunala bostadsföretagen. Vi har också haft
              maxtaxan, som låser in det kommunala beslutsfattandet.
            </seg>
            <seg n="8c593c6b">
              Jag vill gärna deklarera att vi för moderat vidkommande sannerligen
              inte ifrågasätter behovet av ett kommunalt skatteutjämningssystem.
              Vi inser att det behövs tillskott till de regioner i vårt land
              som drabbas av utflyttning, där skatteunderlaget sviktar och där
              det blir allt svårare att upprätthålla en bra grundläggande kommunal
              service. Vi tycker att staten ska ta ett ansvar för detta.
            </seg>
            <seg n="8ea01ade">
              Problemet är att dagens skatteutjämningssystem bara står för
              en omflyttning av kommunala pengar. Staten tar inte något eget
              ansvar för detta. Därför lyckas man heller inte i skatteutjämningssystemet
              att kombinera å ena sidan de nödvändiga tillskotten till kommuner
              och landsting med svag skattekraft med å andra det som också är
              så oerhört viktigt, nämligen ett system som ger alla kommuner
              och landsting incitament att vidta åtgärder som främjar tillväxt,
              sysselsättning och skattekraft.
            </seg>
            <seg n="73678785">
              Utjämningskommitténs förslag duger inte. Jag håller helt med
              Maud Olofsson på den punkten. Vi är beredda att föra en diskussion
              med andra partier och med regeringen om hur man utformar ett skatteutjämningssystem
              som ger rätt incitament till alla kommuner och landsting och som
              ger de erforderliga tillskotten till de delar som har ett sviktande
              skatteunderlag.
            </seg>
            <seg n="fa2b214b">
              Men detta förutsätter en sjukdomsinsikt från regeringens sida
              och en öppenhet och beredvillighet att föra den diskussionen.
              Hittills har vi sett väldigt lite av det från Göran Persson.
            </seg>
          </u>
          <note n="21c3b7a4">
            Anf. 68 GUNNAR ANDRÉN (fp):
          </note>
          <u who="mikael_odenberg_0f1a5b" xml:id="i-b04b4c132325b09c-1" n="97f99118" prev="i-152bf8b6f84225e5-1">
            <seg n="9777cc3d">
              Fru talman! Det är klart att det är svårt att diskutera företagens
              villkor i en sådan här debatt. Det inser också jag, så jag begär
              inte det av statsministern. Ändå tror jag att det vore klokt om
              regeringen funderade mera på att det är väldigt tungt att vara
              företagare och även att bli arbetslös i ett företag som inte kan
              fortsätta att ha kvar sina anställda.
            </seg>
            <seg n="283f3115">
              Jag vet inte hur mycket man i Statsrådsberedningen studerar 1853
              och 1854 års riksdagar vad avser investeringar i järnvägar, men
              det är så att säga vårt studiematerial. Då hade man ordentliga
              investeringsbudgetar som gav ett väldigt uppsving i den svenska
              transportekonomin under 4050 år. Jag säger detta som ett tips.
              Jag har tidigare gett det till Bosse Ringholm, dock utan att ha
              fått något riktigt gensvar på den punkten.
            </seg>
            <seg n="502ccc23">
              När det gäller den kommunala skatteutjämningen är Folkpartiet
              väldigt mycket att lita på, men i en sådan här församling försöker
              vi vara mera sofistikerade och inte bara säga att vi ska ha den
              kvar. Jag tror inte att det över huvud taget är några problem
              med kostnadsutjämningen. När det däremot gäller inkomstutjämningen
              har det dock skett en del saker under de gångna åtta åren som
              har gjort att det blivit en del skevheter. Den har till exempel
              vuxit fyra gånger så mycket som kostnadsutjämningen, och det har
              lett till en del saker som jag funderat på.
            </seg>
            <seg n="6554331a">
              Jag ska, herr statsminister, avslutningsvis säga att detta diskuterades
              väldigt noga i den arbetsgrupp om de kommunala skatterna som Socialdemokraterna
              tillsatte inför 1994 eller 1998 års val. Utredningen hade ett
              grönt omslag. Statsministern ingick i den arbetsgruppen, och i
              dess resultat diskuteras vad som sker om det blir obalans mellan
              delarna i det här systemet. Jag tror att det där finns en del
              att göra.
            </seg>
            <seg n="34fe3cad">
              Jag uppfattade också av statsministerns svar att också han inser
              att det behövs en och annan justering i det här systemet till
              exempel för att vi skulle kunna få lite mera bostadsbyggande i
              Helsingfors.
            </seg>
          </u>
          <note type="speaker" n="c9ccd95c">
            Anf. 69 Statsminister GÖRAN PERSSON (s):
          </note>
          <u who="goran_persson_1a0593" xml:id="i-fff5096c7a412d6c-29" n="27574f5e">
            <seg n="c6a71dd2">
              Fru talman! Låt oss se om skatteutjämningssystemet först. Det
              innebär ingen lösning på de bekymmer som vi har sett med det här
              systemet att lasta över inkomstutjämningen på staten. Det kan
              man naturligtvis göra bara man tekniskt går till väga på ett sådant
              sätt att man därmed inte skapar en situation där Borgholm behöver
              ta ut tre gånger så hög skatt för att klara sin verksamhet som
              exempelvis Lidingö.
            </seg>
            <seg n="73dcf13c">
              I den andra delen av den här diskussionen, när vi tillgodoser
              vård, skola och omsorg på ett kvalitativt gott sätt, ska medborgarna
              betala ungefär lika mycket för detta i form av skatt på sin disponibla
              inkomst. Det finns lokala variationer, och de ska naturligtvis
              avspegla sig i skattesatsen, men denna ska inte vara tre gånger
              så hög. Då måste man också ha en inkomstutjämning.
            </seg>
            <seg n="500bcf60">
              Att bara frysa det här och lasta över det på staten kostar 3
              ½ miljard, och då måste man också ta bort andra faktorer av det
              slag som har diskuterats, exempelvis från Centerpartiet, och det
              kostar 6 miljarder för staten. De pengarna har vi inte. Det är
              möjligt att någon annan har dem här, men det skulle resultera
              i en väldig förmögenhetsomflyttning från det kollektiv som har
              de största inkomsterna i vissa kommuner. Lättar man på deras tryck,
              för över pengarna på statsbudgeten och lägger trycket där, förs
              pengarna via statsbudgeten till de kommuner som har en lägre skattekraft.
              Det är en väldig omfördelning på bekostnad av dem som tillhör
              den fattigare delen av landet.
            </seg>
            <seg n="a99d35ae">
              Jag tycker inte om det där. Vi kommer att motsätta oss detta,
              och det förvånar mig att Centerpartiet har lagt fram ett sådant
              förslag.
            </seg>
            <seg n="fa91dd17">
              Flera talare säger här att man gärna vill diskutera detta. Vi
              har haft en stor parlamentarisk utredning. Vi har diskuterat de
              här sakerna. Flera av er har medverkat konstruktivt till detta
              och har inte ens reserverat er. Nu plötsligt efter den diskussion
              som förts under hösten med kampanjer mot skatteutjämningen faller
              man undan. Kan man ute i glesbygd och i den fattigare delen av
              Sverige lita på de politiska partier som inte har orkat klara
              en mediedebatt under hösten utan börjar sväva på målet och säga
              att de nu backar undan? Det här den viktigaste regionalpolitiska
              frågan.
            </seg>
            <seg n="e6fc389e">
              Mikael Odenberg gjorde ett angrepp på mig som gick ut på att
              jag är emot det kommunala självstyret. Det är jag inte alls. Däremot
              är jag varm anhängare av att det ska vara likvärdiga förutsättningar
              för det kommunala självstyret. Är det någonting som har stört
              mig, Mikael Odenberg, är det det sätt som moderaterna har agerat
              på i Helsingforss läns landsting. Det är ohyggligt ansvarslöst,
              en medveten obstruktion av lagstiftning. Man har byggt upp jättelika
              skulder, med stora kostnader i form av räntor på den skuld som
              skapades som en demonstration emot staten och just utjämningssystemet,
              ett utjämningssystem som såg till att vi hade en god sjukvård
              också i andra delar av Sverige.
            </seg>
            <seg n="4b832df4">
              Mot detta ingrep vi, och det är jag glad för. Det kommer också
              varje ansvarskännande regering att göra som har ambitionen att
              utjämna mellan landets olika delar. Den moderata laglösheten i
              Helsingforss läns landsting är faktiskt någonting som bör bekämpas.
            </seg>
            <seg n="ce091017">
              Till Gunnar Andrén, som glömmer bort en sak, vill jag säga: Jag
              tror att vi skulle klara 1853 års ordning, om vi hade en ekonomi
              som såg ut som den gjorde 1853, nämligen en sluten ekonomi med
              en reglerad valuta, med en riksbank som i praktiken kunde sätta
              räntan efter politiska direktiv. Det skulle kanske gå, men vi
              lever inte i den världen i dag. Skulle vi i dagens system sätta
              i gång med den jättelika upplåning som 1853 års beslut representerar,
              skulle det resultera i kaos, stigande räntor och väldiga svårigheter,
              inte minst för glesbygden.
            </seg>
            <seg n="7c159203">
              Jag sympatiserar med idén, och vi ska göra någonting som går
              åt det hållet men inom de ramar som dagens ekonomi sätter. Vänta
              ett tag, så får du snart se!
            </seg>
          </u>
          <note type="speaker" n="e58e4946">
            Anf. 70 MAUD OLOFSSON (c):
          </note>
          <u who="maud_olofsson_f3f5fa" xml:id="i-de6a2e1887bf5ca7-4" n="4d8d0ce6">
            <seg n="001d2036">
              Fru talman! Jag är mycket bekymrad över det lilla intresse som
              statsministern i den här debatten visat för det uppdrag som statsministern
              själv har, nämligen den statliga servicen, hur vi ska klara infrastrukturen,
              hur vi ska förbättra villkoren så att vi får en bättre tillväxt
              för småföretagen och i hela landet. Det är ju det som är statsministerns
              uppdrag.
            </seg>
            <seg n="db2c4250">
              Naturligtvis kan vi diskutera skatteutjämningen och dess följder.
              Lars-Erik Lövdén har själv uttalat att vi måste hitta en lösning
              som kan ge en bättre ordning vad gäller både storstäderna och
              glesbygden. Om ni inte har pratat ihop er i regeringen kan inte
              jag svara för, men Lövdén har själv öppnat för en sådan här diskussion.
              Jag tycker att vi ska vara beredda att titta på det.
            </seg>
            <seg n="29b5b616">
              Men det gäller inte skatteutjämningen. Den kan bara kompensera.
              Det är grunden för tillväxt i hela landet som är statsministerns
              ansvar, och det är det som vi ska diskutera i den här kammaren.
            </seg>
            <seg n="59fab439">
              Vad tänker statsministern göra för att förbättra villkoren? Vad
              tänker statsministern göra när det gäller servicen? Han sade alldeles
              nyss i ett inlägg att vi alla är lika mycket värda och att vi
              har rätt till samma service. Men varför gäller det inte för statlig
              service? Jag har inte rätt till samma service som andra därför
              att jag råkar bo i en glesbygd. Varför gäller inte de här reglerna
              för den statliga servicen?
            </seg>
            <seg n="452b0a93">
              Jo, sanningen är den att statsministern försöker komma undan
              och lägga ansvaret för det här på alla andra.
            </seg>
            <seg n="14c8a233">
              Under tiden ökar klyftorna mellan storstad och övriga Sverige,
              och det är ingen bra ordning. Vi har inte råd med ett tudelat
              Sverige. Statsministern är statsminister för hela landet. Ska
              vi se 2000-talet an med tillförsikt måste staten ge signaler om
              att man tror på tillväxt i hela landet, att vi alla är lika mycket
              värda och att man också ger förutsättningar för att alla får bidra
              till den här tillväxten. Allt annat är otillständigt.
            </seg>
            <seg n="c3ef0137">
              Därför tycker jag att statsministern i sitt sista inlägg kan
              ägna lite tid åt att fundera över frågan: Vad är statsministerns
              bidrag för att ge den framtidstron för hela Sverige?
            </seg>
          </u>
          <note type="speaker" n="f48e8ac8">
            Anf. 71 Statsminister GÖRAN PERSSON (s):
          </note>
          <u who="goran_persson_1a0593" xml:id="i-ca75e7087a3c507f-2" n="27574f5e" next="i-22b1ab9ab23bd0d6-2">
            <seg n="b246f886">
              Fru talman! Jag har redovisat fundamenten i regionalpolitiken:
              bra kommunikationer, väl spridd regional utbildning och en kommunal
              inkomst- och skatteutjämning. Det är fundamenten. Allt det andra,
              som vi kallar för den lilla regionalpolitiken, finns också i mitt
              svar, utförligt redovisat. Det finns också en lång lista på åtgärder
              som vi har vidtagit under de senaste åren för att stötta olika
              projekt. Allt sådant gör vi. Det känner Maud Olofsson till, och
              jag tror också att hon har tagit till sig det.
            </seg>
            <seg n="7ef7989f">
              Maud Olofsson jämförde i sitt förra inlägg jag hann inte med
              det i min förra replik med Tyskland. Där gör man en massa saker
              för småföretagen, till exempel en skatteomläggning, säger hon.
              Ja, men titta vilket pris tyskarna får betala för den skatteomläggningen!
              Nu gör tyskarna det vi gjorde för tio år sedan. Vi behöver inte,
              om vi ska göra en sådan skatteomläggning i Sverige, göra den typen
              av insatser i attacker på vårt välfärdssystem, för det har vi
              gjort. Vi har fått ordning på vår ekonomi.
            </seg>
            <seg n="b2ed15e3">
              Lyssnar jag på Maud Olofsson, lägger jag till vad Erling Wälivaara
              säger, adderar det med Gunnar Andréns tal och sedan ovanpå alltihop
              lägger det de från statsfinansiell synpunkt notoriskt opålitliga
              Moderaterna säger så är det ingenting annat som byggs upp här
              än den klassiska överbudspolitiken. Ni har stått här och önskat
              än det ena, än det andra: Varför får inte jag som bor i glesbygden
              exakt samma statlig service som den som bor i Helsingfors? Varför
              ska vi i Helsingfors betala allt som de ska ha i glesbygden? Varför
              kan inte vi få våran vattenkraft? Och det fortsätter så.
            </seg>
            <seg n="2fa0f62c">
              Hör ni inte vart det här barkar? Förstår ni inte var det här
              slutar? Driver vi en sådan politik i vårt land en gång till så
              slutar det med ekonomiskt kaos, och då sticker räntorna i höjden,
              och då blir det ingen tillväxt i vårt land!
            </seg>
            <seg n="d4fc0c28">
              Nu har vi goda tillväxtförutsättningar, bättre än något annat
              land i EU. Vi kommer att se, när den internationella konjunkturen
              vänder, att vi ligger där i fronten. Men då krävs det också en
              fast politisk vilja som ser till att man fördelar den växande
              ekonomin på ett rättvist sätt över hela landet. Vi får sedan se,
              fru talman, vilka man kan lita på.
            </seg>
            <seg n="4137d954">
              Det säger statsministern och önskar god jul till talmannen, till
              meddebattörer och till kammaren. Jag säger det i mitt 299:e inlägg
              i denna riksdag under år 2003. Tack!
            </seg>
          </u>
          <note n="d7c20638">
            Överläggningen var härmed avslutad.
          </note>
          <note n="689834cb">
            4 § Anmälan om inkomna faktapromemorior om förslag från Europeiska
            kommissionen
          </note>
          <note n="c5f99a76">
            Andre vice talmannen anmälde att följande faktapromemorior om
            förslag från Europeiska kommissionen inkommit och överlämnats
            till utskott:
          </note>
          <u who="goran_persson_1a0593" xml:id="i-22b1ab9ab23bd0d6-2" n="27574f5e" prev="i-ca75e7087a3c507f-2">
            <seg n="509cb23c">
              KOM(2003)564
            </seg>
          </u>
          <note n="4e64395e">
            KOM(2003)451
          </note>
          <note n="7aa87b7f">
            5 § Anmälan om inkomna uppteckningar från EU-nämndssammanträde
          </note>
          <note n="ef01a416">
            Andre vice talmannen anmälde att uppteckningar från EU-nämndens
            sammanträde fredagen den 21 november inkommit.
          </note>
          <note n="677508f0">
            6 § Hänvisning av ärenden till utskott och beslut om förlängd
            motionstid
          </note>
          <note n="60842e4d">
            Föredrogs och hänvisades
          </note>
          <note n="2f64d704">
            Kammaren biföll talmannens förslag att motionstiden för ovanstående
            proposition skulle förlängas till fredagen den 23 januari 2004.
          </note>
          <note n="74f55379">
            7 § Förnyad bordläggning
          </note>
          <note n="8f47053b">
            Föredrogs och bordlades åter
          </note>
          <note n="4ea2661b">
            8 § Sveriges politik för global utveckling
          </note>
          <note type="speaker" n="5da2a447">
            Anf. 72 GÖRAN LENNMARKER (m):
          </note>
          <u who="goran_lennmarker_c3704a" xml:id="i-2f76959be3161d4a-0" n="8522928c">
            <seg n="2cf0d2e1">
              Fru talman! Det är över 40 år sedan Sverige började formulera
              en biståndspolitik. Det här är egentligen första gången på över
              fyra decennier som ett mera samlat grepp tas över Sveriges relationer
              med utvecklingsländer. Det kan vara intressant att så här något
              fundera med det perspektiv som finns under de här 40 åren.
            </seg>
            <seg n="0c63847c">
              Vi har sett en mycket snabb utveckling, den snabbaste i mänsklighetens
              historia, både ekonomiskt och socialt. Många länder tar sig ur
              fattigdom snabbare än någonsin tidigare. Den sociala utvecklingen
              har varit imponerande på många håll. I dag är medellivslängden
              70 år i stort sett i hela världen utom i Sydasien och Afrika.
              Barnadödligheten har minskat dramatiskt, och födelsetalen också.
              I dag är det faktiskt så att i u-världen är det färre än tre barn
              som är det normala i en familj. För några decennier sedan var
              det fem, sex, sju eller till och med åtta.
            </seg>
            <seg n="92724857">
              Det mest glädjande av de här åren är väl erfarenheten att det
              går att ta sig ur absolut fattigdom på en generation. Man kan
              gå från riktig fattigdom man har hunger i magen och vet inte om
              man kan äta sig mätt i morgon till ett relativt välstånd på en
              generation. Det kan man också göra utan att ha olja eller naturrikedomar.
              Det tycker jag är den alldeles centrala lärdomen av de gångna
              40 åren.
            </seg>
            <seg n="fc78108f">
              Det finns också utvecklingens problem. Snabb utveckling ger ju
              problem: urbanisering, rotlöshet och allt som följer med detta.
              Men det är trots allt en helt annan sak att ha utvecklingens problem
              än att ha underutvecklingens problem.
            </seg>
            <seg n="bffa014a">
              Den här bilden stämmer i stort sett. Kanske 7580 % av mänskligheten
              finns i snabbväxande u-länder eller i länder som redan har ett
              gott välstånd. Men det växer fram en klyfta inom u-världen mellan
              de länder som utvecklas snabbt och går i kapp i-världen och de
              länder som stagnerar. Det är de länder som halkar efter i utvecklingen.
            </seg>
            <seg n="c0973fbc">
              Man kan säga att i Latinamerika, som 1950 låg i nivå med Europa,
              är märkligt nog fortfarande alla länder u-länder. Det är en märkligt
              långsam utveckling. Arabvärlden och Mellanöstern med sina enorma
              oljetillgångar har också en häpnadsväckande långsam utveckling
              med tanke på de enorma resurstillskott som har skett. Det gäller
              naturligtvis också Afrika, där de stora problemen finns och där
              många länder i dag är fattigare än de var för 40 år sedan.
            </seg>
            <seg n="0fc4e0ac">
              Vad det har handlat om är ju att frigöra skaparkraften. Det är
              det som är den centrala lärdomen. Människor vill utvecklas. Vad
              det handlar om är att frigöra skaparkraften. Det är inte människorna
              det är fel på när det råder underutveckling, utan det är systemen.
              Man har avvecklat socialismen i stora delar av Asien och på andra
              håll. Man har avvecklat merkantilismen, feodalismen och det som
              vi ibland kallar för kleptokrati, där man använder statsapparaten
              för att sko sig själv, sitt parti eller sin grupp.
            </seg>
            <seg n="6d3f814d">
              Det här är ju inget nytt egentligen. Det är ju samma sak som
              hände en gång i Sverige, vid mitten av 1800-talet. Vi fick fri
              företagsamhet, fri handel och folkskolan inom ramen för en rättsstat.
              Det var ju så Sverige startade utvecklingen från det hårdreglerade
              merkantilistiska system som vi hade tidigare.
            </seg>
            <seg n="73d7c34a">
              Det intressanta med den här propositionen och Globkom som föregick
              detta är att man breddar perspektivet och ser på vad omvärlden
              inklusive Sverige kan göra i bred mening. Det är det nya och det
              viktiga här. Det är fyra saker som är centrala för vad Sverige
              och de högutvecklade länderna kan göra för att bistå u-länderna
              i en snabb utveckling.
            </seg>
            <seg n="e8cb8615">
              Det första och viktigaste är naturligtvis exportmöjligheterna.
              80 % av u-världens externa intäkter utgörs av exportinkomster.
              Det gäller för oss, inte minst inom EU, att se till att vi avvecklar
              de tullar som fortfarande finns kvar och de subventioner, särskilt
              exportsubventionerna på livsmedel, som är de mest skadliga. Jag
              tror inte att jag behöver säga mer. Det finns en ganska bred enighet
              i Sverige om att göra detta.
            </seg>
            <seg n="af106217">
              Det andra är investeringarna, det vill säga att företagsamhet
              etablerar sig i u-länderna. Det är den näst viktigaste faktorn
              i detta och den effektivaste formen av kunskapsöverföring, därför
              att företag som investerar bär med sig så mycket i form av teknologi
              och kunskap och sådant som arbetsamhet och flit saker som betyder
              så mycket för mänsklig utveckling.
            </seg>
            <seg n="e948c749">
              Här är bekymret att det i u-länder ofta finns mycket regleringar,
              ofta av korruptionsskäl, som gör det svårt att etablera företag.
              Tyvärr etableras på många håll endast råvaruföretag, trots att
              det kunde bli så mycket mer. Små och medelstora företag borde
              kunna etablera sig. Man brukar säga att Taiwans ca 100 000 små
              och medelstora företag på fastlandet är den största externa utvecklingsansträngning
              som jorden hittills känner.
            </seg>
            <seg n="cf0aa3f5">
              Det tredje gäller det privata biståndet. Tidigare bortsåg man
              nästan från det, men det har stor betydelse eftersom många som
              flyttat till i-länder sänder hem stora summor. Det mest slående
              exemplet är kanske Kuba. De får noll cent från USA i offentligt
              bistånd, men över 1 miljard dollar i privat bistånd framför allt
              från Kubaamerikaner. Här spelar det privata biståndet en betydligt
              större roll än vi tidigare varit vana vid.
            </seg>
            <seg n="48f3f352">
              Sedan har vi det offentliga biståndet, som ju varit marginellt
              om man ser på u-världen i dess helhet. Kina har aldrig tagit emot
              det, och Indien har nu bestämt sig för att inte ta emot det. Det
              är en intressant utveckling. Samtidigt sker en mycket snabb ökning
              av det offentliga biståndet. Jag noterar att USA nästa år kommer
              att ha fyra gånger större bistånd än för bara ett par tre år sedan.
              Detta, fru talman, sagt om det breda perspektivet.
            </seg>
            <seg n="bcc6807e">
              Från moderat håll menar vi att det nu finns anledning att fokusera
              på Afrikas låginkomstländer. Här har vi 40 års erfarenhet av en
              politik som tyvärr inte varit särskilt framgångsrik. Somliga länder
              har fått massivt bistånd decennium efter decennium men är fortfarande
              mycket fattiga. Jag misstänker att om de som för över 40 år sedan
              i riksdagen bestämde om utvecklingspolitiken såg hur läget är
              i dag skulle de känna sig besvikna.
            </seg>
            <seg n="cfd01de4">
              Då fanns erfarenheter av Marshallhjälpen och föreställningen
              om att det gällde att snabbt mobilisera för att få utvecklingen
              att ta fart, vilket kunde ske när länderna fick den hjälp de behövde
              för att av egen kraft komma i gång med utvecklingen. Detta har
              också skett på åtskilliga håll, men bekymret är att just i denna
              region har vi många länder som inte fått fart på sin utveckling
              utan den har till och med gått i negativ riktning.
            </seg>
            <seg n="16402426">
              Svagheten i både propositionen och i Globkom, som föregick den,
              är att man inte gjort någon djupare prövning av 40 års biståndserfarenhet.
              Det borde ha gjorts. Man borde har frågat sig varför det gått
              som det gått. Om vi för de kommande 40 åren har en politik som
              ser likadan ut som under de gångna 40 åren riskerar vi att det
              går lika illa i framtiden som det gjort i det förgångna.
            </seg>
            <seg n="0f1a749c">
              Jag tror att man här underskattat två saker. Det ena är att bistånd
              till en statsmakt i många fall handlar om att man stöder den mest
              utvecklingsfientliga delen i ett land. I många av länderna är
              nämligen statsmakten hindret för utvecklingen. Genom att då stödja
              den med bistånd har man hämmat utvecklingsansträngningarna. Det
              är det centrala och svåra dilemmat när det gäller att ge bistånd
              till länder som är mycket fattiga och som gått i fel riktning.
            </seg>
            <seg n="ac5fb799">
              Det andra är det som förknippas med mycket stort bistånd så att
              man därigenom fått ett biståndsberoende och kommit att skilja
              länderna från deras eget folk. Det brukade sägas om Nyerere i
              Tanzania, om ni minns honom, att det för honom var viktigare att
              resa runt och hålla sig väl med biståndsgivarna än att bry sig
              om sitt eget folk. Inkomsterna till statsmakten i Tanzania kom
              i allt väsentligt inte bara från Sverige och Norden utan från
              många skilda håll, och därmed fick man inte den koppling mellan
              folk och good governance som borde ha funnits.
            </seg>
            <seg n="0ad135e2">
              Detta borde både Globkom och propositionen mycket tydligare ha
              fokuserat kring, vilket man alltså inte gjort. Det är den stora
              svagheten. Ifall styrkan i propositionen och Globkom är det bredare
              greppet så är svagheten att man inte gått tillbaka och tittat
              på erfarenheterna av över 40 års utvecklingssamarbete.
            </seg>
            <seg n="1ca0260a">
              Slutligen, fru talman, menar vi att vi nu måste få en nystart
              vad gäller samarbetet med Afrikas låginkomstländer. Det handlar
              om ungefär 30 länder, och naturligtvis kan Sverige inte samarbeta
              med dem alla. Det första när det gäller nystarten är att försöka
              undanröja det gamla, och där hamnar vi i skuldavskrivningar.
            </seg>
            <seg n="9f7cd19b">
              Om man ska göra en nystart är det nästan obegripligt varför man
              inte börjar med att sortera ut arvet från det förgångna de höga
              skulderna. Det handlar om skulder som länderna inte kan bära.
              Det vi normalt gör i en marknadsekonomi, när vi vill ha utveckling,
              är ju att rensa undan det gamla och titta framåt. Därför borde
              vi ha en betydligt större fokusering på skuldavskrivning. Sverige
              har lång erfarenhet av att gå i spetsen för detta sedan slutet
              av 70-talet och borde även nu kunna göra det.
            </seg>
            <seg n="5b7fac13">
              Det handlar också om att ta med sig Europas erfarenheter till
              Afrika, nämligen vikten av samarbete över gränserna. Vi har ekonomier
              som är av storleksordningen en medelstor svensk stad som sitter
              bakom sina tullmurar och gränser och har mycket svårt för att
              samarbeta med grannländerna. Och om u-länderna ska lyckas måste
              de samarbeta med varandra. Den första man handlar med är ens granne.
            </seg>
            <seg n="4f70e77e">
              Att bygga upp den erfarenhet vi har av den europeiska integrationen
              är ytterligare en viktig sak som utvecklingssamarbetet med Afrikas
              låginkomstländer borde inriktas på. Vi har i Europa byggt säkerhetssystem,
              system för mänskliga rättigheter och demokrati och framför allt
              system för ekonomi och utveckling. Det borde vi nu eftersträva
              också i Afrika.
            </seg>
            <seg n="d7b43140">
              Jag vill till den nytillträdda biståndsministern säga: Ompröva
              ställningstagandet vad gäller skuldavskrivningar. Jag tror nämligen
              att regeringen där är inne på fel linje. Se också till att det
              svenska samarbetet med Afrika byggs på erfarenheterna från de
              gångna 40 åren, och fokusera på att bygga det gemensamt afrikanska.
              Jag tror att det är alldeles centralt.
            </seg>
            <seg n="fb1df47b">
              Fru talman! Det finns många synpunkter som Ewa Björling för moderat
              räkning senare kommer att föra fram. Det gäller mer specifika
              delar av själva biståndssamarbetet.
            </seg>
          </u>
          <note type="speaker" n="598e80c8">
            Anf. 73 BIRGITTA OHLSSON (fp):
          </note>
          <u who="birgitta_ohlsson_bccf9f" xml:id="i-e65f3967f5b85198-0" n="85f0c354" next="i-1f998a7c6f9e0a32-0"/>
          <note n="87e14ec0">
            Fru talman! Jag står givetvis bakom samtliga Folkpartiets reservationer,
            men jag nöjer mig med att yrka bifall till reservation 2 under
            punkt 3, reservation 3 under punkt 4, reservation 22 under punkt
            24, reservation 28 under punkt 27 och reservation 37 under punkt
            35.
          </note>
          <u who="birgitta_ohlsson_bccf9f" xml:id="i-1f998a7c6f9e0a32-0" n="85f0c354" prev="i-e65f3967f5b85198-0">
            <seg n="254e6ed0">
              Om åtta dagar är det julafton runtom i världen. På julen märks
              klyftorna mellan fattiga och rika allra tydligast. Tindrande ögon,
              julgranskulor och pepparkakor står mot såriga ögon, svält och
              könsstympning, glitter, gåvor och glögg mot hiv, torka och inbördeskrig,
              västvärlden mot u-länderna, Sverige mot Somalia, Karolina mot
              Sefernesh.
            </seg>
            <seg n="006ca51f">
              Det handlar om julen i två världar för två flickor som jag träffade
              för några år sedan, båda födda under 1900-talets sista år. Karolina
              och Sefernesh är lika gamla, men deras möjligheter att förverkliga
              sina livsdrömmar är totalt olika.
            </seg>
            <seg n="14abe019">
              Sefernesh fick inleda detta årtusende med att bli könsstympad.
              För henne kommer aldrig sexualitet att vara en njutning, utan
              en evig plåga. Det är vardagen för 130 miljoner kvinnor enbart
              i Afrika.
            </seg>
            <seg n="2dab7851">
              Om Sefernesh får uppleva sin 13-årsdag, vilket är tveksamt då
              hälften av alla barn i hennes hembygd dör före fem års ålder,
              kommer hon att bli mamma som ung tonåring och föda sex till åtta
              barn. Hon kommer aldrig att få gå i skolan och tillhör därmed
              de 960 miljoner människor som är analfabeter.
            </seg>
            <seg n="f11371a4">
              30 000 barn dör av svält och undernäring varje dag. Var fjärde
              sekund dör någon av svält i världen. Ett barn som föds i väst
              kommer att konsumera 50 gånger mer än ett barn som föds i tredje
              världen.
            </seg>
            <seg n="0a2bf9d4">
              Men huvudproblemen i dagens värld handlar inte om att några människor
              är rika. Det är inte rikedomen vi ska bekämpa, utan det är fattigdomen.
              Hoten mot utvecklingen ligger inte heller i globaliseringen. Tvärtom
              behövs det mer globalisering. Framför allt måste globaliseringen
              solidariseras mycket mer.
            </seg>
            <seg n="32a8bf0c">
              Om vi ska lyckas med det övergripande millenniemålet att till
              2015 halvera andelen fattiga måste vi göra fler insatser än i
              dag. Det handlar om att avskaffa västvärldens nationalstatsegoism
              gentemot fattiga länder, främja handeln, satsa på vettiga skuldavskrivningar,
              ge stöd till fria fackföreningar, ha en mer öppen invandringspolitik,
              avveckla EU:s jordbrukspolitik som vi i Folkpartiet brukar beskriva
              som ett planekonomiskt missfoster och ta bort handelshindren för
              jordbruks- och tekoprodukter.
            </seg>
            <seg n="b39abaf4">
              En ko i dagens EU subventioneras dagligen med 20 kr samtidigt
              som 20 % av världens befolkning lever på mindre än 10 kr varje
              dag. En rapport från Världsbanken nu i höstas visar att sänkta
              jordbrukssubventioner och tullar skulle kunna lyfta 140 miljoner
              människor ur fattigdomen. Det motsvarar hela Nordafrikas befolkning.
              EU betalar sex gånger mer i jordbrukssubventioner än man ger i
              bistånd.
            </seg>
            <seg n="733397a8">
              Även om orättvisorna fortfarande är skriande så var det inte
              bättre förr. De senaste 30 åren har andelen u-länder i världen
              halverats. De senaste tre decennierna har barnadödligheten också
              minskat med 50 %. Medelinkomsten bland människorna i u-länderna
              fördubblades mellan 1975 och 1998. Vi ska också vara medvetna
              om att majoriteten av det antal människor som lever i världens
              rikaste länder i dag levde i djupaste fattigdom för bara 100 år
              sedan. Sverige har gått samma väg. På 1890-talet fick Sverige
              ta emot bistånd av det rika frihandelslandet Storbritannien. Först
              på 1920-talet kunde man avskriva begreppet kronisk fattigdom i
              vårt land. Min mormor föddes 1912. Hon fick gå i skolan i tre
              terminer, och började jobba heltid vid tio års ålder. I dag kan
              i praktiken alla ungdomar i Sverige som vill läsa på universitetet
              göra det.
            </seg>
            <seg n="32d9af6a">
              Som liberal vill jag understryka att dessa framgångar aldrig
              hade blivit verklighet om inte Sverige och andra länder hade satsat
              på handel och utvecklad demokrati och på att bli en rättsstat.
              Detta arv måste vi fullfölja genom att se till att enprocentsmålet
              också uppfylls och att biståndet och frivilligorganisationerna
              nyttjas så att också dessa gåvor ska komma den fattiga delen av
              världen till del i dag.
            </seg>
            <seg n="c1bb5ae1">
              Vi i Folkpartiet vill att demokrati och mänskliga rättigheter
              ska stå mer i fokus i svensk biståndspolitik. Vi lever i dag alla
              invaggade i ett ganska rosenfärgat skimmer och tror att demokratin
              har segrat världen över. Så är inte fallet. Vi tror att det kanske
              finns några få diktaturstater som Kina, Nordkorea och Kuba.
            </seg>
            <seg n="85687b93">
              Men sanningen är dunkel. I dagens värld lever bara 40 % av befolkningen
              i fullgoda demokratier där man får hålla helt fria val och där
              mänskliga rättigheter respekteras. Bara 85 av världens 191 stater
              kan betraktas som tillfredsställande demokratier. Situationen
              är värst i Asien och Afrika.
            </seg>
            <seg n="574d5cbc">
              Sverige bör därför hårdare driva rätten till demokrati, fria
              val och yttrandefrihet tillsammans med de grundläggande mänskliga
              rättigheterna.
            </seg>
            <seg n="c413f3ea">
              I dag ser vi världen över hur diktaturstater konsekvent viftar
              bort de medborgerliga rättigheterna med hänvisning till att man
              har gratis utbildning eller gratis sjukvård.
            </seg>
            <seg n="15fb61fe">
              Vi har sett hur afrikanska diktatorer har hävdat att det är först
              när människorna får en viss levnadsnivå som man kan införa demokrati.
              Det synsättet kan vi aldrig acceptera från Folkpartiet liberalernas
              sida. Det finns bara ett styrelsesätt som är värdigt fria medborgare,
              och det heter demokrati.
            </seg>
            <seg n="04fbb6d0">
              Det är viktigt att komma ihåg att människorna i tredje världen
              inte heller vill ha smulorna från vårt bord, utan de vill ha hela
              menyn av rättigheter varken mer eller mindre.
            </seg>
            <seg n="75712899">
              Även om partnerskapstanken i biståndet är väldigt viktig så får
              det inte leda till att Sverige behandlar diktaturstater som jämbördiga
              parter. Det skänker legitimitet till makthavare som vi inte bör
              stödja över huvud taget.
            </seg>
            <seg n="ade98853">
              Sverige ger i dag omfattande bistånd till kommunistiska enpartistater
              som Laos och Vietnam, där mänskliga rättigheter stympas grovt.
              Åtskilliga miljoner rullar varje år rakt in i dessa regeringars
              fickor. Manliga diktatorer i gröna uniformer får inte stödjas
              finansiellt av Sverige. Det biståndet måste stoppas eller åtminstone
              fasas ut på sikt. Jag tycker att det är ganska osmakligt att även
              frivilligorganisationer som exempelvis Svensk-kubanska föreningen
              får svenskt bistånd via Forum Syd. Organisationen hyllar öppet
              Fidel Castros Kuba, där man kan få 40 år i fängelse om man kritiserar
              Castro.
            </seg>
            <seg n="9caa8994">
              Man kan också ta andra länder som exempel. För två år sedan hölls
              det val i Tanzania. Det är ett av Sveriges största biståndsländer.
              Valet var mycket korrupt. 30 människor i oppositionen mördades
              brutalt. Ändå fortsätter svenskt bistånd som vanligt till Tanzania
              business as usual .
            </seg>
            <seg n="dffe32a3">
              Det räcker inte att fördöma regeringar. Sverige måste också ha
              en aktiv politik för att stötta oppositionen exempelvis i Kuba,
              Burma och Eritrea på samma sätt som vi lojalt stöttade ANC under
              apartheidtiden. Det handlar om att bygga upp fackföreningar, demokratiska
              institutioner, fria medier, parlament och rättsväsende. Budskapet
              ska vara tydligt. Även när det handlar om länder som Kina, där
              Sverige har starka exportintressen, måste de mänskliga rättigheterna
              alltid väga tyngst.
            </seg>
            <seg n="c395b4d1">
              Om bistånd ska bedrivas över huvud taget i diktaturstater så
              tycker vi att det ska kanaliseras via frivilligorganisationer.
              Om inte regeringar är intresserade av att demokratisera sitt land
              eller att respektera grundläggande mänskliga rättigheter ska man
              inte få svenska skattepengar.
            </seg>
            <seg n="c6a52fdb">
              Sverige måste också lyfta fram kontroversiella frågor. Få länder
              kan prata om de frågorna med en tydlig röst, och då måste Sverige
              våga ta den utmaningen. Vi behöver en tydlig feministisk agenda
              i den globala politiken för utveckling. Kvinnor är andra klassens
              medborgare i alla länder på hela jorden. Våra kroppar kommersialiseras
              och säljs öppet på marknaden. Totalt i världen är det bara 14
              % av parlamentarikerna som är kvinnor. I tre länder har kvinnor
              inte ens rösträtt. I åldrarna 1544 år dör fler kvinnor i världen
              av kvinnomisshandel än av svåra sjukdomar. Därför är det så viktigt
              att Sverige stöttar rätten till fri abort och konkreta satsningar
              på fattiga kvinnor. Även homo-, bi- och transsexuella personers
              rättigheter måste uppmärksammas mer i biståndet. De förföljs på
              ett brutalt sätt i många länder. Därför vill vi i Folkpartiet
              som enda parti att deras situation ska skrivas in i Sidas regleringsbrev.
            </seg>
            <seg n="e80d15d8">
              Fru talman! I dessa kommersiella juletider vill jag avslutningsvis
              uppmärksamma de enskilda individernas ansvar för en bättre värld.
              Olof Palme sade en gång att politik är att vilja. På 2000-talet
              skulle man kanske kunna lägga till att politik ofta är att handla.
              Om 10 % av västvärldens befolkning skulle gå över till rättvisemärkta
              produkter skulle det förändra världen mer än vad allt bistånd
              gör tillsammans i dag. Tänk på det, kära ledamöter, när ni under
              eftermiddagen inhandlar era julklappar!
            </seg>
          </u>
          <note type="speaker" n="597e6338">
            Anf. 74 ROSITA RUNEGRUND (kd):
          </note>
          <u who="rosita_runegrund_b27013" xml:id="i-34ebcafada75e3f6-0" n="72bd71e7" next="i-e5d336e98a86c648-0"/>
          <note n="e5d4338d">
            Fru talman! Jag börjar med att yrka bifall till reservation nr
            20, punkt 23 och till reservation 33, punkt 30. Vi står givetvis
            bakom också övriga reservationer.
          </note>
          <u who="rosita_runegrund_b27013" xml:id="i-e5d336e98a86c648-0" n="72bd71e7" prev="i-34ebcafada75e3f6-0">
            <seg n="7aea68b2">
              Den kristdemokratiska ideologin har människovärdet och de etiska
              grundvärdena i centrum. Kristdemokraternas syn på varje människas
              unika värde och vårt ömsesidiga ansvar för varandra och solidaritet
              med människor i andra delar av världen är av grundläggande betydelse
              för oss och för vår politik. Speciellt tänker jag på detta i dag,
              när Alf Svensson har meddelat att han avgår som vår partiledare.
              Han har ju varit biståndsminister och även minister för mänskliga
              rättigheter.
            </seg>
            <seg n="1abfa754">
              Jag vill också härifrån talarstolen rikta ett tack till Berndt
              Ekholm för vårt arbete med betänkandet i utskottet. Jag har sett
              det som en stor ära att få företräda Kristdemokraterna när det
              gäller PGU. Jag har inte den historien som många av ni andra har
              som har varit med i Globkomutredningen, men jag ser detta trots
              allt som en chans att få vara med och lägga framtiden för politiken
              för global utveckling. Jag är en liten del i det kugghjulet.
            </seg>
            <seg n="ba0301b1">
              Vi instämmer därför med vad som står skrivet i regeringens proposition
              om att Sveriges utvecklingspolitik ska präglas av ett vidsynt
              förhållningssätt till en rättvis och hållbar global utveckling
              uppbyggd på insikten om att ekonomisk tillväxt är en grundförutsättning
              för en rättvisare värld och för en effektiv kamp mot fattigdomen.
            </seg>
            <seg n="8bdd83ae">
              Men vi vet att bara bistånd aldrig kan åstadkomma ekonomisk tillväxt,
              utan det måste vara en av många komponenter i en sammanhållen
              utrikespolitik till stöd för mänskliga rättigheter, demokrati
              och ökad rättvisa. Därför är regeringens proposition för global
              utveckling ett mycket efterlängtat steg, och ett steg i rätt riktning.
              Den innehåller en rad viktiga resonemang och förslag och innebär
              ett nytänkande på flera områden.
            </seg>
            <seg n="d054df81">
              Visionen om en mer samstämmig utvecklingspolitik och ambitionen
              att låta ett syd- och rättviseperspektiv genomsyra utvecklingstänkandet
              uppfattar vi i Kristdemokraterna som ett erkännande av den utvecklingspolitik
              som vi länge arbetat för. Vi vill också poängtera att vi helhjärtat
              ställer oss bakom de föreslagna breda insatserna för att stödja
              produktionen av globala nyttigheter, ökat samarbete på teknikområdet,
              framför allt miljöteknik, och det humanitära biståndet.
            </seg>
            <seg n="360e7d8f">
              Vilka är då bristerna? Givetvis är avsaknaden av beskrivningar
              av konkreta mål och riktlinjer ett avgörande problem. Bristen
              på målhierarkier ökar avsevärt risken för allvarliga målkonflikter
              mellan till exempel biståndet och orimliga handelsregler.
            </seg>
            <seg n="059924c6">
              För oss kristdemokrater är mänskliga rättigheter, fattigdomsbekämpning,
              demokrati och rättssamhälle icke förhandlingsbara överordnade
              mål som ska vara styrande för den förda utvecklingspolitiken.
              Vi ser fram emot att regeringen tar upp det tillkännagivande som
              utskottet gör när det gäller den utredning som pågår om vapenexporten.
            </seg>
            <seg n="5b0f0731">
              Det framgår inte heller tydligt vilka instrument som ska användas
              för utvecklingspolitikens genomförande. Hur har man tänkt när
              det gäller samordningen mellan budgetstöd, landets egna fattigdomsstrategier
              och de NGO:er som har baskunskap, nära till människorna och en
              väl utvecklad logistik?
            </seg>
            <seg n="e907ba47">
              När vi ser den nationella politikens misslyckande med superdepartement
              och revirtänkande manar det faktiskt till eftertanke. I en dagstidning
              i dag sade musikindustrin så här: Vi hamnar på något vis mittemellan
              Näringsdepartementet och Kulturdepartementet.
            </seg>
            <seg n="6128f0d0">
              Det är min förhoppning att frågorna om global utveckling inte
              ska hamna mellan departementen utan att det kommer att ske en
              samordning.
            </seg>
            <seg n="03d3a51d">
              Ett ytterligare principiellt problem är att den socialdemokratiska
              regeringen diskuterar ett enda motiv för en rättvis politik för
              global utveckling. Vi kristdemokrater anser att motivet för internationell
              solidaritet måste kompletteras med egenintresset, och då pratar
              inte jag om ett idylliserande utan om hjärta och hjärna.
            </seg>
            <seg n="2f3b3c38">
              Vi delar alla samma värld och har ett gemensamt intresse av att
              bekämpa fattigdomen och minska hälso- och miljörisker. Det ligger
              alltså även i vårt egenintresse att fattiga länder utvecklas.
              Genom att tydliggöra egenintresset i den globala utvecklingen
              blir det lättare att engagera fler politikområden och verksamheter
              i kampen mot fattigdom. Det kanske låter lite cyniskt men är ändå
              en viktig ingrediens i en framgångsrik utvecklingspolitik. Det
              här handlar inte om vi och de, utan om vi tillsammans.
            </seg>
            <seg n="99bb6d9e">
              Sammanfattningsvis uppfattar vi propositionen som en utgångspunkt,
              en förlaga, till något som inte tydligt definieras, vare sig när
              det gäller innehåll eller tidsperspektiv. Den socialdemokratiska
              regeringen förklarar otydligheter med att man arbetar utifrån
              ett långsiktigt perspektiv. Det må så vara. Nu väntar vi kristdemokrater
              nyfiket på fortsättningen i form av konkreta åtgärder. Det gäller
              att som ordstävet säger: Gå från ord till handling. Vi väntar
              nyfiket på den skrivelse som ska komma oss till handa. Då, Carin
              Jämtin, kommer vi att granska den under lupp.
            </seg>
            <seg n="8f76bc68">
              Fru talman! Kristdemokraterna vill poängtera vikten av rimlighets-
              och effektivitetstänkande i den svenska politiken för global utveckling
              som en förutsättning för att politiken ska kunna förverkligas
              och vara så effektiv som möjligt.
            </seg>
            <seg n="a6c60f0d">
              Regeringen har signalerat att den svenska utvecklingspolitiken
              ska finnas med överallt där det finns behov. Det är en hedervärd
              tanke, men vi menar att det inte är rimligt. För att inte förlora
              effektiviteten i utvecklingssamarbetet och i biståndet anser vi
              att Sverige inom ramen för det breddade synsättet i utvecklingspolitiken
              ändå måste fortsätta att prioritera ett begränsat antal samarbetsländer.
              Vi har sagt att en lämplig begränsning är ca 20 länder. Detta
              bör ske inom en femårsperiod. Det är en uppenbar fördel med prioriterade
              länder. Det ökar möjligheterna till kontrollerade samarbetsformer,
              effektivare samarbete, bättre revision och uppföljning.
            </seg>
            <seg n="02722840">
              Ett fortsatt system med programländer gör det också lättare att
              arbeta fram tydliga strategier för när biståndet till ett land
              ska avslutas och när samarbetet ska övergå i mer normala former
              av ekonomiskt och politiskt samarbete.
            </seg>
            <seg n="eb530d7e">
              Den bedömning som man gör i betänkandet om att man till år 2010
              ska uppnå att minst 0,25 % av biståndet ska gå till de minst utvecklade
              länderna rimmar dåligt med det övergripande målet om fattigdomsbekämpning.
              Här har jag en fråga till Socialdemokraterna. Hur ställer ni er
              till UNDP:s förslag om att införa så kallade basnivåer inom flera
              nyckelområden för utvecklingsländerna?
            </seg>
            <seg n="e47dea2f">
              Jag vill också nämna något om skuldavskrivningar. Vi har ett
              eget yrkande när det gäller avskrivningar av skulder. Vi tycker
              att de måste återbetalas på annat sätt än med pengar. Betalningen
              ska bestå av reformerade ekonomiska strukturer en process som
              vissa länder behöver vår hjälp med och reformerade politiska strukturer.
              I vår motion har vi föreslagit en modell för skuldavskrivning
              som innebär att den skuldsatta statens små steg mot ökad respekt
              för mänskliga rättigheter, om så behövs, demokratisk utveckling,
              om så behövs, och ekonomisk utveckling ska ge betydligt större
              steg i skuldavskrivning. Vi anser därför att Sverige bör vara
              ett föregångsland och leda den globala opinionen för en sådan
              modell för skuldavskrivning.
            </seg>
            <seg n="d8125d9c">
              Jag vill också nämna att riktat bistånd till kvinnor ger ett
              bättre samhällsekonomiskt resultat än övrigt bistånd. Kvinnors
              deltagande och inflytande bidrar till att skapa djupare, bredare
              och stabilare samhällen. Det är nödvändigt med riktade åtgärder
              till kvinnor och barn, och här brister också betänkandet och propositionen
              genom att man inte vågar peka med hela handen när det gäller bistånd
              till kvinnor. Deras fattigdom är till stor del strukturell.
            </seg>
            <seg n="8403c0a5">
              Fru talman! Slutligen har jag en reservation som gäller hiv/aids.
              Det är ett av de mest akuta problemen i många utvecklingsländer.
              Jag kommer att lyssna till vad ministern har att säga i den här
              frågan och återkomma sedan. Hiv/aids är en fråga som regeringen
              bör uttala sig om på ett mycket klart sätt. Vi har en ambassadör
              nu. Kristdemokraterna tycker att regeringen bör ta i med krafttag
              och visa vad man kan göra både ekonomiskt och politiskt.
            </seg>
          </u>
          <note type="speaker" n="63ff7b85">
            Anf. 75 LARS OHLY (v):
          </note>
          <u who="lars_ohly_5b94d8" xml:id="i-57eab1b45e2d7696-2" n="42cb2697">
            <seg n="6a0833f2">
              Fru talman! Jag vill börja med att hälsa statsrådet Carin Jämtin
              välkommen. Det är trevligt att se dig här. Jag hoppas att vi kommer
              att kunna ha ett bra samarbete kring utvecklingsfrågorna i fortsättningen.
              Jag tror att det finns goda förutsättningar för det. Det här betänkandet
              är nämligen i många stycken väldigt bra. Det är ett klart steg
              framåt. Det bygger på den utredning som kallades Globkom som lade
              fram ganska långtgående förslag till förändringar av svensk utvecklingspolitik.
              Därför vill jag också i huvudsak ställa mig bakom betänkandet
              och de tillkännagivanden som utrikesutskottet föreslår.
            </seg>
            <seg n="c21ff8a8">
              Däremot tycker jag inte att det är tillräckligt långtgående.
              Jag tycker att det borde vara möjligt att gå lite längre i den
              riktning som Globkom pekade ut. Det är ett ramverk. Vi ska vara
              medvetna om det. Det är ett förhållningssätt för svensk utvecklingspolitik
              som sedan också ska fyllas med ett konkret innehåll. Där återstår
              naturligtvis, framför allt för statsrådet Jämtin och regeringen,
              att visa att man menar allvar med detta nya förhållningssätt.
            </seg>
            <seg n="b84a74f9">
              När det gäller samstämmighet mellan olika politikområdet har
              utskottet skärpt propositionens förslag och talar om att det är
              viktigt att den utredning som har tillsatts om en översyn av riktlinjerna
              för krigsmaterielexporten också ska beakta de aspekter som ryms
              inom en samstämd politik för global utveckling.
            </seg>
            <seg n="cc5b7917">
              Man säger inom handels- och jordbrukspolitiken att frihandelns
              betydelse är viktig, men också de särskilda förutsättningar som
              utvecklingsländerna har att ta hänsyn till när de formar sin politik
              måste påverka vår egen politik. Inom näringspolitiken pekar utskottet
              på frågorna om företagens ansvar och anser också att konsumentpolitiken
              måste spela en viktig roll. Det är bra skärpningar. Samtidigt
              är jag lite misstänksam därför att vi vet att politiken på flera
              områden inte går i takt med den utvecklingspolitik som här beskrivs.
              Det gäller främst på krigsmaterielexportområdet.
            </seg>
            <seg n="c14e4d22">
              Sverige exporterar vapen. Det borde vara rimligt att dagens riksdagsbeslut
              om en politik för global utveckling där alla politikområden ska
              vara samstämmiga och leda till samma resultat, nämligen bekämpande
              av fattigdomen och framhävande av rättighetsperspektivet också
              får konsekvenser för svensk vapenexport. Vi skulle behöva en ny
              modern vapenexportpolitik som utgår från de centrala värdena,
              nämligen fred, demokrati, mänskliga rättigheter och utveckling.
            </seg>
            <seg n="8db2f0af">
              Nu skriver utskottet att det är angeläget att svensk vapenexport
              inte motverkar arbetet med att nå målet om en rättvis och hållbar
              global utveckling. Samtidigt måste, enligt utrikesutskottet, nationens
              eget intresse, det vill säga Sveriges egna intressen, ha förtur
              i vapenexportfrågor. Det står i direkt strid med grundprincipen
              om en sammanhållen utvecklingspolitik. Global utveckling kan ju
              inte handla om att gynna svenska intressen.
            </seg>
            <seg n="c8652a19">
              Bernard Shaw skrev en gång en pjäs, ett drama, som heter Major
              Barbara . Den handlar om hur en ung soldat i frälsningsarmén blir
              hänförd över det välstånd som de dånande maskinerna skapar i den
              framväxande engelska vapenindustrin. Det var den industri vars
              produkter spred död och förintelse i de brittiska kolonierna och
              sedermera också användes i det första världskriget.
            </seg>
            <seg n="a4e4316c">
              I Bernard Shaws drama är svaret mycket tydligt. Död och förintelse
              på en plats kan inte rättfärdigas med fred, sysselsättning och
              välstånd på en annan. Krig och ofärd på ett håll kan inte rättfärdigas
              med välstånd på ett annat. Följaktligen kan knappast krigsmaterielproduktion
              och krigsmaterielexport till avlägsna delar av världen rättfärdigas
              med en nationell säkerhet, fred och välstånd här hemma.
            </seg>
            <seg n="148b98b7">
              Fattigdomsbekämpningen och kampen för ökad rättssäkerhet kan
              inte vara annat än oförenliga med krigsmaterielproduktion och
              krigsmaterielexport. Den som menar att de här två motsatta målsättningarna
              skulle vara förenliga kan bara bli luddig i sina formuleringar
              och i sin argumentering.
            </seg>
            <seg n="3ebfbf17">
              Man säger att det ytterst handlar om Sveriges långsiktiga säkerhet,
              men jag tror inte att vår värld blir säkrare av krigsmaterielproduktion
              och krigsmaterielexport. Jag är tvärtom övertygad om att den blir
              osäkrare. Därmed blir även Sveriges säkerhet på lång sikt mindre.
              Sveriges nationella säkerhet minskar i stället för att öka.
            </seg>
            <seg n="ddc35c43">
              Vi talar också i betänkandet om mänskliga rättigheter i mottagarlandet
              som ett grundläggande kriterium för svensk krigsmaterielexport.
              I över 30 år har Sverige exporterat krigsmateriel till Indonesien,
              trots att de vidrigaste kränkningar av mänskliga rättigheter,
              inklusive massmord på oppositionella, har pågått. Nu ska man inom
              den europeiska unionen diskutera och förtydliga hur utvecklingskriteriet
              i riktlinjerna för krigsmaterielexport ska användas praktiskt
              och kunna utvecklas. Då undrar man: Hur ska krigsmaterielproduktion
              och vapenexport kunna bidra till utveckling? Det är bra om någon
              som försvarar de här skrivningarna kan tala om på vilket sätt
              svensk krigsmaterielproduktion och krigsmaterielexport kan bidra
              till global utveckling. Är det ens tänkbart att krigsmaterielexport
              kan bidra till ekonomisk och social utveckling?
            </seg>
            <seg n="df13c4e0">
              Det här leder till att vi i Vänsterpartiet lyfter fram vår reservation
              nr 8 och yrkar bifall till den reservation som ifrågasätter samstämmigheten
              när det gäller politikområdet krigsmaterielexport.
            </seg>
            <seg n="3c1ee82b">
              I övrigt finns det en stor uppställning i riksdagen bakom en
              ny utvecklingspolitik. Det gäller inte minst de millenniemål som
              formulerades i Förenta nationernas deklaration om att utplåna
              extrem fattigdom och hunger, om att alla pojkar och flickor ska
              få grundskoleutbildning, om att främja jämställdhet och ökade
              möjligheter för kvinnor, om att minska barnadödlighet, om att
              förbättra mödrars hälsa, om att bekämpa hiv/aids och andra sjukdomar,
              om att säkra en miljömässigt hållbar utveckling och om att utveckla
              ett öppet, rättvist och icke diskriminerande handels- och finanssystem.
            </seg>
            <seg n="1d82db73">
              Men även där kan man ifrågasätta samstämmigheten i den svenska
              politiken. I handelspolitiken driver Sverige inte alltid den politik
              som har som främsta syfte att utveckla rättvisa och icke diskriminerande
              handels- och finanssystem. Sverige är en del av en europeisk union
              som många gånger tar större hänsyn till sina egna intressen. Inte
              minst på jordbruksområdet ser vi hur det konsekvent missgynnar
              fattiga länder och försvårar för fattiga länder att nå utveckling.
            </seg>
            <seg n="8a0f0020">
              Också Sveriges egen politik när det gäller olika avtal inom den
              internationella handelsorganisationen WTO har lämnat en hel del
              övrigt att önska när det gäller samstämmighet kring politikens
              olika områden.
            </seg>
            <seg n="fa240b6a">
              Samtidigt finns det i utskottet flera förbättringar än den som
              jag har pekat på hittills. Det finns också en tydlig skrivning
              om att regeringen måste se till att det finns en koordineringsfunktion,
              det vill säga att det finns någon i Regeringskansliet som ser
              till att man faktiskt diskuterar hur olika politikområden kan
              krocka med varandra. Vi beskriver mycket tydligt att det kan uppstå
              målkonflikter. Jag tror inte att någon ifrågasätter att så kan
              ske, men då måste också regeringen ha en beredskap för att hantera
              de konflikterna. Där är utskottet tydligt och ger ett tillkännagivande
              som måste innebära att regeringen faktiskt följer ett sådant riksdagsbeslut.
              Hur det här exakt ska organiseras är naturligtvis upp till regeringen,
              men att det ska finnas en sådan här funktion kan det inte råda
              någon tvekan om. Det innebär också att förutsättningarna för att
              nå den samstämmighet som utskottet talar om blir bättre.
            </seg>
            <seg n="31938818">
              Fru talman! Sermin Özürküt kommer att tala om Vänsterpartiets
              syn på vikten av ett jämställdhetsperspektiv i utvecklingspolitiken.
              Jag avslutar med att ifrågasätta något som Birgitta Ohlsson sade.
              Det gäller inte många punkter därför att mycket av det hon sade
              var bra, men det gäller en punkt. Birgitta Ohlsson sade nämligen
              att det inte är rikedomen som är problemet utan fattigdomen. Ja,
              självklart är det fattigdomen som är det stora problemet. Men
              det är att ljuga för människor att låtsas som att man kan utrota
              fattigdomen och bekämpa underordning, förtryck och bristande välstånd
              hos mängder av människor utan att samtidigt ifrågasätta den livsstil
              som har utvecklats i stora delar av den rika världen. Det är att
              blunda för realiteter. Vi måste ompröva den rika världens sätt
              att leva för att också kunna bidra till utveckling för den fattiga
              delen av världen.
            </seg>
          </u>
          <note type="speaker" n="e2aaa1b7">
            Anf. 76 AGNE HANSSON (c):
          </note>
          <u who="agne_hansson_a8688b" xml:id="i-dfcd30da28705340-1" n="8d245623">
            <seg n="9a79caa8">
              Fru talman! Jag vill också börja med att hälsa Carin Jämtin välkommen
              till det nya jobbet som biståndsminister. Jag ser fram emot många
              intressanta meningsutbyten på ett viktigt område. Vad passar bättre
              än att ha en ny biståndsminister när vi ska fatta beslut om en
              ny politik för global utveckling.
            </seg>
            <seg n="886f4034">
              När förslaget i det här betänkandet har godkänts av riksdagen
              har vi fått en politik för global utveckling. Biståndspolitiken
              har ersatts av en utvecklingspolitik. Utvecklingspolitiken ska
              genomsyra varje politikområde på samma sätt som miljöfrågorna
              och jämställdhetsfrågorna gör, eller i varje fall borde göra.
              Och det behövs.
            </seg>
            <seg n="849558c5">
              När jag lyssnade till Göran Lennmarker trodde jag att vi inte
              skulle behöva något utvecklingssamarbete, men så är det tyvärr
              inte. Mer än 1,2 miljarder människor lever på mindre än 10 kr
              om dagen. Det är var femte människa på jorden. Varje år dör mer
              än 10 miljoner barn av sjukdomar som kan förhindras. Det är 30
              000 om dagen som dör i onödan. 42 miljoner människor lever med
              hiv/aids, 39 miljoner av dem i utvecklingsländerna. Mer än 1 miljard,
              en av fem, saknar tillgång till rent vatten.
            </seg>
            <seg n="54134044">
              De här siffrorna visar att det finns mycket att göra för att
              minska fattigdomen i världen och för att höja levnadsstandarden
              för de fattiga. Det finns verkligen behov av en utvecklingspolitik.
              Det är viktigt att ta dessa breda grepp som nu tas.
            </seg>
            <seg n="95c43e5f">
              Trots de här siffrorna som kan verka nedslående har det skett
              positiva saker. De senaste 30 åren har utvecklingsländerna upplevt
              förbättringar som i ett perspektiv kan betecknas som dramatiska
              förbättringar. Den förväntade livslängden har ökat med åtta år.
              Analfabetismen har halverats till 25 %. Men trots detta går det
              väldigt långsamt, alltför långsamt. 54 länder är fattigare nu
              jämfört med 1990. I 21 av de länderna har andelen hungrande ökat.
              I 14 av dem dör flertalet barn före fem års ålder. Trots framstegen
              ser det alltså ut att gå åt fel håll.
            </seg>
            <seg n="259e7d12">
              Fru talman! Vi har diskuterat i utskottet och lagt ned ett omfattande
              arbete för att forma politiken för global utveckling. Jag vill
              gärna säga att det har funnits en stor beredvillighet från majoritetens
              sida att tillgodose de motionsförslag och förbättringar som har
              funnits i förhållande till det ursprungsförslag i propositionen
              som har varit utgångspunkten för arbetet och förslagen i utskottet.
              Telefonsamtal och mejl natt och dag, mest natt, med Berndt Ekholm
              och överläggningar i utskottet har lett fram till en bra produkt,
              tycker jag. Jag vill gärna ge Berndt Ekholm en eloge för ett tålmodigt
              arbete i strävan att nå breda lösningar och en bra produkt. Jag
              hoppas att det här arbetet, som han kan känna sig nöjd med, ska
              ge effekt i form av en bättre utvecklingspolitik och en bättre
              tillvaro för många människor i världen. Med de tre tillkännagivandena
              och en rad ändringar i skrivningar som utskottet gör kommer det
              mesta av det som propositionen utelämnade från Globkom att vara
              med. I vissa fall, på några punkter, går utskottsbetänkandet längre.
            </seg>
            <seg n="2266566f">
              Fru talman! Låt mig kommentera de viktigaste förslagen från Centerpartiet
              som vi har fått tillgodosedda i betänkandet.
            </seg>
            <seg n="c88be0c4">
              Det första är bifallet till Centerpartiets motion om inrättande
              av en koordineringsfunktion mellan de olika politikområdena så
              att målkonflikter kan avdömas på politisk väg. Globkom hade föreslagit
              en sådan samordningsfunktion. Det är uppenbart att om alla politikområden
              ska fås att samverka för en bättre global utveckling för de fattiga
              länderna krävs det en samordning så att inte som tidigare de olika
              politikområdena motverkar varandra. Det är klart att det också
              finns en rad målkonflikter mellan till exempel den egna handelspolitiken,
              jordbrukspolitiken och utvecklingspolitiken.
            </seg>
            <seg n="c2f5b367">
              För det andra hälsar jag med tillfredsställelse bifall till förslaget
              om att riksdagen ska få en årlig återkommande skrivelse om hur
              arbetet med milleniemålen fortskrider.
            </seg>
            <seg n="0fe0be4d">
              För det tredje får jordbrukspolitiken, landsbygdsutvecklingen
              och livsmedelssäkerheten en nyckelroll och ges en högre prioritet
              i utvecklingspolitiken för att nå fattigdomsmålet. Det är frågor
              som Centerpartiet länge har kämpat för. Jag hoppas nu att det
              som utskottet skriver ska ge ett genombrott på det här området.
            </seg>
            <seg n="44b0a1b0">
              För det fjärde slutligen ges den inhemska jordbrukspolitiken
              i utvecklingsländerna en högre prioritet i utvecklingsansträngningarna.
              Utvecklingsländerna ges möjligheter att utveckla det inhemska
              jordbruket och de lokala och nationella marknaderna. De får möjligheter
              på sikt att själva exportera, kunna investera och satsa på en
              utveckling.
            </seg>
            <seg n="7dde31aa">
              Jag har reserverat mig på några punkter. I vissa fall har utskottet
              i vissa delar tillgodosett våra förslag men inte fullt ut. Här
              rör det sig om nyanser. Jag medger gärna det.
            </seg>
            <seg n="2e06ca5e">
              Den första reservationen berör utvecklingssamarbetets utformning,
              samarbetsländer och planeringsinstrument. Utskottet menar att
              alltfler insatser ska göras tillsammans med andra givare. Därmed
              kan de svenska insatserna koncentreras till färre områden och
              sektorer. Det instämmer jag i. Jag vill se en tydligare avgränsning
              till antalet länder. Jag menar att kriterier för vilka länder
              som ska ta emot svenskt bistånd bör ses över. Genom att begränsa
              huvudbiståndet till ett antal utvalda länder nås större fokusering
              på mottagarländernas behov. Det ger möjlighet till ökad dialog,
              bättre utvärdering och långsiktig närvaro, därmed ökad slagkraft
              i vårt utvecklingssamarbete. Det handlar om effektivitet i svenskt
              utvecklingssamarbete.
            </seg>
            <seg n="53733faf">
              Den andra reservationen berör jämställdheten i utvecklingssamarbetet.
              Jag står bakom kravet att jämställdhet är en av de åtta huvuddragen
              som anger inriktningen av politiken för global utveckling. Min
              reservation berör mer utvecklingssamarbetet. Även om utskottet
              här skriver positivt om jämställdheten som ett viktigt huvuddrag
              vill jag att regeringen ska återkomma med förslag till riksdagen
              som innehåller en strategi och metoder för hur arbetet med att
              förhindra diskriminering av kvinnor i utvecklingspolitiken ska
              ske. Det är ofrånkomligt att en sådan diskriminering finns.
            </seg>
            <seg n="fb6a7beb">
              Min mest omfattande reservation berör samarbetet med FN, Världsbanken
              och andra internationella organisationer. I en särskild kommittémotion
              som behandlas i det här sammanhanget tar vi från Centerpartiet
              upp Världsbankens och IMF:s roll i utvecklingspolitiken. Vi menar
              att den har en viktig roll att spela och att det krävs förändringar
              av bankens inriktning så att banken även i praktiken och inte
              bara i policysammanhang kan bidra till en långsiktig ekologiskt
              och socialt hållbar utveckling. Det gäller krav på att de fattiga
              länderna borde ha större inflytande i institutionernas exekutivstyrelser.
              Det handlar om rösträttsreformen, styrelserepresentationer och
              landsgrupperingar. Det handlar om ökad demokratisk öppenhet i
              förvaltningen, inklusive offentliga beslutsprotokoll. Det handlar
              om att miljökonsekvensbeskrivningar ska vara ett centralt underlag
              i beslutsfattandet hos Världsbanken och en hel del andra saker.
            </seg>
            <seg n="2f3329ba">
              De här kraven har jag inte fått tillgodosedda. Därför yrkar jag
              bifall till reservation nr 38. Jag står, liksom Centerpartiet,
              naturligtvis bakom samtliga sex reservationer där mitt namn finns
              med, men jag yrkar för tids vinnande bifall enbart till reservation
              nr 38. I övriga punkter där reservationerna inte står emot yrkar
              jag bifall till förslaget i betänkandet.
            </seg>
          </u>
          <note type="speaker" n="b1b0144e">
            Anf. 77 LOTTA N HEDSTRÖM (mp):
          </note>
          <u who="lotta_hedstrom_01417a" xml:id="i-071ae2b74809ab37-0" n="29c77bc2">
            <seg n="b15972a6">
              Fru talman! USA:s försvarsbudget fick i år en ökning på 48 miljarder
              dollar. Bara den ökningen är större än Rysslands, Frankrikes,
              Japans och Storbritanniens totala respektive budgetar för militära
              utgifter. Alla de fem toppar världsrankningen för vapen. Sverige
              har dock en per capita-budget för militära utgifter som kommer
              bland de allra högsta.
            </seg>
            <seg n="21a2f8be">
              Koncentrationsprocessen för vapenindustrin i världen fortgår.
              De fem största säljer för vardera mellan 5 och 19 miljarder US-dollar
              per år. Sammanlagt såldes vapen från de 100 största producenterna
              för 157,6 miljarder dollar år 2000 grymma och för världens utveckling
              kontraproduktiva siffror.
            </seg>
            <seg n="6cf965ae">
              I EU ökar stadigt alla former av försvarssamarbete. Överlappningen
              mellan USANato och EU är betydande med avseende på materiel, kommando,
              övningar och ansträngningar för kompatibilitet.
            </seg>
            <seg n="57f9b688">
              Fru talman! Varför nämner jag allt det här? Jo, i detta eminenta
              och välmatade betänkande i vars tillblivelse jag har nära medverkat
              under hela året står, på sidan 59, att vi i Sverige fortsatt ska
              prioritera svensk vapenexport därför att nationens eget intresse
              trots allt ska ha förtur.
            </seg>
            <seg n="8ae4da94">
              Det är inte den vägledning svenska myndigheter behöver från oss
              folkvalda för att handskas med målkonflikter i en komplex värld.
              Det rimmar inte, menar vi gröna, med det övergripande målet för
              en samlad politik för en global utveckling som främst ska vara
              rättvis och hållbar och ha de fattigas perspektiv i sitt absoluta
              fokus. Det rimmar inte med FN:s millenniemålsättningar vilka betänkandet
              ska medverka till att förverkliga. Och det gör våld på det världsunika
              och nyskapande med den nya globalpolitiken, nämligen att all relevant
              svensk politik, hemma såväl som ute i världen, ska vara samstämmig
              och leda mot samma mål: rättvis och hållbar utveckling med avskaffande
              av fattigdomen.
            </seg>
            <seg n="72e1535b">
              Det pinsamma värnandet om svensk vapenexport är detta opus stora
              skamfläck. Jag yrkar därför bifall till vår reservation nr 9.
            </seg>
            <seg n="c04c6bcd">
              Den riktigt stora globala bataljen utkämpas emellertid inte med
              vapen utan med pengar i form av ekonomisk utpressning, alltifrån
              ren kriminalitet till fundamentalistisk och känslokall frihandel.
              WTO är det hittills kraftfullaste organet i världen för detta,
              med en konfliktlösningsmekanism mer verkningsfull än vapenmakt.
            </seg>
            <seg n="98270878">
              Starka stater och transnationella företag vill där få uniforma
              regler, slut på bilaterala överenskommelser och ett världshandelssystem
              som inte utgår från olika behov eller olika kapacitet utan utifrån
              vinst för dem som har kraft att sätta agendan.
            </seg>
            <seg n="7bf2875b">
              Alltsedan tillblivelsen har takten och bredden i WTO-förhandlingarna,
              med alla de underavdelningar som har lagts till efter industrivarutullarna,
              skett på ett sådant sätt att stater med liten förhandlingskapacitet
              konstant har blivit förfördelade och därför protesterat.
            </seg>
            <seg n="312aed08">
              Fru talman! Sverige har varken i sin praktik i WTO, det vill
              säga EU, eller i formuleringarna i det här betänkandet klart tagit
              ställning för en världshandelsordning som till form och innehåll
              står på de fattigas och de smås sida. God, fri och rättvis handel
              kan vara synnerligen utvecklingsbefrämjande. Framför allt har
              den mycket större påverkan i volym räknat än biståndet någonsin
              kan få. Trade is better than aid , som bekant. Fair trade is better
              than WTO , skulle jag vilja tillägga.
            </seg>
            <seg n="2ebaba1a">
              Sveriges import från fattiga länder minskar tyvärr. Tyvärr är
              det också så att the world has enough for all mens need but not
              for one mans greed , om jag ska tillåta engelskpasset att fortsätta.
              De största och giriga företagen i världen är som enskilda aktörer
              vida mäktigare och rikare än små stater kan vara. Av världens
              100 största ekonomiska aktörer är 51 transnationella företag.
            </seg>
            <seg n="b77702d5">
              Jag yrkar bifall till våra reservationer 13 och 14 därför att
              Sverige bör ha en tydlig solidarisk WTO-linje och en stram policy
              mot världsföretagen. Sverige har tyvärr drivit på för att plocka
              in alltfler områden under WTO-paraplyet. Vi har inte kritiserat
              tjänstehandelsavtalet GATS eller patenträttigheterna i TRIPS.
              Vi har inte markerat mot orättvisa investeringsregler etcetera.
              Både läkemedelstillgång, utsädestillgång, småbönders rättigheter,
              livmedelssuveränitet och biologisk mångfald hotas akut av WTO:s
              olika regimer.
            </seg>
            <seg n="56ab4412">
              Elimineringen av handelshinder som en allt överordnad princip
              leder helt enkelt fel. Människors behov, miljöns och naturens
              förnyelsekraft och demokratisk kontroll är viktigare. Därför delar
              jag inte utskottets uppfattning att det så kallade sammanbrottet
              i Cancún var till de fattiga ländernas nackdel. Det var tvärtom
              deras signal om det skriande behovet av ett stopp för en ny start.
              Därför kan inte heller WTO:s avtal betraktas varken som överordnade
              eller som ömsesidigt stödjande, som utskottstexten lyder, till
              internationella miljöavtal utan de ska vara underordnade.
            </seg>
            <seg n="96f72aae">
              Nature , fru talman, is better even than trade .
            </seg>
            <seg n="78314ea6">
              Skuldsituationen är ett annat skammens område i världen som i
              volym också vida överstiger allt biståndsvärde. Betänkandet innehåller
              flera reservationer för att komma till rätta med det. Många inser
              att det så kallade HIPC-initiativet varit otillräckligt. Bara
              sju länder har uppnått vad som paradoxalt och cyniskt nog kallas
              för hållbar skuldsättning, vad det nu är. Skulder är en fälla
              och alla villkorade avbetalningsmodeller är en styggelse. Den
              samlade strömmen av världens betalningar går fortfarande från
              det så kallade syd till oss i nord, så jag menar: Avskriv alla
              skulder till 100 %. Därför yrkar jag bifall till reservation 31.
            </seg>
            <seg n="9778c468">
              Fru talman! Slutligen är hungerbekämpningen i världen det som
              bort stå i centrum för hela denna politik, precis som det står
              som nr 1 i FN:s millenniemålsdeklaration.
            </seg>
            <seg n="2a44e107">
              Enligt FAO, FN:s livsmedelsorganisation, minskar inte antalet
              svältande så snabbt att det kommer att kunna halveras till 2015,
              såsom målet anger. Alltför tafatta grepp, alltför ofokuserat,
              alltför stor beredskap att offra food crops till förmån för cash
              crops , alltså exportgrödor, i betänkandetexten gör att vi i Miljöpartiet
              kräver en starkare hållning av Sveriges riksdag inför just hungerbekämpningen.
            </seg>
            <seg n="a49690ff">
              Så länge EU står för 92 % av WTO:s samlade exportstöd för sitt
              jordbruk, så länge FAO:s antihungerallians inte är högprioriterad,
              så länge inte en världskommission för både livsmedelstillgång,
              livsmedelssäkerhet och livsmedelssuveränitet har etablerats, som
              ska ha en status jämförbar med säkerhetsrådets, måste vi reservera
              oss. Det gör jag nu, till förmån för skrivningarna i reservation
              16.
            </seg>
            <seg n="a0b49c14">
              De länder som har haft uppemot 15 % hunger har nämligen samtidigt
              också varit de som spenderat mer än hälften av sina exportintäkter
              på att importera mat. Det är ett viktigt samband.
            </seg>
            <seg n="a5293b3f">
              Fru talman! Miljöpartiets linje är enkel och klar. Vi har ägnat
              mycket tid åt att få in skrivningar som vi är mycket nöjda med.
              Därför har jag begränsat mig till de reservationer jag har nämnt.
              De kan sammanfattas så här: Vi är emot svensk vapenexport. Vi
              är emot hopplöst höga skulder. Vi är emot passivitet inför världshungern.
              Vi är emot orättvis världshandel och okontrollerade storföretags
              ekonomiska makt. Men vi är för en verkligt sammanhållen rättvis
              och uthållig global utveckling enligt betänkandets alla övriga
              181 sidor.
            </seg>
          </u>
          <note type="speaker" n="96556faa">
            Anf. 78 GÖRAN LENNMARKER (m) replik:
          </note>
          <u who="goran_lennmarker_c3704a" xml:id="i-2f76959be3161d4a-1" n="8522928c">
            <seg n="5b8aa687">
              Fru talman! Det är två punkter som jag tycker att Lotta Nilsson
              Hedström och hennes parti har fel i. Den ena gäller frihandeln.
            </seg>
            <seg n="604fe929">
              Det är viktigt att vi i Sverige, EU och den rika världen avskaffar
              våra tullar och tar bort våra subventioner, exportsubventionerna
              i första hand. Men den största skadan som protektionismen gör
              är nog trots allt de hinder som finns u-länderna sinsemellan.
              Det är viktigt att u-länderna tar bort sina tullar, för handel
              uppstår först och främst mellan grannländer. Man har relativt
              ofta också samma teknologiska nivå, så handel möjliggörs.
            </seg>
            <seg n="14757f92">
              I dag är i stället fallet ofta att u-länder exporterar till i-världen
              men har mycket lite handel sinsemellan. Det borde ändras, och
              det kan man göra genom att ta bort tullarna mellan u-länderna.
              Där har WTO en mycket viktig uppgift.
            </seg>
            <seg n="9b81083d">
              Den andra punkten gäller investeringarna. Där är det väldigt
              krångliga regelverk. Det lär enligt WTO finnas någonstans mellan
              2 500 och 3 000 olika investeringsavtal. Ingen människa kan hålla
              koll på detta. Det vore därför rimligt att skaffa ett globalt
              regelsystem. Det är ofta en åsikt man inte minst möter i u-världen,
              kanske inte från regeringar, däremot från oppositionspolitiker
              i u-världen. De säger att den typen av investeringsavtal som u-länder
              ofta har är mycket korruptionsbefrämjande. En betydande del av
              investeringen går inte dit den ska utan hamnar kanske i fickorna
              på regeringspartiet. Det är ett stort bekymmer. Därför är det
              väldigt viktigt att just jobba på ett globalt investeringsavtal
              som är öppet, transparent och har tydliga regler så att både företag
              och investeringsland vet vad som gäller. Inte minst viktigt är
              det att få till stånd den väldigt viktiga delen av investeringarna
              som görs av små och medelstora företag. Den lyser i dag med sin
              frånvaro.
            </seg>
          </u>
          <note type="speaker" n="6505f4ce">
            Anf. 79 LOTTA N HEDSTRÖM (mp) replik:
          </note>
          <u who="lotta_hedstrom_01417a" xml:id="i-071ae2b74809ab37-1" n="29c77bc2">
            <seg n="e853af34">
              Fru talman! Tack för möjligheten att få förlänga och förtydliga
              mitt anförande lite grann genom att svara på din replik.
            </seg>
            <seg n="ca579fc8">
              Vi är inte emot frihandel. Vi är inte emot att man tar bort tullar.
              Vi är emot att det är en överordnad religion, att det får stå
              som den ensamma och den viktigaste åtgärden. Det är det som vi
              vill nyansera och precisera. Vi tycker att en bra världshandelsordning
              ska förhandlas fram. Men det måste ske i en takt som är möjlig.
            </seg>
            <seg n="09d13b1e">
              Det måste också ske med beaktande av de förutsättningar och behov
              som små och fattiga stater i utveckling behöver. Det är det vi
              vill precisera. Det har även WTO insett genom att till exempel
              införa sina special and different treatment för de små staterna.
              Mitt anförande innehöll egentligen inte kritik mot frihandeln
              som sådan. Det vi har drivit och vill fortsätta att driva är en
              rättvis och fri handel. Det betyder att man tar bort den ensidiga
              jakten på att bara ta ned tullar omedelbart. Det innebär inte
              att man inte ska titta närmare på vad som sker stater emellan
              och så vidare. Men det är uppenbart att många stater i ett uppbyggnadsskede
              kan behöva särskild omsorg om till exempel just mat- och livsmedelsproduktion.
            </seg>
            <seg n="901505a9">
              Vad gäller investeringar är det uppenbarligen så att väldigt
              mycket av de stora investeringar som har skett i världen inte
              har skett på de mottagande ländernas genuina villkor utan på de
              stora företagens som kommer till ett land och vill investera därför
              att de små länderna har varit pressade, har haft ett behov av
              att få in cash och att få i gång sina hjul väldigt snabbt.
            </seg>
            <seg n="43452f19">
              Ett bra investeringsavtal för framtiden ska vi självklart ha.
              Problemet med WTO akut är att förhandlingarna går för snabbt,
              innehåller för många komponenter för att små och fattiga stater
              ska orka med att förhandla dem. Ja till ett investeringsavtal
              så småningom.
            </seg>
          </u>
          <note type="speaker" n="d9455a5f">
            Anf. 80 GÖRAN LENNMARKER (m) replik:
          </note>
          <u who="goran_lennmarker_c3704a" xml:id="i-2f76959be3161d4a-2" n="8522928c">
            <seg n="77bce0bd">
              Fru talman! Bekymret är ju att många u-länder har väldigt höga
              tullar sinsemellan. De är väsentligt mycket högre än de tullar
              i-världen har mot u-världen. Det är inte något försvar för i-världens
              tullar, jag vill understryka det än en gång. Men det gör det angeläget
              att få bort tullarna från u-länderna sinsemellan.
            </seg>
            <seg n="5fc2c444">
              De har mycket små ekonomier, och det vore väl konstigt om de
              inte ska dra nytta av samma process som vi gjorde. I Sverige tog
              vi bort våra interna tullar på 1800-talet. Vi tog bort Europatullarna
              under 1900-talets andra hälft. Det vore väl rimligt att också
              hjälpa u-länderna att få till stånd samma process hemmavid, till
              exempel i Afrika, med sina mycket sköra ekonomier, som dessutom
              tyvärr inte går framåt alltid utan bakåt.
            </seg>
            <seg n="a91b0bf8">
              När det gäller investeringsavtalen är bekymret att de är så krångliga.
              I stort sett är det bara storföretag och i vissa fall är det bara
              olje- eller råvaruutvinning som direktinvesteringar handlar om
              därför att det är för krångligt, för dyrt och för besvärligt.
              Man måste ha hela juridiska avdelningar i ett företag för att
              klara av den här typen av investeringsavtal. Det vore mycket bättre
              att ha tydliga och klara spelregler för investeringar så att småföretag
              och medelstora företag verkligen på bred front kan komma i gång
              med att göra de här investeringarna.
            </seg>
            <seg n="89b57e68">
              Tyvärr är bekymret att många u-länders regeringar inte vill ha
              detta därför att man gör kickbacks , som det heter. Man får pengar
              till sin egen regim till följd av sådana här skumma avtal. Det
              är det stora bekymret. Den stora opinionen i u-världen är ju emot
              korrupta regimer. Man vill försöka få bort det här. Men det är
              de här regimernas inkomstkälla.
            </seg>
          </u>
          <note type="speaker" n="ae22fcf3">
            Anf. 81 LOTTA N HEDSTRÖM (mp) replik:
          </note>
          <u who="lotta_hedstrom_01417a" xml:id="i-071ae2b74809ab37-2" n="29c77bc2">
            <seg n="7713faa8">
              Fru talman! Borttagandet av ömsesidiga tullar mellan utvecklingsländer
              har vi goda skrivningar om i betänkandet som vi står bakom. Men
              jag kan väl tycka att det inte riktigt är vår business här i Sveriges
              riksdag att hjälpa dem med det. Det tycker jag lite grann är ett
              uttryck för ett patroniserande förhållningssätt. Möjlighet att
              skriva bilaterala avtal finns fortfarande. Det kan de sköta.
            </seg>
            <seg n="89f4834e">
              Det som nu är akut vad gäller världshandelsregimen är takten,
              processen, formen, möjligheter att på ett likvärdigt sätt orka
              med förhandlingar. Det är för stort. Det är för svällande.
            </seg>
            <seg n="dbab700f">
              Jag kan bara vad gäller investeringsavtal upprepa det jag nyss
              sade till dig. Ja, det kan man tänka sig och det är säkert väldigt
              bra att vi har globala överenskommelser för det, men inte nu.
              I god tid, så småningom, när de fattiga länderna hinner med och
              har kapacitet att förhandla på ett likvärdigt sätt.
            </seg>
          </u>
          <note type="speaker" n="39b88bbc">
            Anf. 82 BERNDT EKHOLM (s):
          </note>
          <u who="berndt_ekholm_3f39c7" xml:id="i-fc72803185d1bbe9-0" n="fd81e625">
            <seg n="36730513">
              Fru talman! I dag ska vi gå till beslut om Sveriges politik för
              global utveckling, så som den redovisas i regeringens proposition
              2002/03:122 och utrikesutskottets betänkande 2003/04:UU3. Det
              är inte vilket beslut som helst som det gäller utan det är ett
              historiskt beslut.
            </seg>
            <seg n="4f1b1350">
              I morgon tar vi ställning till om vi ska godta förslaget till
              utvidgning av EU med tio nya medlemmar. Alla ser vi det som ett
              historiskt beslut. Men också dagens beslut om att Sveriges utvecklingspolitik
              ska få en ny utformning är historiskt. Det var 40 år sedan sist.
              Då fick vi en biståndspolitik. Den har sedan genom olika delbeslut
              justerats under årens lopp. Nu står vi beredda att ge en helt
              ny bredd åt den politik som omfattar utvecklingsfrågorna.
            </seg>
            <seg n="0de394dc">
              Bakom dagens debatt och kommande beslut finns ett omfattande
              arbete, dels i form av de delbeslut, och underlaget bakom dem,
              som tidigare antagits om till exempel fattigdomsinriktning, mänskliga
              rättigheter och jämställdhet. Vidare finns den så kallade Globkomutredningen.
              Denna är i sin tur bearbetad i en omfattande remissomgång innan
              regeringen utformade sin proposition. Den har sedan följts av
              utrikesutskottets beredning innefattande en hearing med remissinstanserna.
            </seg>
            <seg n="225e1f19">
              Vi formar nu en poltik för målgruppen fattiga människor och länder,
              närmare bestämt utvecklingsländerna och de så kallade transitionsländerna.
              Vi gör det mot bakgrund av att världen i dag präglas av globaliseringen,
              som har ett påtagligt uttryck i att olika saker hänger ihop och
              starkt påverkas av varandra. I det läget räcker inte längre bistånd,
              inte heller utvecklingssamarbete som betonar partnerskap, utan
              nu måste strängt taget alla politikområden medverka i en samstämd
              politik för global utveckling, en ny utvecklingspolitik.
            </seg>
            <seg n="bdf75e09">
              Med solidariteten med andra människor och varje människas rätt
              till ett värdigt liv som grundläggande motiv för denna utvecklingspolitik
              ska olika politikområden inklusive politiken för utvecklingssamarbete
              samverka så att de drar åt samma håll och inte motverkar varandra
              i uppfyllandet av att ytterst avskaffa fattigdomen. På detta sätt
              kommer de att bidra till att uppfylla FN:s millenniemål, bland
              annat att halvera den extrema fattigdomen till år 2015.
            </seg>
            <seg n="55d1a570">
              Utvecklingssamarbetet blir nu ett av flera politikområden med
              uppgift att stödja de andra, att vara katalysator, att vara pådrivande
              och att vad gäller de så kallade MUL-länderna, de minst utvecklade
              länderna, även fortsatt spela en särskilt betydelsefull roll.
            </seg>
            <seg n="98c4b275">
              Som styrinstrument för den nya utvecklingspolitiken sätts två
              mål upp. För alla politikområden gäller att de ska bidra till
              en rättvis och hållbar global utveckling. Det målet fångar upp
              vad de senaste tio årens världskonferenser handlat om, alltifrån
              Riokonferensen 1992 till konferensen i Johannesburg 2002.
            </seg>
            <seg n="e9268cc0">
              För det internationella utvecklingssamarbetet sätts dessutom
              upp målet att bidra till att skapa förutsättningar för fattiga
              människor att förbättra sina levnadsvillkor. Det är det gamla
              biståndets fattigdomsmål, men nu formulerat i en medvetenhet om
              att det är den fattige själv som ska förändra sin situation med
              stöd av bättre förutsättningar än vad som hittills varit fallet.
              Den fattige blir subjekt och aktör och inte ett kanske passivt
              mottagande objekt. Det betonar också att fattigdom är så mycket
              mer än materiell fattigdom. Det handlar också om makt och möjlighet
              att påverka. Det nya målet för utvecklingssamarbetet ger fokus
              på fattigdomsbekämpningen och ersätter det tidigare övergripande
              målet samt de sex delmålen.
            </seg>
            <seg n="56a3e3c7">
              När dessa båda nya mål ska omsättas i praktisk politik ska två
              synsätt eller förhållningssätt vara jästen i degen. Det är dels
              ett rättighetsperspektiv, vilket innebär att människors rättigheter
              ska utgöra grund för de åtgärder som växer fram, dels ett vad
              vi kallar de fattigas perspektiv i Globkomutredningen presenterat
              som ett sydperspektiv som sätter fattiga människors behov, intressen
              och förutsättningar i centrum för utvecklingen. Vi påpekar i betänkandet
              att dessa perspektiv är inkluderande till sin karaktär, vilket
              bland annat innebär att jämställdhet blir en integrerad del av
              rättighetsperspektivet.
            </seg>
            <seg n="3731b12f">
              Så här långt sluter utskottet upp bakom regeringens proposition.
              När det gäller de huvuddrag eller riktlinjer som ska genomsyra
              alla relevanta politikområden har utskottet funnit det motiverat
              att gruppera dem så att demokrati och god samhällsstyrning, respekt
              för mänskliga rättigheter och jämställdhet mellan kvinnor och
              män formar vad vi kallar de grundläggande värdena.
            </seg>
            <seg n="8e5df718">
              Hållbart nyttjande av naturresurserna och omsorg om miljön, ekonomisk
              tillväxt samt social utveckling och trygghet bildar tre ben i
              det sammanhållande begreppet hållbar utveckling och markerar därmed
              att dessa tre har ett tydligt samspel för att en sådan utveckling
              ska få bärkraft. Till dessa sex huvuddrag, som i mångt och mycket
              ersätter de tidigare delmålen, fogar vi på regeringens förslag
              två ytterligare huvuddrag, nämligen konflikthantering och globala
              gemensamma nyttigheter.
            </seg>
            <seg n="a9c98697">
              Dessa riktlinjer har ett uttalat samspel med varandra. Demokrati
              och mänskliga rättigheter hör ihop, är varandras förutsättningar.
              Ekonomisk tillväxt är beroende av god miljö och social utveckling,
              men faktiskt också jämställdhet. Och jämställdhet är svårt att
              utveckla utan ekonomisk tillväxt. Mänskliga rättigheter har ett
              samband med social utveckling och konflikthantering. Ja, i verkligheten
              samverkar huvuddragen med varandra som i ett nätverk med inbördes
              relationer mellan alla ingående delar. Propositionen talar om
              huvuddragen som ömsesidigt förstärkande.
            </seg>
            <seg n="80d0d53b">
              Mål, perspektiv och huvuddrag bildar den grund på vilken den
              samlade utvecklingspolitiken ska formas. I propositionen görs
              en genomgång av ett tiotal politikområden, bland annat säkerhets-,
              handels-, närings-, jordbruks-, miljö-, social-, utbildnings-
              och migrationspolitiken. Det finns fler. Utskottet har pekat på
              utrikes- och konsumentpolitiken som ett par exempel. Utskottet
              sluter upp omkring regeringens tankegångar avseende politikens
              utformning inom de olika politikområdena med några kompletteringar.
            </seg>
            <seg n="f198b972">
              När det gäller politiken för krigsmaterielexport inom utrikes-,
              säkerhets- och försvarspolitiken menar utskottet att den på ett
              tydligare sätt än vad propositionen anger bör innefattas också
              i den nya utvecklingspolitiken. Utskottet framhåller att regeringen
              bör tillse att den utredning som nu tillsatts för att se över
              riktlinjerna för krigsmaterielexporten också tar upp frågor med
              bäring på den nya utvecklingspolitiken, som fattigdoms- och utvecklingsaspekterna
              i mottagarlandet, samt i övrigt andra infallsvinklar som de nya
              målen, perspektiven och huvuddragen lyfter fram. Detta föranleder
              ett tillkännagivande från riksdagens sida, vilket också inkluderar
              att överväga om EU:s uppförandekod, vad gäller frågan om hållbar
              utveckling i mottagarlandet, bör införas i de svenska riktlinjerna.
            </seg>
            <seg n="e8ad2e9b">
              I avsnittet om handels- och jordbrukspolitiken stryker utskottet
              under frihandelns betydelse samtidigt som vi noterar de speciella
              förutsättningar som utvecklingsländerna har att verka under. Dessa
              motiverar bland annat att de kan upprätthålla ett visst tullskydd
              mot de utvecklade länderna under en förmodligen ganska lång övergångstid.
              Så länge som de så kallade i-länderna väljer att på olika sätt
              skydda ett antal sektorer från fullt marknadstillträde för u-länderna
              påtvingar de u-länderna ett behov av att skydda sig mot en snedvriden
              konkurrens utöver det skydd som de kan behöva för att trygga sin
              försörjning av till exempel baslivsmedel. Utskottet markerar angelägenheten
              av att i-länderna snarast möjligt upphör med dessa handelshinder
              samtidigt som vi stryker under vikten av att u-länderna sinsemellan
              fullt ut öppnar sina marknader för varandra.
            </seg>
            <seg n="5da3997c">
              När det gäller näringspolitiken framhåller utskottet dels denna
              politiks betydelse för utveckling, dels också det ansvar som företagen
              har att uppträda på ett sätt som just gynnar fattigdomsbekämpning,
              motverkar korruption och stöder en demokratisk utveckling inkluderande
              respekt för mänskliga rättigheter.
            </seg>
            <seg n="e6617978">
              Utskottet betonar, liksom man gör i propositionen, betydelsen
              av att de olika politikområdena samverkar utifrån angivna mål,
              perspektiv och huvuddrag och formar en samstämmig politik för
              att skapa slagkraft för den nya utvecklingspolitiken. Det behöver
              egentligen inte sägas att detta också måste omfatta svensk EU-politik.
              De olika politikområdena är i dag så sammanflätade med EU:s politik
              att om inte den senare också kommer att präglas av den samstämmighet
              vi strävar efter för svensk politik lär resultatet bli ganska
              magert. Regeringen måste således med kraft driva den utvecklingspolitik
              vi kommer att besluta om också inom EU.
            </seg>
            <seg n="4fa29af2">
              Mina socialdemokratiska kolleger i dagens debatt kommer mer ingående
              att utveckla det politikområde vi benämner utvecklingssamarbete.
              Låt mig ändå säga följande.
            </seg>
            <seg n="9579d39a">
              När det gäller frågan om samarbetsländer har utskottet kommit
              till uppfattningen att regeringens förslag är bra vad avser ett
              breddat ländersamarbete med större flexibilitet och med möjlighet
              att koncentrera insatserna till färre områden och sektorer bland
              annat genom samordning med andra aktörer. Däremot går utskottet
              Globkom och dess remissinstanser delvis till mötes genom att slå
              fast att det bilaterala samarbete som har stor bredd, det vill
              säga omfattar många olika insatsområden i ett och samma land,
              bör koncentreras till färre länder än vad som hittills varit fallet.
              På denna punkt har propositionen uppfattats som oklar.
            </seg>
            <seg n="f003127a">
              Samarbetet med Central- och Östeuropa förs in i utvecklingssamarbetet
              och kommer således att omfattas av de mål och riktlinjer som gäller
              för detta. Även fortsättningsvis kommer det att redovisningsmässigt
              göras åtskillnad på bistånd som klassas enligt OECD:s DAC-definition
              och stöd som inte gör det.
            </seg>
            <seg n="48fbc6e2">
              Under avsnittet om de multilaterala insatserna har utskottet
              gjort ett tillkännagivande med innebörden att regeringen i en
              regelbundet återkommande skrivelse till riksdagen ska redovisa
              de svenska prioriteringarna avseende Världsbanken, Internationella
              valutafonden och de regionala utvecklingsbankerna. Debatten om
              dessa multilaterala organ och deras utveckling mår väl av ett
              ökat parlamentariskt deltagande. Utvecklingsavsnittet avslutas
              med att utskottet står fast vid sin uppfattning att enprocentsmålet
              bör uppfyllas under denna mandatperiod, om inte det statsfinansiella
              läget sätter käppar i hjulen för detta.
            </seg>
            <seg n="e6440750">
              Betänkandet liksom propositionen avslutas med ett avsnitt om
              politikens aktörer och ett antal mer administrativa frågor samt
              uppföljningsfrågor. Vi stryker bland aktörerna särskilt under
              parlamentarikernas roll för politikens genomförande men pekar
              också på samverkan mellan näringsliv och fackföreningsrörelse
              liksom det civila samhällets betydelse. När det gäller uppföljningen
              föreslås kammaren precisera hur vi vill se utformningen av den
              årliga resultatskrivelsen, som regeringen föreslår. Utskottet
              föreslår att den ska avlämnas som en särskild skrivelse som kan
              behandlas av vårriksdagen samt att den till sitt innehåll redovisar
              hur politiken utfaller i förhållande till mer operativa mål, som
              behöver utformas inom ramen för de mer allmänt hållna övergripande
              målen.
            </seg>
            <seg n="2a5350f8">
              Utskottet gör ett tillkännagivande med innebörden att koordineringsansvaret
              för den samlade utvecklingspolitiken måste klarläggas så att den
              kan drivas med samma målmedvetenhet som miljö- och jämställdhetspolitiken,
              som inom regeringen haft tydliga företrädare med ansvar för att
              tillse att politiken verkligen blir samstämd. Det behövs en sammanhållande,
              samordnande och pådrivande funktion, en form av motor som kan
              driva politiken framåt i enlighet med de intentioner som riksdagens
              beslut kommer att ge anvisningar för.
            </seg>
            <seg n="231febcc">
              Utskottet ställer sig slutligen bakom bildandet av ett medborgarforum
              ett förslag som ursprungligen kommer från Globkom och en självständig
              utvärderingsfunktion.
            </seg>
            <seg n="8bb379d2">
              Fru talman! Jag ska kort kommentera några reservationer. Resterande
              tar mina s-kolleger hand om. Men låt mig först yrka avslag på
              samtliga reservationer och bifall till utskottsmajoritetens förslag.
            </seg>
            <seg n="73fc9658">
              Moderaterna vill att utvecklingssamarbetet inte ska ha det individinriktade
              fattigdomsmål som föreslagits utan att målet ska vara en snabb
              fattigdomsutrotning genom uthållig, snabb tillväxt. Jag har tidigare
              argumenterat för det nya målet, som erkänner den fattige som subjekt
              och kapabel att ta sig ur sin fattigdom med stöd för bättre givna
              förutsättningar. Det sätter den fattige mer i centrum än vad det
              mer uppifrån riktade moderata målet gör.
            </seg>
            <seg n="dc81fd4f">
              Folkpartiet vill sätta demokratin som mål för utvecklingssamarbetet.
              Det är ett märkligt betraktelsesätt, för att vara liberalt, att
              sätta en form för utformning av samhällsgemenskapen i centrum
              och inte individen, den fattiga människan. Demokratin kan visserligen
              ses som ett mål, men i än högre grad som ett medel för att uppnå
              den vällevnad och det meningsfulla liv som vi önskar alla människor.
            </seg>
            <seg n="dc49e0a1">
              Vänsterpartiet vill göra jämställdhet till ett tredje perspektiv.
              Det har under den samlade processens lopp varit diskuterat, men
              de allra flesta har kommit till slutsatsen att inget mervärde
              finns med att bryta ut jämställdhet ur rättighetsperspektivet.
              Majoriteten har stannat för denna linje. Det betyder således att
              jämställdhet kan ses som ett delperspektiv av rättighetsperspektivet
              på samma sätt som barnperspektivet.
            </seg>
            <seg n="cec107d0">
              När det gäller huvuddraget ekonomisk tillväxt är det enda som
              skiljer att Moderaterna och Folkpartiet inte med ett ord nämner
              kravet på att tillväxten ska vara hållbar, vilket dock utskottsmajoriteten
              gör, i och för sig uppseendeväckande. I övrigt innehåller reservationen
              andra frågor än ekonomisk tillväxt. Inte heller Moderaternas reservation
              kring samspelet mellan huvuddragen tillför något som inte redan
              majoritetstexten i praktiken omfattar.
            </seg>
            <seg n="f34b1b42">
              Under politikområden finns några reservationer. Den första har
              Vänsterpartiet som upphovsman och den andra Miljöpartiet. Och
              nu ska jag be att Lars Ohly lyssnar. Både Vänsterpartiet och Miljöpartiet
              är kritiska mot hanteringen av krigsmaterielexporten. Först får
              jag beklaga att reservanterna i båda fallen helt förbigår att
              utskottet gör ett tillkännagivande inför den utredning som ska
              påbörja sitt arbete. Tydligen upplever såväl Vänsterpartiet som
              Miljöpartiet detta uppdrag till regeringen som mindre väsentligt.
            </seg>
            <seg n="a8eb3cc0">
              Sedan vill jag med anledning av krigsmaterielexporten ändå hävda
              att reservanterna har fel om de generellt hävdar att den står
              i motsättning till utvecklingspolitiken. Den kan göra det, men
              den behöver inte göra det. Ett försvar är också en garanti för
              att utveckling inte saboteras av andra. Det kan inte heller vara
              rimligt att frånsäga länder rätten till ett försvar. Det som frågan
              gäller är en rimlig avvägning mot andra behov, bland annat fattigdomsbekämpning.
            </seg>
            <seg n="2674a13e">
              Utskottets tidigare, och nu upprepade, uttalande om att nationens
              eget intresse har förtur är egentligen ganska självklart. Det
              är grundläggande för alla länders säkerhetspolitik. Men det betyder
              inte att det ska tolkas som ett fribrev för att uppträda hur som
              helst när det gäller krigsmaterielexport. Utskottet stryker under
              i den efterföljande meningen att det nu liggande förslaget, som
              främst avser utvecklingsländer, medför kompletterande ståndpunkter
              att ta hänsyn till. Dessa bottnar i att det lär tillhöra undantagen
              att nationens eget intresse skulle motivera en expansiv exportpolitik
              riktad till utvecklingsländer. Vi har i dagens läge en förbudslagstiftning.
              Den kan brytas om det svenska försvarets försörjning motiverar
              det, inte för att krigsmaterielexporten i sig skulle vara motivet.
              Den är medlet för att trygga det svenska försvarets kapacitet.
              För att detta ska uppfyllas är självfallet samarbete och handelsrelationer
              med länder som USA, Storbritannien med flera i-länder av stor
              betydelse. Samma sak kan dock knappast hävdas om våra relationer
              till utvecklingsländer. Passusen om nationens eget intresse har
              förtur, har alltså i allt väsentligt sin tillämpning när vi talar
              om relationer till industriländer. Det var också motivet till
              att den skrivningen kom till som en följd av vår vapenhandel med
              USA.
            </seg>
            <seg n="9b5f8e34">
              Det finns flera reservationer om handelspolitiken. Den moderata
              reservationen innehåller, så långt jag kan se, inget som inte
              redan är omhändertaget i majoritetstexten. Detsamma gäller Kristdemokraternas
              reservation. Vad vill ni egentligen? Vad är det som avviker från
              betänkandet?
            </seg>
            <seg n="81476f47">
              Andra åsikter framförs däremot av Vänsterpartiet och Miljöpartiet,
              där vi inte tolkar verkligheten på samma sätt när det gäller TRIPS,
              GATS, MAI och så vidare.
            </seg>
            <seg n="aeb2b590">
              Vänsterpartiet och Miljöpartiet har en reservation om näringspolitiken
              enligt vilken de vill ha ett internationellt bindande regelverk
              för transnationella företag. Skillnaden mot oss socialdemokrater
              är att vi inte har något emot det men att det blir ett slag i
              luften att driva bindande regler när man vet att det är omöjligt
              att nå framgång.
            </seg>
            <seg n="3ae60bb5">
              När det gäller samstämmighet i politiken vill Vänsterpartiet
              närma sig en prioriteringslista mellan olika värden eller mål.
              Vi avstår, väl medvetna om att det i den praktiska situationen
              är svårt att slaviskt följa akademiska listverk. Ett sådant exempel
              är Globkoms villkorslista för biståndsländer, som visade sig oanvändbar.
            </seg>
            <seg n="9ece7096">
              I avsnittet om utvecklingssamarbete vill Moderaterna inte se
              en sammanslagning av stödet till Central- och Östeuropa med biståndet.
              Förmodligen bortser de från att det efter EU-utvidgningen blir
              nästan bara DAC-klassade länder kvar i öst.
            </seg>
            <seg n="7724b1d9">
              Slutligen har Moderaterna en reservation om volymmålet som dock
              inte alls handlar om det utan om andra saker. Men vi vet alla
              att vi hos Moderaterna inte kan söka stöd för ett generöst bistånd.
            </seg>
            <seg n="cd6d5fc6">
              Fru talman! Jag finner avslutningsvis att reservationerna i få
              fall presenterar en mot utskottsmajoriteten avvikande uppfattning.
              Det stämmer med mitt intryck av utskottsarbetet att vi har stor
              enighet kring den nya utvecklingspolitiken. Den kan vara bra att
              ha i ryggen för regeringen när nu resan från ord till handling
              startar.
            </seg>
          </u>
          <note type="speaker" n="33b4c9d4">
            Anf. 83 AGNE HANSSON (c) replik:
          </note>
          <u who="agne_hansson_a8688b" xml:id="i-dfcd30da28705340-2" n="8d245623">
            <seg n="aaf43fbb">
              Fru talman! Vi har i stort sett en bred samsyn i de flesta av
              dessa frågor när det gäller politiken för global utveckling som
              Berndt Ekholm har talat mest om.
            </seg>
            <seg n="6e06ab42">
              Jag skulle vilja ta upp skuldavskrivningarna. Där finns det en
              del olika uppfattningar. Skuldavskrivningarna spelar en viktig
              roll för att frigöra resurser i utvecklingsländerna som i sin
              tur kan riktas in på att uppnå en hållbar utveckling, ekonomiskt
              och miljömässigt.
            </seg>
            <seg n="0a72a8f1">
              Världsbanken och IMF spelar en viktig roll i dessa sammanhang.
              Men det är institutioner som har dragit på sig stora vinster sedan
              50-talet, och vi tycker att deras fordringar till de fattiga länderna
              bör avskrivas. Det är det första, och det har vi inte fått gehör
              för. Varför?
            </seg>
            <seg n="80c827fc">
              Den andra delen av debatten om skuldavskrivningen berör de lån
              som har beviljats till diktaturer. Det är inte rimligt att befolkningen
              som lever under dessa diktaturregimer ska vara med och återbetala
              skulder som dessa diktatorer har tagit upp och som inte kommit
              landet och den breda folkmassan till del. Det är till exempel
              helt orimligt att kräva att Sydafrikas folk ska betala för apartheidregimens
              skulder. Det senaste exemplet är Irak. Inte heller kan det vara
              rimligt att irakierna i gemen ska betala Saddam Husseins skulder.
              Centerpartiet anser att dessa skulder inte kan anses legitima.
              Vi menar att Sverige och regeringen bör ägna diskussionerna om
              illegala skulder betydligt större intresse inom IMF och inom Världsbanken
              än vad som har gjorts. Den som är satt i skuld är inte fri, är
              numera ett känt begrepp. Hur ser majoriteten på dessa frågor som
              jag ser som väsentliga?
            </seg>
          </u>
          <note type="speaker" n="59421a22">
            Anf. 84 BERNDT EKHOLM (s) replik:
          </note>
          <u who="berndt_ekholm_3f39c7" xml:id="i-fc72803185d1bbe9-1" n="fd81e625">
            <seg n="4ba2177d">
              Fru talman! Jag tänker inte gå djupare in på ett svar här eftersom
              Carina Hägg ska tala om det avsnitt i betänkandet som handlar
              om biståndspolitik och skuldavskrivning. Men jag vill säga så
              mycket som att när politiken utvecklas vidare om skuldavskrivning
              är det självklart relevanta frågeställningar som tas upp från
              Centerpartiet och som man naturligtvis bör ta med sig på den resan.
              Det som har varit särskilt viktigt för oss socialdemokrater och
              som jag nöjer mig med att understryka Carina Hägg får utveckla
              det andra mer är att vi menar att det är en felaktig politik att
              totalavskriva skulderna. Det är ett naturligt förhållande att
              ha skulder. Det är inget konstigt med det. Men frågan gäller att
              man inte ska hamna i det som vi talar om i betänkandet, nämligen
              ohållbara skulder.
            </seg>
            <seg n="7ef2aba2">
              Frågor om detaljerna i Centerpartiets reservation låter jag Carina
              Hägg svara på.
            </seg>
          </u>
          <note type="speaker" n="146a0e00">
            Anf. 85 AGNE HANSSON (c) replik:
          </note>
          <u who="agne_hansson_a8688b" xml:id="i-dfcd30da28705340-3" n="8d245623">
            <seg n="42784a57">
              Fru talman! Vi får återkomma till det. Det kanske till och med
              är så att man borde styra politiken i dessa institutioner mer
              till verkligheten, att lyfta ut dem i verkligheten i utvecklingsländerna.
              Jag berör också det i min reservation som berör Sidas verksamhet
              där Berndt Ekholm är ledamot. Huvuddelen av våra biståndsarbetare
              är i Helsingfors. Små personalresurser finns i mottagarmiljön
              på fältet och i de länder som är huvudmottagare. Vore det inte
              rimligt att till exempel lyfta ut ett kunskaps- och utvecklingscentrum
              som en del av Sidas verksamhet någonstans i Afrika, till exempel
              Nairobi i Kenya? Hur ser Sidaledamoten Berndt Ekholm på det?
            </seg>
          </u>
          <note type="speaker" n="3a57e37c">
            Anf. 86 BERNDT EKHOLM (s) replik:
          </note>
          <u who="berndt_ekholm_3f39c7" xml:id="i-fc72803185d1bbe9-2" n="fd81e625">
            <seg n="a37fe9eb">
              Fru talman! Både vi från majoriteten i riksdagen och Sida är
              positiva till att flytta verksamhet ut på fältet. Det kallas Sidas
              fältvision. Man försöker förstärka ambassaderna och Sidakontoren,
              som i princip har blivit samma sak, med personal så att man får
              ett delegerat ansvar.
            </seg>
            <seg n="1ef972b2">
              Jag tror att det i dag är i storleksordningen tio länder som
              har ett delegerat ansvar. De får en totalpott pengar och kan sedan,
              inom de ramar och villkor som gäller, själva handlägga dem. Resan
              med att få en utlokalisering till olika länder vad gäller Sveriges
              bilaterala samarbete är alltså redan beträdd.
            </seg>
            <seg n="e29c2d46">
              När det sedan gäller knytningen till Världsbanken har denna,
              såvitt jag vet, också byggt upp sina resurser ute på fältet. För
              övrigt har en gammal vän till oss alla här, nämligen förre statssekreteraren
              Matts Karlson, för tillfället just ett sådant uppdrag någonstans
              i Västafrika, om jag minns rätt.
            </seg>
          </u>
          <note type="speaker" n="dfbc32e4">
            Anf. 87 GÖRAN LENNMARKER (m) replik:
          </note>
          <u who="goran_lennmarker_c3704a" xml:id="i-2f76959be3161d4a-3" n="8522928c">
            <seg n="ffc0a138">
              Fru talman! Ursprungligen begärde jag replik för att säga en
              sak som mer är ett påpekande. Det gäller då vikten av samstämmighet.
              Det förslag till konstitutionellt fördrag i EU, som vi i helgen
              inte lyckades få till stånd, innehåller mycket av resonemanget
              om samstämmighet att EU måste ha en samstämmig politik. Jag ville
              säga detta för att knyta an till debatten här på förmiddagen och
              för att påpeka att det också har återverkningar på EU:s biståndspolitik
              och EU:s politik gentemot utvecklingsländerna om man inte får
              till stånd det nya fördraget.
            </seg>
            <seg n="50e01c5d">
              Här är det uppenbart att EU med ena handen bedriver en handelspolitik
              som går på tvärs med den politik som man i övriga hänseenden bedriver.
              Jag avser då biståndspolitiken.
            </seg>
            <seg n="1799fac1">
              Detta var inte så mycket en replik till Berndt Ekholm utan mer
              ett påpekande om koherensen, som det numera heter på modern svenska
              samstämmighetens betydelse både i Sverige och på EU-nivå.
            </seg>
            <seg n="9b0e0104">
              Sedan vill jag ta upp en sak till. Det gäller då detta med skuldavskrivningar.
              Berndt Ekholm, jag tror att Socialdemokraterna har fel i det resonemanget.
              Det är ju alldeles rätt att skulder är ett normalt inslag i utvecklingen.
              Det är till och med så att mer välutvecklade länder har en högre
              skuldsättningsgrad än mer lågutvecklade länder. Detta är naturligt.
              Man flyttar resurser från den som har resurser till den som kan
              använda resurserna för att skapa någonting produktivt. Det är
              ju hela idén med kreditsystem och allt sådant.
            </seg>
            <seg n="aa282e19">
              Men utfattiga u-länder ska inte ha den här typen av skulder.
              Det viktiga för dem är att bli av med denna kvarnsten och att
              fokusera på framtiden. Därför tror jag, Berndt Ekholm, att ni
              har fel i ert resonemang. Ta skuldavskrivningsfrågan på allvar!
            </seg>
          </u>
          <note type="speaker" n="9d4f0a32">
            Anf. 88 BERNDT EKHOLM (s) replik:
          </note>
          <u who="berndt_ekholm_3f39c7" xml:id="i-fc72803185d1bbe9-3" n="fd81e625">
            <seg n="bbc7ec98">
              Fru talman! Det som du avslutningsvis sade instämmer jag helt
              i, nämligen att skuldavskrivningsfrågan är en mycket viktig fråga
              som måste tas på allvar. Dock har jag lite svårt att förstå den
              vändning som kom hos Moderaterna för säg tre år sedan och som
              några andra nu försöker hoppa på. Det här är lite oväntat för
              att komma från Moderaterna, tycker jag.
            </seg>
            <seg n="9e7300a6">
              För fyra år sedan var jag i Nicaragua. Där mötte vi en företrädare
              som sade: Vi vill inte satsa några pengar på skuldavskrivningar,
              utan vi vill ha de här pengarna till att bekämpa fattigdomen i
              vårt land genom sociala insatser av olika slag.
            </seg>
            <seg n="6c3f3076">
              Det var i och för sig lika fel som det som Göran Lennmarker här
              säger. Det är fråga om en balans här. Men exemplet visar att om
              man skriver av skulderna till sista kronan resulterar det de facto
              i att ett antal kronor tas på slutet och används till skuldavskrivningar
              i stället för att användas till viktig social utveckling. Om vi
              vet vilken kritik i fråga om sättet att hantera fattigdomsfrågorna
              som Världsbankens strukturanpassningsprogram har mött det gäller
              också många andra frågeställningar beträffande de ekonomiska infallsvinklarna
              och detta med att städa upp i u-länderna är, menar jag, slutsatsen
              ganska självklar: Det handlar om att vi ska göra skuldavskrivningar
              så långt som landet i fråga behöver jag är inte ekonom nog att
              begripa vad det är men jag tror mig begripa att man inte behöver
              gå ned till noll och använda resterande medel till att utveckla
              den sociala välfärden.
            </seg>
          </u>
          <note type="speaker" n="ef3d84e3">
            Anf. 89 GÖRAN LENNMARKER (m) replik:
          </note>
          <u who="goran_lennmarker_c3704a" xml:id="i-2f76959be3161d4a-4" n="8522928c">
            <seg n="30400a9a">
              Fru talman! Orsaken till att vi moderater har den linje vi har
              i skuldavskrivningsfrågan hänger väl egentligen samman med ett
              ganska noggrant jobb som vi gjorde vid besök i Världsbanken. Den
              slutsats vi drog var att HIPC-programmet, som det heter, inte
              är tillräckligt och inte riktigt seriöst.
            </seg>
            <seg n="6e4793a6">
              Vad det egentligen handlar om är förmågan att just dra ett streck
              över det förflutna och se framåt. Det är en sak att man har lån
              och skulder för investeringsprojekt. De ska utfärdas med riskbedömningar
              och allt sådant. Går inte projektet i land ska lånebanken skriva
              av. Det är ju en del av det normala marknadsekonomiska synsättet.
            </seg>
            <seg n="47f72b3b">
              Här handlar det dock om statsmakter som faktiskt tog lån som
              egentligen inte var avsedda som lån. I Sverige drog vi själva
              den slutsatsen. Jag tror att det var år 1978. Den borgerliga regeringen
              då, Fälldinregeringen, skrev för svenskt vidkommande av alla skulder
              därför att vi vid den tidpunkten drog just slutsatsen att det
              i grunden inte var äkta lån.
            </seg>
            <seg n="7f6c85ec">
              Äkta lån ges för att man ska satsa på någonting som ger avkastning
              och som kan bära hela räntekostnaden. Det är ju hela idén med
              lån. Det finns dock ett riskmoment i detta som kreditgivaren har
              att bedöma. Men här handlar det inte om den typen av skulder,
              utan egentligen var det fråga om en form av förtäckt bistånd ja,
              egentligen inte bistånd heller som ramlar ut ett, två, tre decennier
              senare som en tung börda.
            </seg>
            <seg n="fa04d656">
              Jag tror, Berndt Ekholm att det vore klokt och du är en klok
              person att faktiskt tänka om på den punkten.
            </seg>
          </u>
          <note type="speaker" n="2ef04876">
            Anf. 90 BERNDT EKHOLM (s) replik:
          </note>
          <u who="berndt_ekholm_3f39c7" xml:id="i-fc72803185d1bbe9-4" n="fd81e625">
            <seg n="396a919b">
              Fru talman! Det näst sista du sade tycker jag var väldigt bra.
              Nåväl, jag tror precis som du, Göran Lennmarker, att det finns
              olika typer av lån och att man kanske kan beskriva verkligheten
              på det sättet att det finns lån som egentligen skulle ses som
              gåvor.
            </seg>
            <seg n="91f8452f">
              Men jag vill nog hävda att jag när det gäller lån som inte kan
              beskrivas på det här sättet om jag generaliserar har lite svårt
              att förstå det kloka i det hela. På något sätt är det ett väldigt
              ekonomistiskt synsätt att inte se att pengar som kan användas
              för att motverka fattigdom det kan gälla inom hälsosektorn, som
              jag vet att Moderaterna känner väldigt mycket för, eller inom
              andra sektorer inte ska användas utan att man i stället ska använda
              sig av skuldavskrivningar. Det måste vara fråga om en balans mellan
              hur omfattande skuldavskrivningarna ska vara och de andra insatserna.
              Det finns ju inte obegränsat med medel. Det är den balansen som
              jag tycker att Moderaterna bortser från.
            </seg>
          </u>
          <note type="speaker" n="70ef6226">
            Anf. 91 BIRGITTA OHLSSON (fp) replik:
          </note>
          <u who="birgitta_ohlsson_bccf9f" xml:id="i-2ebf16f803e88a67-0" n="85f0c354">
            <seg n="bb912922">
              Fru talman! Berndt Ekholm raljerade lite över att Folkpartiet
              vill sätta demokratimålet främst i biståndspolitiken. Helt kort
              kan jag nämna att Folkpartiet är det parti som ger mest pengar
              till andra länder när det gäller bistånd. Vi avsätter över 1 miljard
              kronor mer än regeringen men det ska vi debattera mer här under
              eftermiddagen.
            </seg>
            <seg n="4cc2d068">
              Det är kanske fullt förståeligt att du raljerar lite grann över
              demokratin här och tycker att det är konstigt att Folkpartiet
              så tydligt kan tala om det enda samhällssystemet att lyfta fram.
              För mig är det ganska enkelt. Det finns bara ett sätt som är värdigt
              fria medborgare. Det handlar då om demokrati, om att människor
              i fria val ska ha den självklara rätten att välja de ledare som
              de vill ha.
            </seg>
            <seg n="bdef2fbb">
              Dock måste man också problematisera det hela lite grann. Många
              av de länder som har stått väldigt nära Socialdemokraterna och
              som genom åren fått ett omfattande bistånd är länder som varit
              föga demokratiska. Det kan gälla ett land som Tanzania men på
              sistone också en del andra länder som mycket har diskuterats såsom
              en del asiatiska länder som varit diktaturstater.
            </seg>
            <seg n="2a26f016">
              Jag tycker att det är viktigt att sätta ned foten och att vara
              tydlig. Det handlar inte om att vi i Folkpartiet säger att människorna
              i de här länderna inte ska få ta del av svenskt bistånd. Det ska
              de få, dock via frivilligorganisationer. Men så länge de här diktaturländerna
              inte väljer att reformera sitt system ska svenska skattebetalares
              pengar inte gå till dem. Det tycker jag är en ganska självklar
              slutsats.
            </seg>
          </u>
          <note type="speaker" n="a46f76cc">
            Anf. 92 BERNDT EKHOLM (s) replik:
          </note>
          <u who="berndt_ekholm_3f39c7" xml:id="i-fc72803185d1bbe9-5" n="fd81e625">
            <seg n="93ded7c2">
              Fru talman! Det finns två delar här. Jag tar den senare delen
              först. Svenskt bistånd på det bilaterala planet går egentligen
              inte längre i någon högre grad till diktaturstater. Det är förvisso
              sant att det förekommer Vietnam är ett exempel men i betydligt
              mindre utsträckning än tidigare. Att vi inte har lyckats tillräckligt
              bra i våra försök att vrida perspektivet på dem i demokratisk
              riktning är naturligtvis en följd av att vi har lärt en del om
              hur diktaturer kan uppträda. Samtidigt är det att gå väldigt långt
              att, som Birgitta Ohlsson säger, helt avbryta all typ av bilateralt
              samarbete, till exempel med Vietnam.
            </seg>
            <seg n="2b43a086">
              Dessutom sade Birgitta Ohlsson att hon inte vill att svenska
              skattebetalares pengar ska gå till dessa länder något som kanske
              inte var avsikten. Jag vill bara upplysa Birgitta Ohlsson om att
              de pengar som vi skickar till enskilda organisationer också är
              skattebetalarnas pengar.
            </seg>
            <seg n="734fd2b3">
              Här är det även fråga om en förnuftig balans. Den grundläggande
              inriktning som Folkpartiet har instämmer jag i. Däremot är den
              extrema inställningen att det ska vara svart eller vitt en oklok
              politik. Verkligheten är inte sådan, utan man måste alltid ha
              en viss anpassbarhet.
            </seg>
            <seg n="be3ef798">
              När det gäller den första frågeställningen om demokratimålet
              är det väldigt svårt att förstå hur man kan komma fram till att
              det är demokratimålet som ska vara nummer ett om vi ska ha ett
              utvecklingssamarbete. Utvecklingssamarbete har vi med fattiga
              länder och fattiga människor. Jag begriper inte hur man då kan
              hävda att demokratin är det övergripande målet när dessa människor
              inte har mat för dagen. Jag kan inte se att demokrati är någonting
              annat än en metod för att lösa den fattiga människans situation
              och bota svält och hunger.
            </seg>
          </u>
          <note type="speaker" n="57f6aea0">
            Anf. 93 BIRGITTA OHLSSON (fp) replik:
          </note>
          <u who="birgitta_ohlsson_bccf9f" xml:id="i-2ebf16f803e88a67-1" n="85f0c354">
            <seg n="5aa7f5a8">
              Fru talman! Till att börja med kan vi konstatera att inga demokratier
              har hittills påträffats som har haft några större svältkatastrofer
              under de senaste åren. Det är ett tydligt faktum.
            </seg>
            <seg n="379e9ca1">
              Det handlar ändå om pengar. Jag tycker att vi ska vara generösa
              och lämna bistånd, men man måste också ställa en hel del krav.
              Det handlar inte bara om demokrati och fria val, utan det är också
              intimt kopplat till de mänskliga rättigheterna.
            </seg>
            <seg n="455c5bde">
              Vi har genom åren hört många afrikanska ledare hävda att så länge
              man har låg barnadödlighet kan man vänta med att införa yttrandefrihet,
              pressfrihet och annat. Är vi tydliga med demokratimålet kan vi
              hålla en rak linje i dessa diskussioner.
            </seg>
            <seg n="8a11d9b1">
              Folkpartiet tycker som en del andra partier i riksdagen att man
              ska koppla skuldavskrivning till krav på demokrati. I och med
              att Socialdemokraterna inte är beredda att föra en väldigt hård
              dialog i de här frågorna kommer systemen i dessa länder att fortsätta.
              Diktatorerna kommer inte att känna någon större press från Sverige.
            </seg>
            <seg n="7bbd7b59">
              Du och jag är ledamöter i Sidas styrelse, och för min egen del
              kan jag säga att det är väldigt lite diskussion om just mänskliga
              rättigheter, demokrati och frihet. Som exempel kan jag nämna Tanzania
              som får 120 miljoner i skuldavskrivning detta år och 140 miljoner
              nästa år. Där mördades 30 personer från oppositionen brutalt under
              valen för två år sedan. Det förs knappt någon diskussion om det
              över huvud taget. Det är där som vi måste göra någonting.
            </seg>
            <seg n="eae01291">
              Människorna i dessa länder ska få ta del av pengar från Sverige
              för att skapa frihet och demokrati och också minska fattigdomen,
              men det gäller inte regimerna i de länderna.
            </seg>
          </u>
          <note type="speaker" n="4dd61f01">
            Anf. 94 BERNDT EKHOLM (s) replik:
          </note>
          <u who="berndt_ekholm_3f39c7" xml:id="i-fc72803185d1bbe9-6" n="fd81e625">
            <seg n="3741f36a">
              Fru talman! Jag instämmer i den grundläggande infallsvinkeln
              i Birgitta Ohlssons anförande, och jag tror säkert att också regeringen
              instämmer i den. Demokrati och mänskliga rättigheter, som på ett
              sätt hänger ihop, har en avgörande betydelse för vårt agerande.
              Jag skulle kunna gå djupare in på detta, men det primära är ändå
              att Folkpartiet vill göra demokrati till det övergripande målet
              för utvecklingssamarbetet. Det är det som jag tycker är ologiskt.
            </seg>
            <seg n="69e7013f">
              Vad vi nu har gjort i betänkandet är att vi har bibehållit fattigdomsmålet,
              men det är mer individinriktat. Sedan har vi markerat demokratin
              genom att sätta den som första huvuddrag under rubriken Grundläggande
              värden . Det är en tydlig markering av hur angelägen vi i utskottet
              anser demokratin vara.
            </seg>
            <seg n="2f33ea51">
              Efter den kampanj som Folkpartiet har drivit för demokratimålet
              det kan ju vara så man får arbeta för att få igenom sina förslag
              hade jag nästan förväntat mig att man från Folkpartiet hade sagt:
              Okej, jättebra, nu har vi nått vårt mål. Demokrati är det kanske
              viktigaste huvuddraget eftersom det står först i uppräkningen
              under rubriken Grundläggande värden . Nu är vi nöjda.
            </seg>
            <seg n="b6b27c4d">
              Men icke så, Folkpartiet fortsätter att driva demokrati som ett
              mål i sig för utvecklingssamarbetet. Jag begriper inte det. Så
              länge det finns en, två eller tre miljarder det beror på hur man
              räknar fattiga människor kan det inte var rimligt att sätta demokratimålet
              som det överordnade målet i utvecklingssamarbetet. Det är fel
              tänkt.
            </seg>
          </u>
          <note type="speaker" n="40872a51">
            Anf. 95 LARS OHLY (v) replik:
          </note>
          <u who="lars_ohly_5b94d8" xml:id="i-57eab1b45e2d7696-3" n="42cb2697">
            <seg n="f81e508b">
              Fru talman! Sermin Özürküt kommer att närmare redogöra för argumenten
              för att införa ett jämställdhetsperspektiv i svensk utvecklingspolitik.
              Jag tänkte i stället bemöta Berndt Ekholms argumentation om varför
              man inte tydligare tar ställning för en ny svensk vapenexportpolitik.
            </seg>
            <seg n="6127f5c2">
              Det lät lite komiskt när Berndt Ekholm sade: Lyssna nu! Sedan
              gick han till angrepp mot mig för att jag inte hade lyft fram
              utskottets ställningstagande att föreslå ett tillkännagivande
              på det här området. Men det var just det jag gjorde. Läs protokollet
              i morgon, Berndt, så kommer du att se det!
            </seg>
            <seg n="a7777b42">
              Nåväl, vad är det då som vi är kritiska emot? Jo, när man talar
              om samstämmighet gör man det i ett sammanhang där agerandet i
              ett område måste stämma överens med agerandet i ett annat. Samtidigt
              skriver man att nationens eget intresse måste ha förtur.
            </seg>
            <seg n="3a7e296a">
              Det betyder att man inte har en samstämmighet som också omfattar
              krigsmaterielfrågan. Sedan säger man att en sammanhållen utvecklingspolitik
              ska handla om att gynna svenska intressen. Men vad är svenska
              intressen? Det är okej att Berndt Ekholm vurmar för svensk krigsmaterielexport,
              men bidrar den till vår säkerhet? Blir vår värld bättre eller
              säkrare av att Sverige exporterar vapen?
            </seg>
            <seg n="949324a1">
              Dessutom säger Berndt Ekholm att vissa länder ska ha någon sorts
              gräddfil, nämligen USA och kanske Storbritannien, därför att de
              är viktiga för svenska intressen av och behov av materielförsörjning.
              I klartext innebär det att vissa strategiska samarbetspartner,
              såsom USA och Storbritannien, placeras i en egen liten gräddfil
              och garanteras ett fritt flöde av vapen från Sverige även om de
              startar folkrättsvidriga krig. Vad är det för samstämmighet?
            </seg>
            <seg n="760acd2f">
              Det är en fullständigt oacceptabel politik. Krig och fattigdom
              när varandra. En sammanhållen politik för global utveckling kräver
              därför att vapenexport inte får godkännas till något land som
              är i eller riskerar att hamna i ett krig.
            </seg>
          </u>
          <note type="speaker" n="e7947dff">
            Anf. 96 BERNDT EKHOLM (s) replik:
          </note>
          <u who="berndt_ekholm_3f39c7" xml:id="i-fc72803185d1bbe9-7" n="fd81e625">
            <seg n="e213036c">
              Fru talman! Jag tycker att Lars Ohly är alldeles för kategorisk.
              Om han väljs till partiledare förväntar jag mig att han kommer
              att få ändra på den framställningskonsten. Verkligheten är mer
              komplex än vad Lars Ohly säger.
            </seg>
            <seg n="051231f8">
              Jag sade att i Vänsterpartiets och Miljöpartiets reservationer
              har ni över huvud taget inte noterat att vi föreslår dessa tillkännagivanden.
              Ni har valt att inte notera det, men ni gör det i den här debatten,
              och det är bra. Sedan kom jag in på det som kallas för krigsmaterielexport.
              Då bad jag Lars Ohly lyssna. Så jag var mycket logisk i min tankegång.
            </seg>
            <seg n="4da1bee2">
              Lars Ohly måste lära sig att skilja på i-länder och u-länder.
              I-länderna kan ha relevans för det betänkande som vi nu behandlar,
              men formellt sett gäller detta betänkande inte vår relation till
              i-länderna, utan det gäller i-ländernas relation till u-länderna.
              Men i första hand gäller det vår relation till utvecklingsländerna.
              Det är den politiken vi debatterar.
            </seg>
            <seg n="001166b4">
              Det finns inget förslag från regeringens sida och det kan man
              möjligen beklaga om man befinner sig i Lars Ohlys kläder om samstämmighet
              när det gäller Sveriges relationer till i-länderna. Men det är
              inte det vi diskuterar, utan det är relationerna till u-länderna.
            </seg>
            <seg n="13712478">
              Jag vill väldigt tydligt slå fast att när utskottet gjorde uttalandena
              om nationens eget intresse var det på förekommen anledning. Vi
              har speciella relationer till i-länderna; det är dumt att förtiga
              det. Det gäller till exempel USA och Storbritannien. Det är ju
              ett faktum.
            </seg>
            <seg n="07d06753">
              Kanske skiljer sig Vänsterpartiets och Socialdemokraternas politik
              markant på det här området. Det är klart att man måste sätta nationens
              eget intresse före om man är parlamentariker. Men det får ju inte
              den praktiska konsekvensen när vi pratar om utvecklingsländer
              som Lars Ohly försöker att göra sken av.
            </seg>
          </u>
          <note type="speaker" n="03731e81">
            Anf. 97 LARS OHLY (v) replik:
          </note>
          <u who="lars_ohly_5b94d8" xml:id="i-57eab1b45e2d7696-4" n="42cb2697">
            <seg n="357043dd">
              Fru talman! Om jag ska lära mig att skilja på u-länder och i-länder
              innebär det att u-länder får inte starta krig för då får de inte
              tillgång till svenska vapen. Men USA kan göra det. Hur stämmer
              det överens med samstämmigheten i den svenska utvecklingspolitiken
              om USA startar folkrättsvidriga krig mot länder i tredje världen
              och Sverige fortsätter att exportera vapen till denna aggressiva
              militärmakt?
            </seg>
            <seg n="63da1dbc">
              Dessutom har svensk praxis möjliggjort vapenexport till mängder
              av diktaturer. Förra året konstaterades att den svenska krigsmaterielexporten
              till diktaturer ökade för tredje året i rad. Under 2001 levererades
              krigsmateriel till Tunisien, Saudiarabien, Pakistan, Oman, Förenade
              Arabemiraten och Bahrain för att bara nämna några exempel. Vapenexport
              som urholkar demokratin måste stoppas.
            </seg>
            <seg n="1f174562">
              Sedan säger man att mänskliga rättigheter är ett centralt villkor
              för att tillstånd ska beviljas. Trots detta har Sverige mellan
              1998 och 2000 sålt krigsmateriel till tio länder där grova och
              omfattande kränkningar av mänskliga rättigheter förekommer. Vapenexport
              tillåts i dag till länder som inte har skrivit under centrala
              konventioner för mänskliga rättigheter, exempelvis till flera
              länder som ännu inte har ratificerat konventionen mot tortyr och
              annan grym, omänsklig och förnedrande behandling däribland Indien
              och Thailand.
            </seg>
            <seg n="9f8a1f30">
              Det finns alltså uppenbara risker för att vapenexport till utvecklingsländerna
              får negativa konsekvenser för landets möjligheter att bekämpa
              fattigdom. I de fall målkonflikter mellan vapenexport och utveckling
              uppstår måste fattigdomsbekämpningen väga tyngst.
            </seg>
            <seg n="518c3814">
              Men det är det perspektivet som ni nu går emot. Det är det perspektivet
              som ni sviker och som är hela grundbulten i den nya utvecklingspolitiken.
              Men just i fråga om krigsmaterielexporten ska det inte gälla därför
              att då ska den svenska nationens egna intressen har förtur.
            </seg>
            <seg n="ec35e1ce">
              Nej, Berndt Ekholm, det här är ingenting annat än skandalös behandling
              av ett nytt bra perspektiv för svensk utvecklingspolitik som innebär
              att svensk krigsmaterielexport i värsta fall kommer att ha helt
              andra mål än den utvecklingspolitik som vi i övrigt varit överens
              om, både i utskottet och förhoppningsvis här i kammaren.
            </seg>
          </u>
          <note type="speaker" n="eadfe70e">
            Anf. 98 BERNDT EKHOLM (s) replik:
          </note>
          <u who="berndt_ekholm_3f39c7" xml:id="i-fc72803185d1bbe9-8" n="fd81e625">
            <seg n="c3573854">
              Fru talman! Nej, Lars Ohly, det är en medveten feltolkning från
              din sida av vad som står i betänkandet. Du läser betänkandet på
              ett sätt som passar ditt eget intresse. Det är faktiskt så att
              vi klart och tydligt säger att det är fråga om att tillföra de
              här perspektiven i den svenska politiken riktad mot främst utvecklingsländerna.
              Vi gör ett tillkännagivande till regeringen om att man måste ta
              upp fattigdoms- och utvecklingsaspekter plus de övriga aspekter
              som kan rymmas inom mål, perspektiv och huvuddrag och titta närmare
              på dem. Vi gör också en markering när det gäller hållbar utveckling
              inom ramen för EU:s uppförandekod och huruvida det också skulle
              kunna ingå i detta med den svenska vapenexporten. Det här ska
              utredaren titta på och se om man kan integrera.
            </seg>
            <seg n="35d41de6">
              Dessutom, Lars Ohly, refererar du i en del av ditt anförande
              rent allmänt till problem med riktlinjerna för krigsmaterielexport.
              Oavsett vad man tycker om de problemen jag behöver egentligen
              inte ge mig in i den debatten kan vi ju konstatera att det nu
              har kommit en utredning. Den ska titta på demokratikriteriet.
              Den ska titta på mänskliga rättigheter. Den kommer naturligtvis
              också att väga in sådana perspektiv som Lars Ohly tar upp. Så
              får vi se vad utredaren kommer fram till.
            </seg>
            <seg n="4e656b69">
              Vad vi säger från vår sida är att vi vill vara seriösa. Vi vill
              vara allvarliga när det gäller fattigdoms- och utvecklingsaspekterna.
              När man nu ser över riktlinjerna vill vi att man verkligen lägger
              in det här och tar det på fullaste allvar.
            </seg>
            <seg n="78ea0b33">
              Det här är ett sätt att agitera som skapar en felaktig bild av
              det som står i betänkandet om nationens eget intresse. Det rör
              i allt väsentligt vår relation till i-länderna. Hur många utvecklingsländer
              kommer vi att behöva sälja krigsmateriel till för att säkra vårt
              eget nationella intresse? Jag bara ställer frågan.
            </seg>
          </u>
          <note type="speaker" n="66c578dc">
            Anf. 99 LOTTA N HEDSTRÖM (mp) replik:
          </note>
          <u who="lotta_hedstrom_01417a" xml:id="i-071ae2b74809ab37-3" n="29c77bc2">
            <seg n="673d56f0">
              Fru talman! Jag tackar dig, Berndt, som lite oförtjänt nu får
              stå här i skottgluggen. Vi vet alla hur mycket du känner för det
              här.
            </seg>
            <seg n="01470947">
              Jag ska börja med att säga att jag tycker att de tillkännagivanden
              som vi har gjort är väldigt bra, även de som gäller vapenexport.
              Nu gjorde Ohly och jag en liten uppdelning av arbetet, för du
              apostroferade oss bägge två. Det som gäller vapenexporten har
              han klarat av på ett sätt som jag står bakom. Vi förenas inte
              i det synsättet.
            </seg>
            <seg n="5b7ab86e">
              När det gäller handelspolitik och bindande regler tycker jag
              däremot fortfarande att det är lite märkligt att inte regeringen
              till exempel tar större hänsyn till det här mycket tunga inlägget
              från UNDP, Making global trade work for people. Det är en mycket
              omfattande genomgång av hur världshandelssystemet, inklusive TRIPS,
              GATS och dem som jag nämnde som du undrade över varför vi inte
              var eniga om, faktiskt inte hittills har gynnat utvecklingen av
              fattiga länder. Man tar också upp behovet av bindande regler för
              företag.
            </seg>
            <seg n="e9e93a54">
              Du säger att vi slår in öppna dörrar i våra reservationer. Nej,
              det gör vi inte. Frivilliga överenskommelser är en bra början.
              Men vi måste ha klart för oss, precis som den stora magnaten George
              Soros säger, att i dag på den globala arenan finns det ingen kraft,
              ekonomiskt och styrkemässigt, som på ett demokratiskt sätt kan
              möta de stora transnationella företagens behov och drift att etablera
              sig och, naturligtvis, skapa vinster världen över. Därför behöver
              vi bindande regler som säger att mänskliga rättigheter, de konventioner
              som FN har och internationella avtal om miljön, till exempel Johannesburgsöverenskommelsen,
              ska vara överordnade.
            </seg>
            <seg n="9ec76048">
              Vi har till exempel sett hur konflikten har stått i flera år
              mellan å ena sidan konventionen om biologisk mångfald och å andra
              sidan TRIPS-avtalet. Vi hävdar att det behövs bindande regler.
              Du får förtydliga dig om varför det inte skulle göra det.
            </seg>
          </u>
          <note type="speaker" n="3b129a29">
            Anf. 100 BERNDT EKHOLM (s) replik:
          </note>
          <u who="berndt_ekholm_3f39c7" xml:id="i-fc72803185d1bbe9-9" n="fd81e625">
            <seg n="66adcf24">
              Fru talman! Det där citatet var nog felaktigt, att jag sade något
              om att v:s och mp:s motioner var onödiga på något sätt. Det stämmer
              nog inte riktigt. Däremot sade jag detta generellt. Det syftar
              framför allt på en serie borgerliga motioner, som egentligen inte
              säger något nytt. Däremot är det nog så på de punkter som v och
              mp tar upp i sina reservationer att vi har olika synsätt. Vi har
              det inte på hela området, men på delar av det.
            </seg>
            <seg n="e701b26c">
              Sedan gäller det bindande regler. Jag tror i och för sig säkert
              att regeringen kan tycka att det vore något eftersträvansvärt
              att komma till bindande regler. Men vi vet att exempelvis USA
              och andra länder inom den tid vi nu kan överblicka inte kommer
              att ställa upp på det. Det är klart att det är dumt att spilla
              sitt krut och anlita en massa tjänstemän på UD och Näringsdepartementet
              för att finna former för hur man skulle kunna övertyga USA om
              bindande regler när man ändå kommer att köra huvudet i väggen.
              Det är bättre att använda tiden på ett mer konstruktiv sätt. Det
              är det vi landar i. Vi är inte där än att vi kan tala om bindande
              regler. Vi får börja någonstans med frivilligheten för att sedan
              komma vidare. Vi är egentligen inte emot färdvägen när det gäller
              företagens ansvar och uppträdande. Det är mer en fråga om hur
              man arbetar för att komma vidare.
            </seg>
            <seg n="95d1b480">
              När det gäller frågorna om GATS och MAI skiljer vi oss åt en
              del. Vi tror att både MAI och GATS representerar former som kan
              föra utvecklingen framåt för utvecklingsländerna. Vi tror inte
              att den bilaterala vägen är bra för u-länderna. Vi tror att de
              här kollektiva, gemensamma avtalen är nödvändiga för att svaga
              länder ska kunna hävda sig i en global värld där armbågarna tyvärr
              fortfarande gäller i allt väsentligt.
            </seg>
          </u>
          <note type="speaker" n="f08a87d0">
            Anf. 101 LOTTA N HEDSTRÖM (mp) replik:
          </note>
          <u who="lotta_hedstrom_01417a" xml:id="i-071ae2b74809ab37-4" n="29c77bc2">
            <seg n="ebeca923">
              Fru talman! Jag tackar för svaret. Då har vi ett klart belägg
              för att anpassning är den strategi som Socialdemokraterna står
              för i förhållningssättet till de stora, globala ekonomiska aktörerna.
              Det är inte visionärt, som resten av det här betänkandet och propositionen
              är och som, före den, utredningen Globkom var. Här kryper man.
              Här lägger man sig platt för de stora aktörerna. Man intar någon
              sorts pragmatiskt, realistiskt förhållningssätt och vill återkomma.
              Det är tråkigt.
            </seg>
            <seg n="50b77d8e">
              Vad gäller bilateraliteten, att skriva ömsesidiga tvåpartsavtal
              i stället för att ha en världshandelsordning, kan jag bara upprepa
              till dig vad jag sade till Göran Lennmarker. Jag tror att det
              är bra med en god och reglerad världshandel. Problemet med WTO
              under de åtta år då förhandlingarna rullat har ju varit att det
              här har skett på ett sådant sätt att det hittills inte i sitt
              resultat har gynnat de fattiga. I sin form, hur man har arbetat,
              har de inte lämnat utrymme för de fattiga länderna att kunna hävda
              alla sina intressen på alla de områden som man vill plocka in.
              Därför är till exempel investeringsavtalet, som från början kallades
              för MAI, något som inte ryms just nu. Praktiken har visat att
              investeringarna inte har skett på de mottagande ländernas villkor.
              Det är det vi vill komma till rätta med. Vi menar att det behövs
              tydligare och stramare regler för det här, så vi står fast vid
              våra reservationer.
            </seg>
          </u>
          <note type="speaker" n="b5c3ac59">
            Anf. 102 BERNDT EKHOLM (s) replik:
          </note>
          <u who="berndt_ekholm_3f39c7" xml:id="i-fc72803185d1bbe9-10" n="fd81e625">
            <seg n="34c7d994">
              Fru talman! Nej, jag väntade mig inte annat än att ni skulle
              stå fast vid reservationerna. Det är ganska rimligt. Men att tala
              om att vi kryper för amerikaner och andra! Jag vet inte vem du
              talar om. Jag känner mig inte särskilt berörd själv i alla fall.
              Jag tillhör nog inte dem som kryper för amerikanerna.
            </seg>
            <seg n="fd8ae0d9">
              Det skulle också finnas en motsättning mellan ett visionärt drag
              i vårt betänkande och detta. Det är självklart så att det visionära
              måste samverka med en praktisk inställning till att nå resultat.
              Socialdemokraterna är väl just kända för att vi både är visionära,
              och talar om våra utopier, och samtidigt också ganska duktiga
              på att se till att genomföra saker och ting så att det händer
              något i verkligheten. Det är bra att vi får stöd av er på en del
              punkter.
            </seg>
            <seg n="c5c6b7eb">
              Jag kan inte allt om de här stora avtalen, GATS, MAI och så vidare.
              Men GATS satte jag mig in i lite mer. Formen, själva idén att
              vi ska ha gemensamma avtal, tror jag är helt riktig för utvecklingsländerna.
              Jag tyckte också att Lotta Nilsson Hedström medgav det i debatten
              med Göran Lennmarker om MAI, att det är någonting som även Miljöpartiet
              kan tänka sig längre fram.
            </seg>
            <seg n="87101644">
              Det gäller att Sverige verkar i de internationella sammanhangen
              för att stärka u-ländernas möjligheter att utnyttja de här instrumenten.
              Jag är ganska säker, som jag känner bland annat näringsminister
              Leif Pagrotsky, på att han, på de områden där han spelar en roll,
              gör allt han kan för att göra detta inom de ramar som EU ger och
              som det globala samspelet ger. Det är en form som är användbar,
              men vi måste se till att den i allt större utsträckning gynnar
              utvecklingsländerna. Det är ju tveklöst så att MAI-avtalet från
              början inte kom till för att gynna utvecklingsländerna utan för
              att stärka i-ländernas situation. Men den debatt som har följt
              bör rimligen kunna leda till att man utvecklar tanken på investeringsavtal
              i sådan riktning att de också gynnar utvecklingsländerna.
            </seg>
          </u>
          <note type="speaker" n="e06ef327">
            Anf. 103 Statsrådet CARIN JÄMTIN (s):
          </note>
          <u who="unknown" xml:id="i-04b227c84c2b4fb9-3" n="c0cddce6">
            <seg n="e86db1e8">
              Fru talman! Detta är vår värld. Av den är vi beroende. Mot den
              har vi ett ansvar.
            </seg>
            <seg n="e8b68e19">
              Så sade Olof Palme i sitt tal på SSU-kongressen 1964, strax efter
              det att proposition 100 hade antagits. Jag tror att hans ord är
              än mer giltiga i dag än de var då. Vi lever i en tid av ömsesidigt
              beroende, där betydelsen av geografiska avstånd minskar, i en
              verklighet där människor kommer allt närmare varandra.
            </seg>
            <seg n="a854641d">
              Det är en fantastisk utveckling, men klyftorna mellan dem som
              har och dem som inte har är enorma. Många har en vardag där orimliga
              livsvillkor, hunger och oro för sjukdom går hand i hand: ett liv
              vars förändring förlamas av brist på inflytande och avsaknad av
              möjlighet att göra sin röst hörd.
            </seg>
            <seg n="33d2678b">
              Fattigdom har många ansikten. Den uppvisar inte någon enhet och
              kan därför inte bekämpas med ett vapen.
            </seg>
            <seg n="6525fa89">
              Mot denna vår värld har vi ett ansvar, och det är därför som
              vi står här och debatterar i dag. Vi vet det, och det är som sagt
              bakgrunden till dagens debatt.
            </seg>
            <seg n="d44b2fe7">
              Fru talman! Jag är stolt över att Sverige som första land i världen
              presenterar en sammanhållen politik för global utveckling, över
              att vi nu tillsammans formulerar ett mål för samtliga politikområden:
              målet om en rättvis och hållbar global utveckling.
            </seg>
            <seg n="29299bb6">
              Jag är stolt över att propositionen tydligt tar ställning för
              vår tro på politikens möjligheter och kraft och tilltron till
              att vi kan styra utvecklingen så att den är i människans tjänst
              och inte något som enbart drabbar oss.
            </seg>
            <seg n="3d238a1e">
              Jag tänker inte ägna min tid i talarstolen åt att beskriva regeringens
              proposition. Ni kan den säkert åtminstone lika väl som jag. Utskottets
              betänkande, som så väl har beskrivits tidigare här i dag, visar
              på både engagemang och djup kunskap om frågorna. Några saker vill
              jag dock lyfta fram.
            </seg>
            <seg n="6f92ca8b">
              För att vi ska kunna nå målet om en rättvis och hållbar global
              utveckling måste alla delar av vår politik sträva åt samma håll.
              Det ställer stora krav på samverkan och samordning dels mellan
              mig och mina kamrater i regeringen, dels mellan utrikesutskottet
              och andra utskott i riksdagen liksom också på andra håll.
            </seg>
            <seg n="c57006fb">
              Genomförandet av detta mål kommer också att innebära målkonflikter.
              Vi vet att sådana finns: mellan behovet av mat för dagen och miljöhänsyn,
              mellan frihandel och skyddstullar, mellan europeiska jordbrukssubventioner
              och livsmedelssäkerhet och inte minst konflikter mellan långsiktigt
              och kortsiktigt.
            </seg>
            <seg n="822c5d27">
              Vad gäller många av de här konflikterna vet vi inte exakt hur
              de kommer att lösas. Vissa konflikter kommer att vara nya, andra
              känner vi till sedan länge. Många kommer att vara svårlösta, och
              ännu fler kommer att leda till kompromisser som kanske ingen av
              de inblandade kommer att vara nöjd med.
            </seg>
            <seg n="cee95a84">
              Men arbetet kommer att leda framåt, för resultatet av den nya
              politiken är medvetna och tydliga val. Jag är stolt över att den
              socialdemokratiska regeringen på detta sätt vågar lyfta fram de
              målkonflikter som finns. Det första steget mot konstruktiva lösningar
              är just att erkänna och analysera problemen.
            </seg>
            <seg n="b136b3f7">
              I detta arbete kommer regeringen att ha gott stöd i riksdagens
              tillkännagivande om koordineringsansvaret. Men jag vill stryka
              under att det inte räcker med regeringens och riksdagens engagemang.
              Fackföreningar, folkrörelser, näringslivet och kommuner och landsting
              alla goda krafter behövs om målet om en rättvis och hållbar utveckling
              ska förverkligas.
            </seg>
            <seg n="79275fd6">
              Men som flera tidigare har sagt: Inte ens det räcker. Tillsammans
              står EU:s medlemsländer för mer än hälften av världens utvecklingssamarbete.
            </seg>
            <seg n="3bf1a11e">
              Det finns brister i samstämmigheten såväl inom EU:s utvecklingssamarbete
              som mellan utvecklingssamarbetet och andra politikområden. Ofta
              kan man nog säga att det är direkt spretigt. Här har Sverige ett
              ansvar för att driva på EU mot en ökad samstämmighet och samordning.
            </seg>
            <seg n="1ea56be6">
              Jag vill lyfta fram några frågor lite speciellt.
            </seg>
            <seg n="731ced60">
              Den första är EU:s jordbrukspolitik, där dagens situation är
              absurd.
            </seg>
            <seg n="3ebf4833">
              Den andra är handelspolitiken. Här måste EU ta det ansvar som
              en ledande global aktör har.
            </seg>
            <seg n="37943b15">
              Den tredje är miljöpolitiken. Konsumtions- och produktionsmönster
              måste förändras och brytas, och därvidlag har vi i den rika delen
              av världen ett speciellt ansvar.
            </seg>
            <seg n="c7438188">
              Till sist vill jag lite speciellt understryka betydelsen av ett
              område, nämligen jämställdhetsområdet. Den systematiska diskrimineringen
              av kvinnor är en av huvudorsakerna till fattigdom. Samtidigt som
              kvinnor ofta har försörjningsansvaret för familjen är de underrepresenterade
              i politik och i samhällsbyggande. Kvinnor har fortfarande inte
              rätt att bestämma över sin egen kropp och därmed över sitt eget
              liv och sin egen hälsa. EU:s prioriteringar och val av insatser
              på utvecklingsområdet måste styras av kunskapen om de ojämlika
              maktförhållanden mellan kvinnor och män.
            </seg>
            <seg n="bd324d42">
              Sverige ska fortsätta att driva på EU i de här frågorna. Tillsammans
              med EU kan vi driva på andra länder i den rika världen, som i
              dag inte förmår se bortom egenintresset till förmån för en rättvis
              och hållbar global utveckling.
            </seg>
            <seg n="a6a69a2e">
              På samma sätt ska vi arbeta i de multilaterala sammanhangen.
              Också FN, WTO, IMF och Världsbanken lider av bristande samstämmighet.
              Sverige ska fortsätta att driva på för ökat inflytande för utvecklingsländerna
              och ökad insyn i de finansiella institutionerna. Regeringen ser
              fram emot att få riksdagen som samtalspartner även i de här frågorna.
            </seg>
            <seg n="5f596f5b">
              Fattigdomens krafter är så starka idag. Vi känner oss rätt hjälplösa.
              Det är känslan av hopplöshet som är så smärtsam; mer smärtsam
              än själva fattigdomen.
            </seg>
            <seg n="8152846e">
              Det här citatet kommer från en man i Uganda. Jag lånar hans ord
              för att tydliggöra fattigdomens moment 22. Fattigdom handlar om
              orimliga livsvillkor och om hunger, men det handlar också om brist
              på inflytande och om maktlöshet. De sakerna går hand i hand. Maktlöshet
              är i sig är en del av fattigdomen men också ett hinder mot varje
              försök att häva orättvisor.
            </seg>
            <seg n="58ab79be">
              Därför ska svensk politik präglas av ett fattigdoms- och ett
              rättighetsperspektiv. De två perspektiven går som sagt hand i
              hand, och vårt fokus flyttas genom de här perspektiven från stater
              till den enskilde individens rätt att styra sitt eget liv.
            </seg>
            <seg n="28fbeb9b">
              Detta delvis nya synsätt handlar om att svensk utvecklingspolitik
              ska se till individen som subjekt och bärare av rättigheter, vilket
              i sin tur sätter människans möjlighet att själv skapa sin utveckling
              i centrum.
            </seg>
            <seg n="2f91ddb7">
              I och med propositionen tar vi tydligt avstånd från synen på
              fattiga människor som objekt och mottagare av åtgärder, eller
              som det ibland har varit i de värsta fallen som mottagare av vår
              välvilja och vår välgörenhet.
            </seg>
            <seg n="7c91cb1b">
              Regeringens syn på solidaritet och respekt för våra medmänniskor
              gör detta självklart. En bra utvecklingspolitik vilar på solidaritetens
              grund. Det är ett erkännande av vårt ömsesidiga beroende och vårt
              gemensamma ansvar. Det handlar om att orka se sig själv i andra
              och att erkänna deras rättmätiga krav på att få skapa sin egen
              framtid.
            </seg>
            <seg n="a49e358d">
              I regeringens proposition föreslås därför också ett nytt mål
              för svenskt utvecklingssamarbete: att bidra till att skapa förutsättningar
              för fattiga människor att förbättra sina levnadsvillkor.
            </seg>
            <seg n="a30d25d9">
              Men som sagts tidigare i dag: Propositionen handlar inte i första
              hand om utvecklingssamarbete. Det är bara ett av medlen för att
              nå de övergripande målen. Orsaken är att vi vet att i arbetet
              för en hållbar och rättvis global utveckling är utvecklingssamarbetet
              inte lösningen. Det är en viktig del men inte lösningen. Vi ska
              inte undervärdera biståndets roll som stöd och katalysator i den
              utveckling som människorna och länderna själva driver, men vi
              ska inte heller glömma att det krävs mycket mer för att vi ska
              kunna bidra till en rättvisare värld.
            </seg>
            <seg n="3faf4072">
              Fru talman! Världen har uppmärksammat Sveriges politik för global
              utveckling. Vi har fått mycket uppmärksamhet för den. Vi har nu
              ett gemensamt ansvar för att den ska bli verklighet. Som sagt:
              jag och mina kamrater i regeringen och ni och era ledamotskompisar
              här i riksdagen, men också många fler. Att genomföra målsättningen
              i propositionen kommer att ta lång tid. Det kommer att vara svårt,
              men det kommer att vara lärorikt, spännande och roligt.
            </seg>
            <seg n="e779b64d">
              Som avslutning vill jag tacka för engagemanget från utskottets
              sida. Jag riktar ett speciellt tack till Berndt, som jag vet har
              lagt ned mycket tid, men jag vill också tacka alla er övriga i
              utrikesutskottet. Det har varit ett bra samtal och en bra debatt
              så här långt, och jag ser fram emot genomförandet av propositionen.
            </seg>
            <seg n="09b2effe">
              Nu ser jag fram emot diskussion och flera frågor.
            </seg>
          </u>
          <note type="speaker" n="560c3825">
            Anf. 104 GÖRAN LENNMARKER (m) replik:
          </note>
          <u who="goran_lennmarker_c3704a" xml:id="i-2f76959be3161d4a-5" n="8522928c">
            <seg n="88fbb20c">
              Fru talman! Först, biståndsministern, är det ju mycket vi är
              överens om. Den här propositionen och det här betänkandet representerar
              ett nytt steg. Nu tänkte jag dock fokusera på saker som vi inte
              är överens om. Det brukar ju vara det som vi använder riksdagsdebatten
              för, det vill säga att fokusera debatten.
            </seg>
            <seg n="72820678">
              Det är två frågor där jag tycker att det är angeläget för regeringen
              att i det ena fallet byta politik och i det andra fallet skärpa
              politiken.
            </seg>
            <seg n="c5ea49a4">
              Det ena gäller skuldavskrivningar. Jag menar att det vore rimligt
              att den här regeringen hade samma synsätt som den tidigare borgerliga
              regeringen, nämligen att skriva av skulder som i grunden inte
              är kommersiellt motiverade skulder, det vill säga sådant som handlar
              om investering i projekt som ska ge avkastning. Det växer ju nu
              fram en bred enighet, om jag har uppfattat det rätt, inom riksdagen
              för att ta just det steget. Det återknyter som sagt till en politik
              som vi har haft tidigare från svensk sida.
            </seg>
            <seg n="c109beb8">
              Det andra är det som statsrådet inledde med i citatet från 1964.
              Vi kan tänka tillbaka på dem som då var inte i denna kammare,
              för den fanns inte på den tiden i riksdagens kammare. De hade,
              tror jag, ett mycket optimistiskt perspektiv. Jag tror att det
              var mycket format av erfarenheterna från Marshallplanen och idéerna
              om att man med ett generöst och brett stöd skulle få till stånd
              en snabb utveckling. Och det har ju skett i stor utsträckning.
              Jag tycker att det är väldigt viktigt att hålla det optimistiska
              perspektivet att det är möjligt att på kort tid gå från fattigdom
              till välstånd.
            </seg>
            <seg n="a7f0aa84">
              Men här kommer jag då till frågan vi har ju samtidigt erfarenhet
              från vår egen historia i utvecklingssamarbetet som säger att det
              inte alltid går så. Det finns också negativa erfarenheter, det
              vill säga länder som blir fattigare. Där borde vi mycket tydligare
              gå in på de erfarenheter vi bär med oss och se vad det är som
              har gått snett. Jag menar att där har både Globkom, som jag själv
              satt med i, och propositionen sin svaga punkt.
            </seg>
          </u>
          <note type="speaker" n="d9401cc9">
            Anf. 105 Statsrådet CARIN JÄMTIN (s) replik:
          </note>
          <u who="unknown" xml:id="i-04b227c84c2b4fb9-4" n="c0cddce6">
            <seg n="78206c6d">
              Fru talman! Göran Lennmarker och jag har delvis olika syn på
              skuldavskrivningsproblematiken. Jag delar Berndt Ekholms och mitt
              partis syn: Lån är någonting som är en del av ett lands verklighet.
              Det är inte lånen som sådana som är problemet, utan vi måste uppnå
              en balanserad politik där vi jobbar med skuldavskrivningar till
              en viss gräns till det som kallas hållbara skulder, ett begrepp
              som man kan diskutera på många håll vad det egentligen innebär.
              Jag tror inte heller att vi, med de begränsade resurser som vi
              trots allt har, ska prioritera skuldavskrivningar på det sättet.
              Resurserna behövs på andra områden än enbart direkta skuldavskrivningar.
              Vi ska jobba med utbildningar, förvaltningsstöd och olika typer
              av stärkande av marknadsekonomiska mekanismer i alla våra samarbetsländer
              som en del av en sammansatt politik för att stötta ekonomisk utveckling.
            </seg>
            <seg n="12fba574">
              Den andra frågan som Göran Lennmarker tar upp handlar om erfarenheterna
              från 40 års biståndspolitik. Väldigt intressant skulle det vara
              att titta på erfarenheterna av 40 års biståndspolitik, det håller
              jag helt med om, men jag vill stryka under att det här inte är
              en biståndsproposition. Det är en sak som vi har lärt oss under
              de här åren. Vi, ni och jag tror samtliga partier i Sveriges riksdag
              har en tydlig syn på att det behövs flera medel i utvecklingspolitiken
              för att jobba med fattigdomsbekämpning. Bistånd är ett av medlen
              i en global utvecklingspolitik. Det har hänt både positiva och
              negativa saker i länder där svensk biståndspolitik och svenska
              biståndsmedel har funnits, och det skulle vara intressant att
              titta på erfarenheterna av det.
            </seg>
          </u>
          <note type="speaker" n="bcaff26f">
            Anf. 106 GÖRAN LENNMARKER (m) replik:
          </note>
          <u who="goran_lennmarker_c3704a" xml:id="i-2f76959be3161d4a-6" n="8522928c">
            <seg n="6c22dc1f">
              Fru talman! Det är ju bra att vi är överens på den punkten. Jag
              delar just den uppfattningen att det finns mycket att hämta hem.
              Vi bär med oss erfarenheter, positiva och negativa. Det vore bra
              om ett sådant arbete kom till stånd. Vi ska ju ändå gå tillbaka
              i vår egen historia och se på de erfarenheter vi bär med oss för
              att av dem dra slutsatser, inte för att stirra sig blind på det
              förgångna det ska man inte göra utan för att se framåt. Men man
              ska dra lärdomar av det förgångna.
            </seg>
            <seg n="27e1d908">
              Det är också därför vi menar att skuldavskrivningen är viktig
              inte bara i sig. Den är viktig i sig därför att det handlar om
              lån som aldrig skulle ha givits som lån utan de facto givits som
              bistånd. Utfattiga länder ska inte ha lån på det sättet, om man
              inte ger lån till specifika projekt som ska ge avkastning.
            </seg>
            <seg n="fe09a84c">
              Det handlar också om att kunna få en nystart och att kunna skriva
              bort det förgångna. Det har begåtts mycket fel och misstag. Man
              kan trampa runt i det förgångna för att lära sig för framtiden
              det kan vara viktigt men man ska inte fastna i det. Ska man få
              en nystart i Afrika så tror jag man behöver just att kunna starta
              med att få bort det gamla.
            </seg>
            <seg n="3ab9c07c">
              Slutligen vill jag säga något om samordningen inom EU. Det var
              en central del i konventet, också i det förslag till konstitutionellt
              fördrag som tyvärr nu i helgen inte blev av. Det är ett exempel
              på saker som vi missar om vi inte kommer överens om ett konstitutionellt
              fördrag. Det är precis det som det handlar om. EU måste ha samma
              politik tvärs över hela linjen. Vi kan ju inte ha en jordbrukspolitik
              som direkt går emot u-ländernas intressen när vi på andra håll
              säger oss vilja främja dem. Vi blir inte trovärdiga i EU:s utrikespolitik
              på det sättet. Det är inte så mycket riktat mot ministern, utan
              jag vill framhålla vikten av att vi faktiskt får ett nytt konstitutionellt
              fördrag så att vi också på EU-nivå kan ta upp de här aspekterna.
            </seg>
          </u>
          <note type="speaker" n="ab1025d5">
            Anf. 107 Statsrådet CARIN JÄMTIN (s) replik:
          </note>
          <u who="unknown" xml:id="i-04b227c84c2b4fb9-5" n="c0cddce6">
            <seg n="a7af06be">
              Fru talman! Jag delar inte riktigt Göran Lennmarkers syn på att
              skuldavskrivningen är den viktigaste lösningen, som det ibland
              låter som när Moderaterna diskuterar skuldavskrivningar. Jag tror
              att man måste hitta en nivå med ett slags hållbar skuldhantering
              kombinerad med rättvisa och rättmätiga handelsförhållanden, biståndsinsatser
              och så vidare, det vill säga olika typer av insatser i en övergripande
              global utvecklingspolitik. Där har vi helt enkelt olika åsikter.
            </seg>
            <seg n="e98c40ca">
              Jag skulle också vilja kommentera det du sade sist om EU. Det
              är oerhört viktigt att vi jobbar med samstämmig politik på EU-nivå.
              Jag är också en varm vän av EU och EU-samarbetet. Det här är en
              fråga som vi har drivit på många sätt. Alla mina kamrater i regeringen
              jobbar med de här frågorna. Det som är tråkigt när man kommer
              ut på EU-området är det motstånd som man möter från andra regeringar.
              Det skulle vara en viktig insats från Göran Lennmarker om du diskuterar
              den här frågan i din partigrupp och med dina partikamrater på
              EU-nivå för att öka samstämmigheten på EU-nivå.
            </seg>
          </u>
          <note type="speaker" n="676d607f">
            Anf. 108 BIRGITTA OHLSSON (fp) replik:
          </note>
          <u who="birgitta_ohlsson_bccf9f" xml:id="i-2ebf16f803e88a67-2" n="85f0c354">
            <seg n="1ae15492">
              Fru talman och biståndsministern! Av diskussionen som jag och
              Berndt Ekholm hade tidigare framgår det ju att Folkpartiet och
              Socialdemokraterna har lite olika syn på vilket som ska vara huvudmålet.
              Men jag är ändå lite nyfiken på att höra hur du vill jobba med
              just demokratibiståndet.
            </seg>
            <seg n="406701fc">
              Nu är det ju ett faktum att många av de största biståndstagarländerna
              är föga demokratiska. Många är rentav enpartistater, kommunistiska
              sådana, där människor inte har speciellt många mänskliga fri-
              och rättigheter alls. Jag undrar vad du har för visioner, just
              vad gäller det bilaterala biståndet, för att skärpa dialogen med
              dessa diktaturstater.
            </seg>
            <seg n="7a6f857a">
              Jag undrar också hur du ser på det bistånd som går till frivilligorganisationerna,
              där bistånd också kan hamna i fickorna på personer som inte är
              speciellt demokratiska. Jag läste en intervju med dig i Dagens
              Nyheter när du var nytillträdd för ett tag sedan där du nämnde
              Kuba specifikt. Där har vi ju ett fall där Svensk-Kubanska Föreningen
              får svenska skattebetalares pengar via Forum Syd. Svensk-Kubanska
              Föreningen är ju en organisation som stöder Fidel Castros diktatur,
              där man kan få 40 års fängelse om man utmanar regimen. Vad tycker
              du där? Din företrädare, Jan O Karlsson, nämnde ju flera gånger
              att han kunde tänka sig att stoppa den här formen av bistånd.
              Är du också beredd att göra det?
            </seg>
          </u>
          <note type="speaker" n="e4aeda97">
            Anf. 109 Statsrådet CARIN JÄMTIN (s) replik:
          </note>
          <u who="unknown" xml:id="i-04b227c84c2b4fb9-6" n="c0cddce6">
            <seg n="cedc3844">
              Fru talman! I propositionen föreslås ett fattigdoms- och ett
              rättighetsperspektiv. Helt centralt i rättighetsperspektivet är
              de mänskliga rättigheterna och demokrati. Demokrati och mänskliga
              rättigheter går hand i hand med varandra som delar av rättighetsperspektivet.
            </seg>
            <seg n="28b417ee">
              Mycket har hänt på just biståndsområdet, om vi nu pratar om biståndet
              som en del av utvecklingspolitiken, och det har blivit tydligare
              i landstrategiarbetet att länderna ska vara aktiva i en demokratiseringsprocess.
              Många av de länder som vi jobbar med i utvecklingssamarbete är,
              precis som Birgitta Ohlsson säger, inte demokratier, utan biståndet
              ska bidra till en demokratiseringsprocess. I landstrategierna
              står också att vi ska utvärdera dem med jämna mellanrum, och om
              processerna vänder i negativ riktning ska vi överväga att avsluta,
              minska eller förändra biståndet beroende på nivåer i samarbetet.
              I något fall har det också skett.
            </seg>
            <seg n="6599fc72">
              Regeringen har valt att just nu fortsätta att hålla inne budgetstöd
              till Vietnam. Det beror på att de saknar transparens genomskinlighet
              i sin budget, och därmed kan vi inte följa upp vad pengarna används
              till. Då kan vi inte heller återrapportera det till svenska skattebetalare.
            </seg>
            <seg n="6f6dae9c">
              Sedan gällde det hur man generellt ska arbeta med demokratibistånd.
              Demokratibistånd är en sak, och att med bistånd stödja demokratisk
              utveckling är kanske en annan. Man brukar prata om demokratibistånd
              när det handlar om stöd till att bygga upp förvaltningar, organisationer,
              politiska partier och liknande. Att på det sättet stödja kompetens-
              och kunskapsuppbyggande och bygga en demokratisk kultur i ett
              land är en helt central del i svenskt bistånd. Utan en demokratisk
              kultur blir inte demokratin långsiktigt hållbar. Det är alltså
              mycket viktigt.
            </seg>
            <seg n="618b645c">
              Det andra gäller att just stärka landsstrategiprocesser och ha
              tydligare målsättningar kring det i biståndsarbetet.
            </seg>
          </u>
          <note type="speaker" n="43b21c79">
            Anf. 110 BIRGITTA OHLSSON (fp) replik:
          </note>
          <u who="birgitta_ohlsson_bccf9f" xml:id="i-2ebf16f803e88a67-3" n="85f0c354">
            <seg n="d6e25be2">
              Fru talman! Jag vill återkomma till den andra frågan jag ställde,
              nämligen hur statsrådet ser på det bidrag som exempelvis Svensk-Kubanska
              Föreningen får. Det är svenska skattepengar som går via Forum
              Syd. Jag vet att Sida fört en dialog med Forum Syd om detta, och
              Carin Jämtins företrädare Jan O Karlsson har, som jag nämnde,
              också tagit upp frågan. Jag skulle vilja ha en kommentar till
              det.
            </seg>
            <seg n="c7e0665d">
              Nu kommer väl statsrådet inte att vara med i den budgetdebatt
              som vi har under eftermiddagen, men senast i morse fick jag indikationer
              från biståndsvärlden om att många större organ som jobbar med
              biståndsfrågor förbereder sig på att regeringen inte heller 2006
              kommer att uppnå enprocentsmålet, som aviserats. Jag skulle vilja
              ha en kommentar till det. Om Socialdemokraterna lyckades uppnå
              enprocentsmålet vore det i så fall en historisk händelse med tanke
              på att de aldrig tidigare gjort det. Hur ser prognoserna ut? Kan
              vi få en kommentar?
            </seg>
          </u>
          <note type="speaker" n="79c6835d">
            Anf. 111 Statsrådet CARIN JÄMTIN (s) replik:
          </note>
          <u who="unknown" xml:id="i-04b227c84c2b4fb9-7" n="c0cddce6">
            <seg n="a29c2829">
              Fru talman! Svenska enskilda organisationer jobbar genom Forum
              Syd eller på annat sätt med så kallat 8020-bistånd. De har stor
              frihet att jobba inom de områden som de är ansvariga för, och
              det tycker jag är oerhört viktigt. Däremot ska de jobba på ett
              demokratiskt sätt. Man får absolut inte vara rasistisk, främlingsfientlig
              eller något sådant. Enskilda organisationer ska i sitt biståndsarbete
              alltså verka för alla grundläggande värderingar kring mänskliga
              rättigheter och demokrati. Det betyder att det här är en fråga
              som vi helt enkelt får titta på tillsammans med Forum Syd och
              alla andra ramorganisationer för att se hur den hanteras.
            </seg>
            <seg n="1ed0aee9">
              Enprocentsmålet ligger fast i 121-punktsprogrammet med samarbetspartierna.
              Det ligger också fast enligt beslut på vår senaste partikongress.
              Det finns heller inga andra indikationer. Vårt förslag för nästa
              år är att vi går upp till 0,86 % i budgeten.
            </seg>
          </u>
          <note type="speaker" n="d522d109">
            Anf. 112 AGNE HANSSON (c) replik:
          </note>
          <u who="agne_hansson_a8688b" xml:id="i-dfcd30da28705340-4" n="8d245623">
            <seg n="43680a74">
              Fru talman! Först vill jag ta upp samordningsfunktionen och hanteringen
              av målkonflikterna. Biståndsministern sade att socialdemokraterna
              är stolta över att man lyfter fram konflikter, och det må väl
              vara. Det är viktigt att göra det för annars kommer man inte åt
              dem. Trots det fanns på den punkten inget förslag i propositionen.
              Carin Jämtin var för all del inte biståndsminister då. Ett av
              konfliktmålen är hållbar utveckling och miljö. Kan jag vara lugn
              för att man lyfter upp målkonflikterna och verkligen ser till
              att få en samordningsfunktion?
            </seg>
            <seg n="06c6c17a">
              Det andra jag vill ta upp gäller de två perspektiven. Det är
              inte svårt att som centerpartist ställa upp på fattigdomsperspektivet
              och rättighetsperspektivet med individen i centrum. I början av
              70-talet hade vi just devisen individen i centrum, vilket är oerhört
              viktigt och genomsyrar allt. Det är helt fantastiskt att vi nu
              fått Socialdemokraterna att acceptera detta med individen i centrum
              i motsats till kollektivismen. Kan jag även vara lugn för att
              vi verkligen fått ett genombrott för det tänkesättet?
            </seg>
            <seg n="b066a7be">
              Det tredje jag vill ta upp gäller jämställdheten. I de flesta
              samhällen arbetar kvinnor mer än män, de tjänar mindre, får mindre
              utbildning och stöter på fler hinder när det gäller att få tillgång
              till välstånd, lån, information och kunskap. Det är också svårare
              för kvinnor att driva företag i utvecklingsländerna. Jag har krävt
              att vi ska få en strategi från regeringen som omfattar metoder
              för hur man arbetar för att förhindra diskriminering av kvinnor.
              Är biståndsministern beredd att jobba för det?
            </seg>
          </u>
          <note type="speaker" n="6772476d">
            Anf. 113 Statsrådet CARIN JÄMTIN (s) replik:
          </note>
          <u who="unknown" xml:id="i-04b227c84c2b4fb9-8" n="c0cddce6">
            <seg n="80f49cb7">
              Fru talman! Jag ska börja med att tacka Agne Hansson för att
              ni i utskottet förstärker och stryker under vikten av koordineringsfunktionen.
              Det är otydligt skrivet i propositionen. Det har nog delvis gjorts
              med flit, eftersom regeringen vill diskutera hur man ska organisera
              det hela. Det är bra med det förtydligande och det tillkännagivande
              som utskottet gjort. Något slags samordningsfunktion kommer det
              att bli. Hur den ska se ut ber jag att få återkomma till.
            </seg>
            <seg n="a960b1ad">
              Agne Hansson tog speciellt upp hållbar utveckling. Det är ju
              ett av de åtta huvuddragen. För mig personligen, liksom för regeringen,
              är det ett viktigt perspektiv. Våra konsumtionsmönster, vår energiförbrukning
              och så vidare är helt centrala delar i en politik för rättvis
              och hållbar utveckling. Också den frågan återkommer vi till på
              olika sätt.
            </seg>
            <seg n="bfb7a39d">
              Beträffande individen i centrum har vi nog delvis lite olika
              syn på historien. Jag tycker att socialdemokratin alltid kämpat
              för individens frihet. Vi har kanske uttryckt det på olika sätt
              genom historien, men nu sägs det definitivt. Jag ser fram emot
              ett samarbete även på detta område.
            </seg>
            <seg n="183b3236">
              När det gäller jämställdheten är det, precis som Agne Hansson
              säger, kvinnor som är de fattigaste i världen. Men det är också
              kvinnor som på lokal nivå ofta driver den ekonomiska utvecklingen,
              och om man får säga så den reella ekonomiska utvecklingen, för
              familjen. Att det måste få genomslag i vår bistånds- och utvecklingspolitik
              är helt riktigt. Det har också länge varit en central del i svensk
              politik.
            </seg>
            <seg n="e4c1b23e">
              Det finns jämställdhetsprogram som antagits både på regeringsnivå
              och av Sida, och vi ska fortsätta att verka i enlighet med dem.
              Om detta sedan behöver förändras och genom tydligare strategier
              följas upp kan jag inte svara på i dag.
            </seg>
          </u>
          <note type="speaker" n="965531b4">
            Anf. 114 AGNE HANSSON (c) replik:
          </note>
          <u who="agne_hansson_a8688b" xml:id="i-dfcd30da28705340-5" n="8d245623">
            <seg n="937a56bf">
              Fru talman! Jag tror också att det behövs ett stöd, och jag kan
              från min sida, från riksdagens sida, utlova ett stöd för att lösa
              frågan om samordning och hantering av målkonflikter. De är naturligtvis
              inte enkla alla gånger.
            </seg>
            <seg n="6d3a34ee">
              När det gäller strategin mot diskriminering håller jag med om
              att det är en svår fråga. Därför är det också viktigt att ha strategier,
              och jag menar att det även är viktigt att få veta hur man löser
              det hela. Jag noterar att jag inte fått svar på det, och jag inser
              att det kanske inte är så enkelt att svara på. Jag vill emellertid
              gärna skicka med det.
            </seg>
            <seg n="1837700d">
              En tredje fråga, som tidigare inte berörts i debatten, gäller
              avbindning av biståndet. Från Centerpartiets sida avvisar vi en
              ensidig avbindning av svenskt bistånd. Vi menar att det är orimligt
              såsom världen nu ser ut. Avbindningen måste ske i samma takt här
              som i omvärlden. Jag har i utskottet fått gehör för många av de
              förslag jag lagt fram och det är positivt men så icke på den här
              punkten. Jag vill gärna höra hur biståndsministern ser på avbindningsproblematiken
              i biståndet.
            </seg>
          </u>
          <note type="speaker" n="c9c3b8c9">
            Anf. 115 Statsrådet CARIN JÄMTIN (s) replik:
          </note>
          <u who="unknown" xml:id="i-04b227c84c2b4fb9-9" n="c0cddce6">
            <seg n="d88fa49a">
              Fru talman! Jag ska börja med att säga att det beror på hur man
              kommer att bedöma propositionen som vi vet ifall vi når jämställdhetsmålen.
              Jag håller helt med om att de är viktiga. Däremot kan jag nu inte
              säga om det behövs förstärkningar på strategisidan.
            </seg>
            <seg n="d0f62228">
              Både propositionen och betänkandet skiljer på policy och genomförande
              av avbindning, vilket är oerhört viktigt. Vi ska fortsätta att
              driva på policyarbetet på OECD/DAC- och EU-nivå, och även på andra
              ställen, för att få en ökad del av avbundet bistånd. På så sätt
              kan vi helt enkelt få ett effektivare bistånd, ett effektivare
              användande av våra svenska skattemedel.
            </seg>
            <seg n="b5347bbe">
              Sverige har redan i dag en relativt hög nivå av avbundet bistånd,
              vilket jag tycker är helt riktigt. Det blir ett effektivare och
              bättre bistånd om den som är bäst skickad genomför insatsen. Därför
              ska vi vara stolta över att vi har det. Vi kan dock inte gå alltför
              långt före de andra länderna eftersom det skulle missgynna svenskt
              näringsliv, men lite grann i framkanten tycker jag nog att vi
              ska fortsätta att ligga.
            </seg>
          </u>
          <note type="speaker" n="f9332b39">
            Anf. 116 LOTTA N HEDSTRÖM (mp) replik:
          </note>
          <u who="lotta_hedstrom_01417a" xml:id="i-071ae2b74809ab37-5" n="29c77bc2">
            <seg n="e0e67899">
              Fru talman! Man kan inte låta bli att ta tillfället i akt att
              få debattera lite med vår nya minister. Jag vill också ge henne
              tillfället att lyfta fram en del av politik för global utveckling
              som ingen har talat om hittills, men som är mycket brännbar. Det
              är migrationen och dess ställning och betydelse. Frivillig migration
              är någonting som i stort sett är bra. Det brukar vara berikande
              både för individen, för det land som man kommer till och förhoppningsvis
              kanske också för det land som man återvänder till. Ofrivillig
              migration, flykt, är däremot ett svårt och infekterat ämne.
            </seg>
            <seg n="80937fc0">
              Både i propositionen och i betänkandet står det att vi ska arbeta
              för att ta fram ett globalt regelverk för att reglera migrationen.
              Jag undrar om Carin Jämtin har hunnit fundera lite över hur, var
              och vem och lite riktlinjer för hur Sverige ska arbeta och driva
              den frågan framöver.
            </seg>
          </u>
          <note type="speaker" n="6cb59d94">
            Anf. 117 Statsrådet CARIN JÄMTIN (s) replik:
          </note>
          <u who="unknown" xml:id="i-04b227c84c2b4fb9-10" n="c0cddce6">
            <seg n="15e50e50">
              Fru talman! Migration är en oerhört viktig fråga. Jag var i Moldavien
              för några veckor sedan. Det blir tydligt i ett land med kanske
              4,44,5 miljoner invånare och där 700 000 personer bor utanför
              landet och har migrerat någon annanstans hur viktig den här frågan
              är. Några av dem har migrerat legalt, men de flesta illegalt.
              Som nämndes här tidigare i debatten så är återskickade pengar
              från personer som på olika sätt har flyttat i många länder en
              mycket viktigare del av landets intäkter än biståndspengar och
              andra intäkter.
            </seg>
            <seg n="06d17ca4">
              Jag måste erkänna att jag inte har hunnit fundera så hemskt mycket
              på det här. Jag tror att Jan O Karlssons arbete i den globala
              kommissionen för migration och utveckling kommer att bli jätteviktigt
              i det här perspektivet. Den sattes i sjön i förra veckan och kommer
              att arbeta i ett och ett halvt år. Den ska titta just på kopplingen
              mellan migration och utveckling i migrantens perspektiv och i
              ett människorättsperspektiv men också i perspektivet för det land
              som man flyttar till. Jan O Karlsson och kommissionen ska alltså
              titta på frågan från båda håll. Jag kommer att följa det med intresse.
            </seg>
          </u>
          <note type="speaker" n="a0808d3d">
            Anf. 118 LOTTA N HEDSTRÖM (mp) replik:
          </note>
          <u who="lotta_hedstrom_01417a" xml:id="i-071ae2b74809ab37-6" n="29c77bc2">
            <seg n="166b0bcd">
              Fru talman! Jag accepterar det svaret, men jag vill också skicka
              med en förhoppning om att det sätt som Sverige kommer och håller
              på att agera på i det sammanhanget blir med starkare, tydligare
              och bättre förtecken än vad det som vi hittills har gjort inom
              EU:s ram har haft.
            </seg>
            <seg n="64fe0eb7">
              Nu när vi snart har fattat beslut om att genomföra betänkandet
              och därmed propositionen och de intentioner som finns där för
              en sammanhållen och global utveckling så undrar jag: Kommer regeringen
              att vara tydligare i EU med att öppna gränserna för flyktingmottagning
              där? Och kommer den svenska regeringen här hemma att var tydligare
              med att välkomna en god arbetskraftsinvandring med bibehållna
              sociala regler?
            </seg>
          </u>
          <note type="speaker" n="5efdfc62">
            Anf. 119 Statsrådet CARIN JÄMTIN (s) replik:
          </note>
          <u who="unknown" xml:id="i-04b227c84c2b4fb9-11" n="c0cddce6">
            <seg n="1cd347cd">
              Fru talman! På EU-nivån tror jag att Sverige är en av få röster
              i dag för en generös flyktingpolitik. Barbro Holmberg jobbar hårt,
              och möter ett hårt motstånd från många länder i övriga EU. Vi
              kommer att fortsätta att vara en sådan röst. Vi kommer också att
              verka för att ta in fler personer som flyr enligt flyktingkvoten
              och att också se över vad en flykting är. Detta kommer vi att
              arbeta med; det finns som en del av regeringens politik. Vi kommer
              att återkomma till frågan om migration och flyktingar på många
              ställen även på det här politikområdet.
            </seg>
          </u>
          <note type="speaker" n="6f01933f">
            Anf. 120 ROSITA RUNEGRUND (kd) replik:
          </note>
          <u who="rosita_runegrund_b27013" xml:id="i-73f14a1306240c65-0" n="72bd71e7">
            <seg n="b9003149">
              Fru talman! Jag hann inte med detta när jag höll mitt anförande,
              så jag tar tillfället i akt nu; jag vill lyfta fram frågan om
              hiv/aids. Om man ser det i fattigdomsperspektiv så är det en fullkomlig
              katastrof på så sätt att sjuka och döende människor inte kan utveckla
              ett land. Aids berövar de fattiga länderna människor i sina mest
              produktiva år. Alla i samhället drabbas. I den senaste rapporten
              från UNAIDS och WHO konstateras att förvånansvärt lite görs i
              Afrika söder om Sahara.
            </seg>
            <seg n="ab27be82">
              Nu sade biståndsministern att man kommer att intensifiera det
              riktade biståndet till kvinnor och att man ser det som en jämställdhetsfråga
              när det gäller genusperspektivet.
            </seg>
            <seg n="e3b3a707">
              Min fråga är: Vad kommer regeringen att göra ytterligare när
              det gäller just katastrofen som vi står inför med hiv/aids?
            </seg>
          </u>
          <note type="speaker" n="fd4ef0a9">
            Anf. 121 Statsrådet CARIN JÄMTIN (s) replik:
          </note>
          <u who="unknown" xml:id="i-04b227c84c2b4fb9-12" n="c0cddce6">
            <seg n="26d92961">
              Fru talman! Precis som Rosita Runegrund lyfter fram så är detta
              en katastrof i många länder, speciellt i södra Afrika. Men vi
              ska också komma ihåg att det ökar kraftigt öster om oss, på andra
              sidan Östersjön, och i en del asiatiska länder. Där måste vi också
              orka med att sätta in insatser.
            </seg>
            <seg n="218097ca">
              I budgetpropositionen för nästa år föreslår vi att vi ska göra
              satsningar på hiv/aids genom att satsa på UNAIDS och FN:s befolkningsorganisation
              men också på kvinnohälsa och på sexuell och reproduktiv hälsa.
              Det gör vi genom att jobba inför tioårsarbetet av uppföljningen
              av Kairokonferensen som hölls 1994. FN:s generalförsamling kommer
              till hösten att diskutera uppföljningen av just sexuell och reproduktiv
              hälsa och kvinnors rättigheter i det sammanhanget.
            </seg>
            <seg n="708f15e9">
              Vad gäller just hiv/aids är det både en fråga om att förebygga
              och att medicinera. Båda delarna måste gå hand i hand. Vi måste
              stoppa ökningen av hiv/aids, men vi måste också ta hand om dem
              som har blivit sjuka och undvika att folk helt enkelt lever för
              korta liv. Det går i dag att få människor att leva värdiga liv
              länge trots att de är hivsmittade om de får tillgång till medicinering,
              god vård och så vidare på olika sätt.
            </seg>
            <seg n="cc334fa3">
              Vi kommer att göra olika insatser, dels genom att stödja forskning
              på olika sätt, dels genom att arbeta med ländernas egna processer.
              Delvis ser man en liten förändring. Det var glädjande att den
              sydafrikanska regeringen för några veckor sedan fattade ett mer
              radikalt beslut om ekonomiskt stöd till folk som är smittade av
              hiv.
            </seg>
          </u>
          <note type="speaker" n="0fd16da9">
            Anf. 122 ROSITA RUNEGRUND (kd) replik:
          </note>
          <u who="rosita_runegrund_b27013" xml:id="i-73f14a1306240c65-1" n="72bd71e7">
            <seg n="9de74b82">
              Fru talman! Det låter ju hoppfullt. Men vi har diskuterat hiv/aids
              i utskottet, och både Ewa Björling och Kristdemokraterna har motioner
              om detta. Det finns en möjlighet. Möjligheten finns fortfarande
              att Sverige som ett enat land i en enig kamp helt enkelt ska förklara
              krig mot hiv/aids. Det finns möjligheter att bekämpa hiv/aids.
            </seg>
            <seg n="489b5f98">
              Regeringen säger att man kan göra det ena och det andra, och
              sprider ut det hela. Men jag talar just om detta att kunna gå
              in systematiskt och strategiskt i några länder och visa att möjligheten
              finns för länderna i sin fattigdomsbekämpning just när det gäller
              kvinnors kamp att få stöd från ett land som Sverige. Det skulle
              vara oerhört rikt för världen.
            </seg>
            <seg n="3ce2aac6">
              Min fråga till biståndsministern blir: Kan hon tänka sig att
              ställa upp på det? Jag hoppas att ministern är kvar också när
              Ewa Björling kommer att hålla sitt anförande.
            </seg>
          </u>
          <note type="speaker" n="5fc94baf">
            Anf. 123 Statsrådet CARIN JÄMTIN (s) replik:
          </note>
          <u who="unknown" xml:id="i-04b227c84c2b4fb9-13" n="c0cddce6">
            <seg n="81f4e12a">
              Fru talman! Den 22 september satte en hiv/aids-ambassadör, Lennart
              Hjelmåker, i gång sitt arbete. Ett av syftena med det är just
              att fokusera, att följa processer, att poängtera, att stryka under
              och att ge råd och dåd om man säger så när det gäller hur man
              kommer vidare generellt på en policynivå i hiv/aids-arbetet. Det
              är det ena som vi har gjort.
            </seg>
            <seg n="8710e86c">
              Det andra är att vi har valt att arbeta med att stärka Sveriges
              bidrag till UNAIDS eftersom vi tror att den multilaterala kanalen
              är nog så viktig som den bilaterala i sammanhanget.
            </seg>
            <seg n="43dc3916">
              Ett tredje område är att man i alla bilaterala sammanhang i dag
              arbetar med hiv/aids-arbete. Sidas avtal med samarbetsländerna
              tar upp hiv/aids i ett demokratiperspektiv, ett rättighetsperspektiv,
              ett rättighetsperspektiv, ett hälsoperspektiv och ett makt- och
              jämställdhetsperspektiv. Det är ju ofta en fråga om att kvinnor
              har en underordnad ställning i samhället.
            </seg>
            <seg n="c2395554">
              Ett annat område som jag från mitt tidigare liv på Palmecentret
              vet att Sida arbetar med är att alla enskilda organisationer numera
              är skyldiga att följa upp hur det 8020-samarbete som man har också
              verkar kring hiv/aids-arbetet. Ett projekt som kanske inte syftar
              till att arbeta med hiv/aids i länder som är hårt drabbade av
              det ska alltså också ta upp de frågorna i sitt arbete. Jag tror
              att det är viktigt att man ser det som en del av alla projekt
              i de länder som är hårt drabbade.
            </seg>
          </u>
          <note type="speaker" n="ae7d74e7">
            Anf. 124 EWA BJÖRLING (m):
          </note>
          <u who="ewa_bjorling_4387ea" xml:id="i-a61195caa23c6b46-0" n="50dff057">
            <seg n="bfa14e06">
              Fru talman! I dag debatterar vi global utveckling. En del i detta
              är att se utvecklingssamarbetet på ett nytt sätt. Detta är något
              som vi moderater har drivit under lång tid. Vi vill mer tänka
              i termerna hjälp och stöd för att kunna utveckla sig själv. Målet
              är att skapa ett samhälle av egen kraft. Det är ett synsätt där
              den enskilda människan är i centrum i det här fallet den fattiga
              människan.
            </seg>
            <seg n="b1f00270">
              I det övergripande målet angående global utveckling är vi överens.
              Däremot är vi det inte alla gånger när det gäller synsättet på
              hur vi utformar vårt utvecklingssamarbete.
            </seg>
            <seg n="e1cd8e36">
              Vi behöver mycket mer nytänkande när det gäller utformningen
              av biståndet. Vi behöver också ett gemensamt agerande med andra
              länder för att få en bättre effekt där ett plus ett inte bara
              blir två utan leder till högre grad av synergi.
            </seg>
            <seg n="2ce473ef">
              Vi anser att målet med det svenska biståndet ska vara en snabb
              fattigdomsutrotning genom en uthållig, snabb tillväxt. Berndt
              Ekholm och flera andra kommenterade att vi inte använder ordet
              hållbar, vi säger uthållig i stället. Jag tycker att det ordet
              räcker bra också.
            </seg>
            <seg n="85d40ff7">
              Biståndet ska vara resultatinriktat och bör främst inriktas på
              kunskapsöverföring och stöd till rättsstaten, demokratin, grundläggande
              utbildning och hälsovård. Vad som krävs är då en kortvarig, intensiv
              och bred igångsättning av egna utvecklingsansträngningar genom
              ett kraftfullt initialt bistånd som kan ge en god start och som
              sedan kan trappas ned inom en bestämd tid.
            </seg>
            <seg n="c7ae899a">
              I dag är Sida verksamt i över 100 länder, och man försöker göra
              allting överallt. En sådan diversifierad verksamhet är omöjlig
              att leda och kontrollera på ett tillfredsställande sätt i alla
              länder. Lika uppenbart är det omöjligt att upprätthålla lokalkännedom
              eller fackkunskaper på alla områden. Ännu svårare blir detta om
              vi ska följa före detta biståndsministerns motto att Sverige ska
              verka överallt där så behövs. Så stod det också i proposition.
            </seg>
            <seg n="b745e4a8">
              Vi anser att vi tvärtom bör fokusera på bestämda områden och
              arbeta med det som vi specifikt är mest kompetenta inom, och dessutom
              göra det i mycket större grad på plats och inte här i Sverige.
            </seg>
            <seg n="20ec0d2c">
              Kunskapsöverföring måste få en mycket större roll i biståndets
              utformning, som jag sade. Det är väldigt viktigt att skapa framgångsrika
              exempel som inspirerar övriga länder. Vi moderater anser att man
              framför allt ska inrikta sig på följande akuta huvudproblem:
            </seg>
            <seg n="c028d93f">
              Krigen och konflikterna som plågar stora delar av Afrika. Där
              vill vi fokusera vårt bistånd.
            </seg>
            <seg n="e1ca3f57">
              Hiv/aids och andra allvarliga och utbredda sjukdomar som mässling,
              tbc och malaria som förlamar de här utvecklingsansträngningarna.
            </seg>
            <seg n="262ff28a">
              Den stora skuldbördan, som många har diskuterat här i dag, som
              ligger som ett ok över många länders ekonomier. Det gäller att
              snabbt skapa incitament för en god standardökning i Afrika där
              vi ska främja en snabb utrotning av fattigdomen.
            </seg>
            <seg n="313092b5">
              Förutsättningen för att Afrika ska lyckas i sin utveckling är
              densamma som gäller i resten av världen. Det finns inga hemliga
              recept eller något slags egna afrikanska vägar. Vi vet att en
              bra dynamisk marknadsekonomi där företagsamhet och arbetsvilja
              står i centrum kan ge välstånd till en bred befolkning. Det bygger
              på en fri företagsamhet och en fri handel i kombination med utbildning
              för alla inom ramen för ett rättssamhälle grundat på demokrati
              och respekt för mänskliga rättigheter. Fundamentalt handlar det
              om att öppna möjligheterna för den enskilda individen att skapa
              välstånd för sig och de sina.
            </seg>
            <seg n="e828c7c1">
              Att framhäva de mänskliga rättigheternas universalitet måste
              vara hörnstenen i den svenska utrikespolitiken. Därmed ska det
              svenska biståndet inte utgå till statsmakter som grovt och systematiskt
              kränker mänskliga rättigheter och förtrycker sina medborgare.
              Sverige bör inom ramen för EU:s gemensamma utrikes- och säkerhetspolitik
              betona kravet på mänskliga rättigheter och demokrati. Europarådet
              med sin parlamentariska sammansättning borde kunna vara en bra
              förebild. Det nybildade African Union kan vara en naturlig utgångspunkt
              för detta.
            </seg>
            <seg n="1479b6b6">
              De länder som har lyckats bryta fattigdomen har några saker gemensamt,
              och det är inte alltid, som man kanske tror, stor tillgång till
              naturrikedomar. I stället är det en stegvis utveckling mot marknadsekonomi,
              äganderätt, rättsstat och demokrati som har gett resultat. Utvecklingen
              har kommit stegvis, och den ena faktorn har drivit på den andra.
              Framsteg har skett genom utvecklingen av ekonomin.
            </seg>
            <seg n="3e1907ce">
              Däremot har inget land som har valt den motsatta vägen lyckats.
              Socialism, kommunism, planekonomi, diktatur, förtryck och politiserande
              rättsväsende har ofelbart visat sig att leda till fördjupad fattigdom.
            </seg>
            <seg n="ad614a4f">
              Fru talman! Hälsovårdsinsatserna måste komma i fokus. Den utveckling
              som särskilt gäller hiv/aids måste brytas. Sjuka och döende människor
              kan inte utveckla ett land. En basal hälsovård måste komma alla
              till del.
            </seg>
            <seg n="a3ebdd92">
              När det gäller utvecklingen av effektiva läkemedel och vacciner
              mot tropiska sjukdomar som inte drabbar den rika världen i första
              hand bör en marknad garanteras. Vi måste också få ut information
              om hivprevention till alla. Endast en mindre del av biståndsflödet
              hade krävts för att bygga upp en grundläggande hälsovård som hade
              kunnat främja både social och ekonomisk utveckling. Men det är
              fortfarande ett stort problem att få fram effektiva och billiga
              mediciner mot tropiska sjukdomar.
            </seg>
            <seg n="843a0bfb">
              Som det ser ut i dag förekommer det flera framgångsrika försök
              med olika typer av antivirala medel mot hiv där många afrikaner
              ingår i försöksgrupperna eftersom det är som värst i Afrika. Men
              tyvärr är den bistra sanningen att när man väl har utvecklat medicinen
              är den alldeles för dyr för att kunna användas i Afrika.
            </seg>
            <seg n="7119deea">
              Därför måste man fortfarande sänka behandlingskostnaden för hälso-
              och sjukvård och kostnaden för medicin. Om tillgången till rådgivning
              och information ökar så blir även andra tjänster mer lättåtkomliga,
              bland annat möjligheten att behandla alla de infektioner som uppkommer
              i samband med immunosuppression orsakad av hiv.
            </seg>
            <seg n="3a4c8ede">
              Fru talman! Hiv/aids-epidemin har fått förödande konsekvenser
              i stora delar av världen, och ännu har inte epidemin kulminerat.
              Varje minut smittas tio människor med hiv, och nio av dessa tio
              lever i Afrika. Sammanlagt är det ungefär 15 000 nya hivinfekterade
              varje dag, året runt, världen över. Av uppskattningsvis mer än
              42 miljoner hivsmittade människor finns över två tredjedelar i
              Afrika söder om Sahara. En stor del är barn under 15 år. Medellivslängden
              i de värst drabbade länderna har redan sjunkit med nästan tio
              år.
            </seg>
            <seg n="c52a8d19">
              I millenniedeklarationen är ett av delmålen, delmål nr 6, fokuserat
              på hiv/aids. Det handlar om att stoppa spridningen av hiv/aids
              före år 2015. Jag skulle vilja säga att det är fundamentalt att
              nå framsteg i detta. Utan det når vi inte det övergripande målet
              om att halvera fattigdomen, åtminstone inte på rätt sätt. Man
              kan till och med vara så drastisk att man säger att om vi inte
              uppnår målet att stoppa spridningen av hiv halverar fattigdomen
              sig själv genom att människorna dör i aids, men det är helt fel
              sätt. FN:s organ har prognostiserat att 68 miljoner människor
              kommer att dö i aids i de värst drabbade länderna under de närmaste
              15 åren.
            </seg>
            <seg n="41d2e5ef">
              Vi vet i dag inte om det är möjligt att skydda människor mot
              hivinfektion med hjälp av vaccin, men det pågår hela tiden ett
              intensivt arbete för att utveckla nya vaccin för att kunna stoppa
              det i framtiden. Man har också kunnat se några goda exempel, exempelvis
              Uganda och delar av Thailand, där man med effektiva informationskampanjer
              och stort stöd när det gäller öppenhet att diskutera har sett
              att den negativa utvecklingen går att vända. Epidemin har åtminstone
              planat ut och spridningstakten minskat.
            </seg>
            <seg n="50d5dc98">
              Ett annat viktigt steg är att hiv nu har kommit fram i ljuset,
              och medvetenheten ökar bland världens ledare och politiker.
            </seg>
            <seg n="4a4e34df">
              Fru talman! Jag måste också säga att i diskussionen i utskottet
              om det här betänkandet har vi verkligen fokuserat på hiv. Vi har
              verkligen försökt att gå igenom alla motioner och ta till oss
              alla delar, men det räcker inte. Vi behöver ännu mer. Vi moderater
              tycker att vi ska delta ännu mer i det internationella arbetet
              med ännu fler aktiva insatser. Vi tycker att vi ska anta ett speciellt
              program där Sverige tillsammans med andra länder gör ytterligare
              större ansträngningar för att bekämpa hiv i Afrika.
            </seg>
            <seg n="7787989b">
              Problemet i dag är att stora resurser är utlovade angående bekämpningen
              av hiv, men få av dem har nått fram i verkligheten. Prevention,
              behandling och forskning rörande hiv måste gå hand i hand för
              att bli riktigt effektivt.
            </seg>
            <seg n="97664748">
              Därför vill vi att riksdagen antar ett specifikt program för
              hivbekämpning som vi sedan kan implementera vidare i andra givarländers
              biståndsverksamhet för att få en bred samsyn. Jag tror att det
              är oerhört viktigt att vi har en stor samsyn i detta så att inte
              varje land jobbar på sitt eget håll. Men det ska inte heller bara
              ske genom UNAIDS och andra organ, utan alla regeringar måste ha
              en bred samsyn och alla världens ledare och politiker måste diskutera
              detta. Det är oerhört viktigt för att vi ska nå större öppenhet
              och inse allvaret i frågan.
            </seg>
            <seg n="c5feb858">
              Jag vill också nämna något väldigt kort om skuldavskrivningar.
              Göran Lennmarker har debatterat dem mycket här i dag. Jag tänkte
              egentligen bara ta upp en viktig sak, och det är att skuldavskrivningarna
              måste ske på ett ansvarsfullt sätt och uppfylla fyra viktiga kriterier.
            </seg>
            <seg n="df13b79a">
              För det första ska de komma de fattiga människorna till del.
              Det ska satsas på skolor, så att alla flickor och pojkar får en
              utbildning, information och hälso- och sjukvård.
            </seg>
            <seg n="ffa1d12e">
              För det andra får inte skuldavskrivningar gynna korruption och
              vanstyre.
            </seg>
            <seg n="79533fba">
              För det tredje får de inte finansiera krig och konflikter.
            </seg>
            <seg n="d2d2ddf3">
              För det fjärde får de inte medföra ny upplåning på fel sätt,
              eftersom det vore orimligt om fattiga länder gick från en skuldbörda
              till en ny.
            </seg>
            <seg n="626df122">
              Slutligen vill jag yrka bifall till reservation 1 som gäller
              målen för det svenska utvecklingssamarbetet. Rosita Runegrund
              har redan yrkat bifall till reservation 33 under punkt 30 som
              gäller antagandet av ett hivprogram, så det behöver inte jag göra.
              Våra övriga reservationer står jag naturligtvis bakom, men jag
              tänkte inte yrka på dem här i kammaren.
            </seg>
          </u>
          <note type="speaker" n="200dc78c">
            Anf. 125 CECILIA WIGSTRÖM (fp):
          </note>
          <u who="cecilia_wigstrom_05ae66" xml:id="i-ea150a1d761fcd73-2" n="fb02f3f2">
            <seg n="eaf8a025">
              Fru talman! Jag tror att det har blivit tydligt i debatten under
              dagen att det för Folkpartiet är oerhört viktigt med demokratisering.
              Det är det demokratiska styrelseskicket som ger de bästa förutsättningarna
              för ekonomisk och social utveckling som kommer alla medborgare
              till del. Det har nobelpristagaren Amartya Sen visat i sin forskning.
            </seg>
            <seg n="f6705360">
              Jag vill ta upp en viktig del av demokratin. Demokratin kräver
              många olika institutioner, men jag vill just prata lite om fria
              medier.
            </seg>
            <seg n="0f3f8ffc">
              Oberoende journalister är en omistlig del av demokratin. De har
              tillgång till information och kan på så sätt granska politiker
              och andra makthavare i samhället. På så sätt kan oberoende medier,
              fria journalister, stävja korruption och svågerpolitik, och den
              information som de för ut till väljarna kan användas av alla medborgare
              så att de sedan kan byta sina makthavare. Medierna har alltså
              en väldigt viktig roll att spela i en demokrati.
            </seg>
            <seg n="11dbebdc">
              Tyvärr finns det många länder världen över som inte respekterar
              journalisternas yrkesroll. Vi har länder som Eritrea och Zimbabwe
              där man trakasserar journalister. När det inte funkar, när journalisterna
              fortsätter att skriva kritiska artiklar, fängslar man dem, sätter
              dem i fängelse år ut och år in. Det finns faktiskt även demokratiska
              länder det ska också nämnas där regeringar använder tidningarna
              för egna syften.
            </seg>
            <seg n="c9beea73">
              Det är väldigt viktigt att vi i Sverige driver på i internationella
              sammanhang till stöd för demokrati och den fria pressen. Från
              Folkpartiets sida vill vi särskilt understryka att det här bör
              vara en viktig del av svenskt demokratibistånd.
            </seg>
            <seg n="fa08ab06">
              Folkpartiets biståndsorganisation, SILC, genomför en del sådana
              projekt. Vi har skickat journalistdelegationer till Kuba för att
              de ska träffa journalister där, utbyta erfarenheter och berätta
              hur det är att jobba i ett demokratiskt land. Vi håller på att
              bygga upp en organisation för undersökande journalister i Indonesien.
              Det finns ett särskilt institut, Institutet för fortbildning av
              journalister, i Kalmar. Där ordnar de kurser för journalister
              från en mängd olika länder, allt från Vitryssland till Vietnam.
            </seg>
            <seg n="130d362e">
              Ett land som jag besökte nyss var Ryssland. Jag var där för att
              övervaka valen för OSSE:s räkning. Valen gick väldigt bra tekniskt
              sett, men avsaknaden av mediefriheten var ett problem. Medierna
              styrdes av presidenten och gynnade presidentens parti. På det
              sättet kunde inte de här valen anses vara rättvisa och fria.
            </seg>
            <seg n="c250fcdc">
              Ryssland är ett viktigt stort land i öster. Ryssland och de forna
              sovjetstaterna har en speciell historia av kommunism, men ändå
              har de liknande problem som de som många utvecklingsländer i Afrika
              och Asien har. De behöver en bättre marknadsekonomi, ekonomisk
              tillväxt och demokrati. Här har svenskt bistånd en roll att spela,
              och vi ser positivt på att man nu slår samman Central- och Östeuropasamarbetet
              med det internationella utvecklingssamarbetet. Dock är det viktigt
              att det i budgeten, som regeringen presenterar varje år för riksdagen,
              finns väl utmejslat och tydligt markerat vad som går till de olika
              områdena, så att vi i riksdagen fortfarande kan ta detta beslut.
            </seg>
            <seg n="58a193d7">
              Ett annat land som jag nyligen har besökt är Vitryssland, som
              tyvärr också går i fel riktning. Folkpartiet har en reservation
              när det gäller Vitrysslandsprogrammet och dess fortsatta spridning
              till andra länder. Vi har fått positiva skrivningar i utskottet,
              och det är positivt att utskottet i viss mån har gått oss till
              mötes, men vi tycker inte att det är tillräckligt starkt här.
            </seg>
            <seg n="2f63d51b">
              Vitrysslandsprogrammet startade 1998 och har varit en radikal
              föregångare för svenskt demokratibistånd. Föreningar i Sverige
              har fått hundraprocentigt bistånd för att utveckla kontakter med
              det civila samhället i Vitryssland, och det civila samhället är
              ytterligare ett viktigt fundament som behövs för att demokratin
              ska fungera. Då är det viktigt att den här stödformen finns och
              att stödet är hundraprocentigt.
            </seg>
            <seg n="1ac7b188">
              Vi vill se Vitrysslandsprogrammet förlängas efter januari nästa
              år, då det är tänkt att det ska avslutas, och vi vill gärna se
              mer fokusering på jämställdhet och demokratifrågor. Vi vill också
              att Vitrysslandsprogrammet ska vara en modell för ett mer omfattande
              folkrörelseinriktat demokratibistånd, ett bistånd folkrörelser
              emellan.
            </seg>
            <seg n="a381216c">
              I andra diktaturer, i andra totalitära stater, är det här är
              en väldigt viktig väg. Och vi har sett i Vitryssland att det har
              varit en framgångsrik väg att jobba med fria och oberoende föreningar
              och organisationer som inte är knutna till statsmakten.
            </seg>
            <seg n="6e44bdac">
              Ett land som är en totalitär stat som skulle behöva den här formen
              av demokratibestånd är Kuba. I våras inledde Castro en väldigt
              repressiv arresteringsvåg. 75 människorättskämpar och demokratiförespråkare
              dömdes i rättegångarna till fängelse i totalt över 1 456 år. 75
              personer ska alltså sitta i fängelse i 1 456 år.
            </seg>
            <seg n="dcef66fa">
              Vi är glada över att utskottet i princip uttalar sig positivt
              om att använda Vitrysslandsprogrammet som en föregångare när det
              gäller samarbete med Kuba och andra totalitära stater. Den förra
              biståndsministern, Jan O Karlsson, uttalade väldigt skarpt i samband
              med den här arresteringsvågen att samarbetet med Kuba måste förändras
              och att det nog vore dags att faktiskt stödja demokratirörelsen,
              precis som den socialdemokratiska regeringen tidigare stödde ANC.
              Vi väntar nu på att de här orden ska förverkligas och att en strategi
              för detta ska tas fram.
            </seg>
            <seg n="1532fd2a">
              Utskottet var nu i princip enigt om detta positiva. Därför är
              det lite märkligt att Vänsterpartiet har gjort ett särskilt yttrande,
              där man säger att erfarenheterna från Vitrysslandsprogrammet inte
              kan användas på Kuba därför att det är för stora skillnader mellan
              de här länderna. Kubas demokratisering, hävdar Vänsterpartiet,
              förhindras av USA:s blockad.
            </seg>
            <seg n="fcf40374">
              Självklart finns det olikheter mellan länderna, men likheterna
              är tydliga. Båda länderna styrs av en härskare som vill stoppa
              demokratiseringen. Kommunismen har de gemensam; det är en gemensam
              historia. Och det är viktigt båda länderna har ett civilt samhälle
              som behöver stöd utifrån för att kunna växa och verka för demokrati.
              Varför vill inte Vänsterpartiet att vi ska samarbeta med demokratirörelsen
              på Kuba, såsom vi har gjort i Vitryssland? Jag tycker att det
              är väldigt märkligt.
            </seg>
            <seg n="44f7ae52">
              Sist, fru talman, vill jag bara nämna att ett särskilt yttrande
              har fallit bort i betänkandet. Från Folkpartiets sida har vi i
              utskottet lagt fram ett yttrande som handlar om samarbetsländer
              och planeringsinstrument. Vi vill alltså se en prioritering när
              det gäller antalet länder som Sverige ska samarbeta med i fråga
              om biståndet. Globkomutredningen föreslog runt 20 stycken. Vi
              hade gärna sett att den linjen hade valts tydligt också av utskottet.
              För att nå framgång med biståndet när det gäller demokratisk utveckling
              och fattigdomsbekämpning måste vi koncentrera oss på färre länder
              för att öka vår kunskap och också vara långsiktiga. Jag vill att
              det ska noteras att vi har ett särskilt yttrande om detta.
            </seg>
          </u>
          <note type="speaker" n="03031a5c">
            Anf. 126 HOLGER GUSTAFSSON (kd):
          </note>
          <u who="holger_gustafsson_268a76" xml:id="i-d4dbb85fdc709016-0" n="856e8226" next="i-552be02112a8eb6b-0">
            <seg n="1d687d8c">
              Fru talman! Jag vill också passa på att hälsa biståndsministern
              välkommen till debatten här. Det är trevligt för oss som är lite
              längre ned på listan att ministern är kvar.
            </seg>
            <seg n="36b84404">
              Fru talman! Jag vill ställa en fråga som jag tycker är oerhört
              relevant. Jag vill utmana lite grann med den. Står vi verkligen
              inför en ny internationell utvecklingspolitik? Är den rika delen
              av världen nu verkligen beredd att med alla medel satsa på ekonomisk
              utveckling för den fattiga delen av världen? Är det så?
            </seg>
            <seg n="ab02bfae">
              Riksdagen ska nu fatta beslut genom att anta förslaget i betänkandet
              Sveriges politik för global utveckling . Betänkandet är en vision,
              en målsättning. Den verkligt stora frågan är om den svenska regeringen
              nu vill och förmår skapa ett genomförandekoncept, en modell för
              hur man ska genomföra målen ute på fälten där människor både hungrar
              och kränks av fattigdom varje dag. Förmår regeringen att skapa
              konceptet för genomförande? Är regeringen beredd att ta de politiska
              och ekonomiska konsekvenserna för Sveriges del? Vill och förmår
              regeringen sälja hem denna nya utvecklingsmodell bland den övriga
              rika delen av världen för att den ska bli genomförd?
            </seg>
            <seg n="de2d7898">
              Fru talman! Kristdemokraterna har haft stor möjlighet att påverka
              betänkandets målskrivningar, mål som vi därmed tycker är mycket
              bra. Det som nu bekymrar mig, för den fattiga världens skull,
              är om vi har en regering som har starkt fokus på målsättningar
              men som är mycket svag i genomförandeskedet. Är det möjligen så?
            </seg>
            <seg n="dc3f25ae">
              Det finns ett allvarligt problem med regeringens politik, och
              många andras politik också. Uppsatta mål är viktigare än det resultat
              man når. Vi är väldigt duktiga på att sätta upp mål och visioner
              som visar stora ambitioner eftersom de sällan avslöjar misslyckanden
              i ett informationssamhälle med mediebrus varje dag. Då är det
              mer intressant och visa ambitioner med mål. Men hur går det med
              uppföljningen?
            </seg>
            <seg n="536927fd">
              Låt mig ta några exempel. Är FN:s milleniemål ett rimligt mål?
              Vi har levt med halvering av arbetslösheten ett antal år nu. Den
              är inte halverad. Halvering av sjukskrivningar är ett nytt mål,
              en ny ambition, för att inte tala om nollvisionen för trafikskador.
              Det förändrar inte trafiken särskilt mycket. Allt detta finns
              medan människor väntar på reella resultat.
            </seg>
            <seg n="5ec1d2f9">
              Det är mycket lättare att anta nya mål än att ta ansvar för resultatet.
              Risken är stor att det blir samma politik som är klädd i nya ord
              i avvaktan på nya mål, kanske om ytterligare tio år.
            </seg>
            <seg n="bcd74cd6">
              Fru talman! Kristdemokraterna vill snarast se hur regeringen
              kommer att organisera för att verkligen genomföra en sammanhållen
              politik. Den organisation som vi vill se på plats är en organisation
              som är riggad för att skapa det svenska konceptet för en sammanhållen
              politik. Men det är inte nog med det. Den ska också påverka EU:s
              politik på samma område. Det räcker inte att vi själva gör det.
              Inte minst övriga utvecklingsaktörer utöver världen, andra rika
              länder, måste påverkas.
            </seg>
            <seg n="5160648b">
              Den verkliga utmaningen och nyheten är att all politik som riktas
              till mottagarlandet nu ska utformas så att högsta effektivitet
              i fattigdomsbekämpningen uppnås och att inga politiska åtgärder
              ska motverka en sådan utveckling. Just därför är det viktigt att
              inte bara Sverige klarar konceptet utan att alla aktörer för resultatet
              åt samma håll. Det gäller andra länder, institutioner som Världsbanken,
              IMF med flera. Också internationella företag måste arbeta enligt
              det här konceptet om det ska bli någonting.
            </seg>
            <seg n="b3ac7279">
              Fru talman! Det nya konceptet ska innebära att det successivt
              ska bli slut på att ge med ena handen och ta med den andra i relationen
              mellan givarlandet och mottagarlandet. Det som särskilt måste
              bevakas för att undvika en destruktiv marknad för mottagarländernas
              försörjning är handelspolitiken. Den ligger långt från biståndet.
              Jordbrukspolitiken, vapenexporten och miljöfrågorna måste involveras
              om det här konceptet ska fungera och bli något nytt som skapar
              något.
            </seg>
            <seg n="baf58a96">
              Fru talman! Om inte regeringen förmår skapa ett nytt genomförandekoncept
              förblir allt vid det vanliga. Det traditionella biståndet rullar
              på, och fattigdomsklyftan ökar ytterligare. Ännu har jag inte
              hört någon mer minister än biståndsministern ge uttryck för sitt
              engagemang för en sammanhållen internationell utvecklingspolitik.
              Det är dags nu för ett nytt koncept. Då ska alla medverka.
            </seg>
            <seg n="166107cc">
              Fru talman! Sida är svenska statens biståndsorganisation. Det
              är en omfattande organisation som ska lotsa ca 20 miljarder svenska
              kronor till internationell humanitär hjälp och utveckling enligt
              den nya modellen. Sidas roll måste mycket snabbt komma på plats.
              Vägen är i dag lång mellan anslag och den reella hjälpen på plats
              ute på marken. Sida arbetar med landstrategier för utvecklingsbistånd.
              Var ska kompetensen för landstrategierna ligga i framtiden? Då
              är det inte bara Sida som är aktör.
            </seg>
            <seg n="ecebe41c">
              Jag kan föreställa mig att regeringssammanträdenas luncher på
              lite europeiskt manér skulle kunna bli den bästa institutionen
              i framtiden för att diskutera biståndsfrågor. När man har jordbruksministern
              där, handelsministern, näringsministern och kanske några ledare
              från näringslivet passar det bra att diskutera sådana här frågor.
              Det gäller allihop nu om det ska bli ett nytt koncept. Annars
              är det kvar vid det gamla vanliga.
            </seg>
            <seg n="5d7ca260">
              Fru talman! Kristdemokraterna har ett mycket stort engagemang
              i svensk biståndspolitik, ända ut i våra politiska gräsrötter.
              Som parlamentariker och företrädare för svenska folket kommer
              vi här i riksdagen att följa upp att regeringen verkligen genomför
              en politik för global utveckling. Nu har vi målet, men det är
              bara början.
            </seg>
            <seg n="b067ef5e">
              Det kommer också att bli en viktig uppgift för de nyvalda kristdemokratiska
              Europaparlamentarikerna att se till att biståndsgivaren EU ökar
              sin effektivitet och genomför en sammanhållen politik för att
              verkligen reducera fattigdomen i världen.
            </seg>
          </u>
          <note n="0d151694">
            Anf. 127 SERMIN ÖZÜRKÜT (v):
          </note>
          <u who="holger_gustafsson_268a76" xml:id="i-552be02112a8eb6b-0" n="856e8226" prev="i-d4dbb85fdc709016-0">
            <seg n="3e5e5100">
              Fru talman! Jag skulle först vilja säga att Vänsterpartiet i
              grunden instämmer i betänkandets två perspektiv. Mänskliga rättigheter
              och fattigdom är två perspektiv, det vill säga mål, för den globala
              utvecklingen. Men vi tycker samtidigt att ett tredje perspektiv,
              jämställdhetsperspektivet, också skulle prägla politiken.
            </seg>
            <seg n="20765f05">
              Fattigdom är orsakad av en rad ekonomiska, politiska och sociala
              faktorer som ofta tenderar att förstärka varandra i en nedgående
              spiral. Några exempel är avsaknad av makt, otillräcklig infrastruktur,
              brist på naturresurser, hög befolkningstillväxt och krig. Fattigdom
              är ett tydligt uttryck för klasskillnader.
            </seg>
            <seg n="d7993dbf">
              Men mänskligheten är inte bara uppdelad i klasser. Mänskligheten
              är även uppdelad i kön där kvinnor som grupp är underordnade män
              som grupp. Denna ojämlika struktur flätas på ett konkret plan
              i en rad olika kombinationer. Mer än halva jordens befolkning
              är kvinnor. Kvinnor äger endast 1 % av all egendom i världen.
              Av världens 1,3 miljarder fattiga består majoriteten av kvinnor,
              trots att kvinnor i de flesta länder är mycket ekonomiskt aktiva.
            </seg>
            <seg n="ba178b52">
              Fakta som belyser kvinnors situation i världen talar för sig
              själva.
            </seg>
            <seg n="69fecf03">
              Sammanfattningsvis tycker vi att jämställdhet är både ett mål
              i sig och ett oundgängligt instrument i arbetet mot fattigdom
              och mänskliga rättigheter. Då handlar det inte bara om att bekämpa
              fattigdomen och försvara mänskliga rättigheter för att kvinnorna
              i världen ska få det bättre. Ska något ske måste könsstrukturen
              liksom klasstrukturen överallt i världen bekämpas.
            </seg>
            <seg n="401303b9">
              Världens fattiga och förtryckta kvinnor befinner sig i ett strukturellt
              problem av samma dignitet som klassförhållandena i vars spår fattigdomen
              och bristen på respekt för mänskliga rättigheter följer. Vi vill
              därför också lyfta fram jämställdhetsperspektivet och därmed vikten
              av en förstärkning av kapacitets- och kunskapsbyggande inom den
              globala jämställdheten.
            </seg>
            <seg n="61e82949">
              Ett jämställdhetsperspektiv av samma dignitet som fattigdomsbekämpningen
              och kampen för mänskliga rättigheter borde ingå som ett tredje
              perspektiv i Sveriges politik för global utveckling. Med anledning
              av detta yrkar jag bifall till Vänsterpartiets reservation 4 under
              punkt 4.
            </seg>
          </u>
          <note type="speaker" n="3f256587">
            Anf. 128 CARINA HÄGG (s):
          </note>
          <u who="carina_hagg_43c77d" xml:id="i-98b1194c402e3716-2" n="2ed32307">
            <seg n="9558db5c">
              Fru talman! Jag välkomnar biståndsminister Carin Jämtin till
              debatten. Jag har uppskattat att få ta del av hennes synpunkter
              och tycker att det är särskilt viktigt att hon lyfter fram målkonflikterna.
              Därmed har väl också Holger Gustafsson till viss del fått svar
              på det han tog upp i sitt anförande.
            </seg>
            <seg n="7b118297">
              Vidare vill jag ha framfört att jag instämmer helt i Berndt Ekholms
              anförande och vill också peka på att socialdemokrater kommer att
              ta upp fler angelägna delar i kommande anföranden. Birgitta Ahlqvist
              kommer till exempel att beröra Vitryssland, som också har varit
              uppe i debatten.
            </seg>
            <seg n="e2a4e69a">
              Jag yrkar bifall till utskottets förslag i betänkandet och avslag
              på reservationerna. Samtidigt vill även jag konstatera att det
              råder en bred enighet kring detta betänkande.
            </seg>
            <seg n="1a04847f">
              Inledningsvis vill jag också informera om att utrikesutskottet
              har inrättat en arbetsgrupp, projektgruppen Jämställdhet inom
              utvecklingssamarbetet. Det är ett arbete som kan beskrivas som
              en utvärdering av jämställdhetsmålet i biståndet det sista biståndsmålet
              som infördes och som också genom dagens beslut upphör tillsammans
              med övriga mål.
            </seg>
            <seg n="8e3a0b5e">
              Medan andra mål helt har tjänat ut är det tvärtom med jämställdhetsmålet.
              Det formuleras om i betänkandets anda men lyfts tydligt fram som
              ett huvuddrag. Det jag vill informera om är att de erfarenheter
              som gruppen hittills gjort har tagits till vara i arbetet med
              att ta fram det här betänkandet.
            </seg>
            <seg n="c2389bca">
              Ökad uppmärksamhet bör ägnas åt att betrakta alla människors
              lika värde och rättigheter oavsett kön, ålder, etnisk bakgrund,
              trosuppfattning, ursprung, sexuell läggning och eventuella funktionshinder.
              Diskriminering är en av orsakerna till fattigdom.
            </seg>
            <seg n="68783f95">
              Fru talman! I propositionen kan vi läsa om att politiken ska
              präglas av ett rättighetsperspektiv. Det innebär att människors
              rättigheter ska utgöra grunden för de åtgärder som vidtas för
              en rättvis och hållbar utveckling och att politiken utgår från
              varje människas rätt till ett värdigt liv utan fattigdom.
            </seg>
            <seg n="207fedeb">
              Demokrati, jämställdhet mellan män och kvinnor och barnrättsperspektivet
              lyfts särskilt fram. Politiken ska präglas av de fattigas perspektiv
              på utvecklingen. Jag instämmer men vill understryka att av de
              fattigaste är det kvinnor som grupp som är de allra fattigaste.
            </seg>
            <seg n="2cfa716e">
              Fru talman! Varje minut dör en kvinna. Hon dör i sviterna av
              graviditet, förlossning eller av en osäker abort. Efter aids är
              graviditet den vanligaste orsaken till att kvinnor i fertil ålder
              avlider. Världens kvinnor har inte rätt att bestämma över sin
              egen kropp och därmed inte heller över sitt eget liv. Detta sker
              i världens fattigaste länder, men det sker också i Europa.
            </seg>
            <seg n="6a90d098">
              När mänskliga rättigheter ges en tyngre roll i olika internationella
              forum undantar man alltför ofta kvinnliga rättigheter. Osäkra
              aborter står för mellan en fjärdedel och upp till hälften av mödradödligheten
              i många utvecklingsländer. Kvinnors rätt till legala och säkra
              aborter motarbetas. Den rätten ska, enligt utskottet, även prägla
              utvecklingssamarbetet. Det är oerhört viktigt att vi skriver det
              för första gången: Legala och säkra aborter ska också prägla utvecklingssamarbetet.
            </seg>
            <seg n="33d24ab7">
              Fru talman! USA, Heliga stolen och islamistiska stater har bildat
              en ohelig allians mot världens kvinnor. Den kristna högerns sexualmoral
              som representerar 5 % av väljarna i USA har av president Bush
              omsatts till en internationell politik med förödande konsekvenser
              som följd. USA har även satt munkavle på enskilda organisationer
              som arbetar med kvinnor och familjeplanering the gag rule . De
              har drabbats även om de inte har varit i närheten av de här frågorna
              utan bara därför att någon har trott det. Om de talar om eller
              utför abort stryps deras ekonomi. Avhållsamhet är alliansens lösning.
            </seg>
            <seg n="162310a7">
              Europarådets parlamentariska församling har i höst antagit en
              rapport som beskriver effekterna av USA:s så kallade Mexico City-policy.
              Jag rekommenderar den för läsning. Enbart avhållsamhet fungerar
              inte som preventivmedel så länge som sexualitet är mannens rättighet
              men kvinnans ansvar.
            </seg>
            <seg n="841de48e">
              Trycket ökar på och inifrån EU att gå i samma riktning som USA.
              I december 2002 fastställdes USA:s biståndsbudget. 160 parlamentariker
              röstade emot förslaget om insatser mot mödradödlighet och reproduktiv
              hälsa, trots millenniemålen. Budgeten kunde därmed inte höjas.
            </seg>
            <seg n="c64c9452">
              Polen får undantag för abort. Malta tillåts följa katolska påbud
              framför att respektera kvinnors rättigheter liksom tidigare andra
              länder fått undantag. I Portugal fängslades så sent som i somras
              återigen barnmorskor, och verksamheter har stängts. Har ni hört
              några protester? Till mina öron har de i alla fall inte nått,
              så här långt.
            </seg>
            <seg n="81d379cb">
              Är vi inte tydligare inom EU, hur ska vi då kunna ha en trovärdig
              och samlad linje utåt kring frågor om mänskliga rättigheter?
            </seg>
            <seg n="67d29ccc">
              EU har avsatt medel till områden som jag välkomnar. Samtidigt
              är det fortfarande obelyst hur EU:s biståndsmedel sammantaget
              används i ett helhetsperspektiv. Där har jag förväntningar på
              att EU-parlamentarikerna anser att en genomlysning är så angelägen
              att de hjälper till att driva på frågan, så vi får klarhet.
            </seg>
            <seg n="65f14cca">
              Nästa år kommer vi att uppmärksamma Kairo + 10. Men den uppföljning
              och uppmärksamhet som rekommendationerna i sig kräver kommer inte
              att ske. Tillräckligt många tassar i rädsla för USA för att ansvariga
              skulle våga ta initiativ till mer än en lågmäld uppmärksamhet.
              Vi andra får därmed ett extra ansvar för att tydligt stå upp för
              Kairokonferensens rekommendationer liksom resultaten från uppföljningskonferensen
              1999 samt ta initiativ som ytterligare pekar framåt. Sverige ska
              fortsätta att vara en stark röst i dessa frågor. Jag är glad att
              Carin Jämtin som biståndsminister också tydligt har gett uttryck
              för detta.
            </seg>
            <seg n="2edbfd96">
              Fru talman! Det är viktigt att vi här i kammaren inom EU och
              i den internationella atmosfären klargör otydligheter och också
              det motstånd som Sveriges politik för global utveckling har att
              förhålla sig till, som präglar den miljö vi ska verka i. Det ställer
              extra krav på vårt politiska budskap och att vi förmår föra konkreta
              förslag framåt när vi vet att motståndet tornar upp sig.
            </seg>
            <seg n="99d92bb7">
              Vi måste ställa extra krav på att riksdagen ska vara tydlig så
              att regeringen har största möjliga stöd. Andra som företräder
              Sverige måste ta sin del av ansvaret och ha kunskap nog att göra
              det. Därför gläder det mig att det här betänkandet blir det stödet
              i detta viktiga arbete samt att riksdagen uttrycker sig så samlat
              och konsekvent om kvinnors rättigheter.
            </seg>
            <seg n="6e4790d3">
              Utvecklingen är dock djupt oroande. Det gör att jag ser det som
              angeläget att här i mitt anförande belysa attackerna på kvinnors
              rättigheter. Att jag lägger tonvikten vid just de frågorna har
              sin bakgrund i hur det ser ut i vår omvärld. De attackerna hämmar
              möjligheten att arbeta och uppnå mål som att utrota fattigdomen
              och främja demokratin. Hiv/aids har en omfattning som motiverar
              att det i dag betraktas som en säkerhetsfråga. Det är utvecklingsfråga,
              en hälsofråga.
            </seg>
            <seg n="366666a3">
              Avhållsamhet är inte heller lösningen på den utmaning som hiv/aids
              ställer oss alla inför. Därför måste vi återigen vara jättetydliga
              med att det krävs många andra delar. Betänkandet har väl utvecklat
              vår hållning och syn på behovet av kompletterande åtgärder för
              att bryta den nuvarande utvecklingen angående hiv/aids. Det finns
              goda exempel. Men visst, vi behöver snabbt fler.
            </seg>
            <seg n="cdaeda53">
              Sverige står bakom kravet att 2015 ha halverat antalet fattiga
              människor i världen. För att uppnå detta mål krävs samverkan och
              samarbete med andra länder så att fattiga människor får stöd att
              förbättra sin egen situation.
            </seg>
            <seg n="8c28c542">
              Därmed kommer vi in på rubriken Samstämmighet i svensk politik
              och i EU:s politik.
            </seg>
            <seg n="4a5a00e2">
              Fru talman! Utvecklingsansträngningen och dess mål behöver genomsyra
              alla politikområden och alla nivåer. Kvinnors rättigheter får
              inte hamna i ett sidospår utan ingår som en viktig del i en samstämmig
              politik. Även av detta skäl krävs en handlingsplan som stöd för
              millenniemålen.
            </seg>
            <seg n="05a2de41">
              Utskottet konstaterar att främjandet av en trygg och säker sexualitet
              och en god reproduktiv hälsa i befolkningen har utgjort en hörnsten
              såväl i svenskt nationellt som i internationellt folkhälsoarbete.
              Frågor om sexuell och reproduktiv hälsa saknas dock i de internationellt
              erkända målen från FN:s millennietoppmöte i september år 2000.
              Utskottet menar att denna brist gör det nödvändigt att upprätta
              en handlingsplan som ska innehålla en strategi för hur dessa frågor
              ska kunna kopplas och vara stödjande för existerande millenniemål,
              till exempel minskad mödradödlighet, minskad barnadödlighet.
            </seg>
            <seg n="498b8a2d">
              Fru talman! Utskottet välkomnar ett breddat ländersamarbete.
              Vi har valt att inte slå fast exakt hur många länder eller vilka
              länder utan fokuserar på att det ska vara meningsfullt samt att
              formerna för samarbetet kan variera. Det sista innebär också att
              vi vill gå vidare på den väg där vi har goda exempel på samarbete
              med andra givare. Vi kanske kan låta Norge företräda oss i ett
              land. Vi behöver inte ha svensk flagg på varje projekt eller i
              varje land där svenska medel verkar. Men vi gör inget undantag
              för att pengarna som verkar genom andra kanaler än rent bilaterala
              ska kunna följas upp såväl när det gäller kronor och ören som
              resultatmässigt. Det är också våra prioriteringar som ska slå
              igenom i de här projekten.
            </seg>
            <seg n="4c85c310">
              Fru talman! I dag går 4 % av vårt bistånd till SRHR, men flera
              enskilda motionärer uttrycker en önskan om en höjning till 10
              %. Jag har stor förståelse för deras krav, inte minst mot den
              bakgrund som jag tidigare har beskrivit i mitt anförande. Samtidigt
              har det under arbetets gång framförts att det fortfarande finns
              oklarheter kring definition och hur beräkningar kan göras. Beräkningsmodeller
              behöver utvecklas.
            </seg>
            <seg n="7b82cd69">
              När jag säger detta ser jag framför mig att man skulle kunna
              få mer utarbetade kriterier som grund för bedömningen av hur man
              ska beräkna andelar av bistånd till SRHR. I det instämmer säkert
              flera av motionärerna. Jämförelsevis bidrar Sverige ändå med en
              ökande andel av biståndet till SRHR. Men behovet i sig ökar som
              en konsekvens av att andra drar in sina biståndsandelar.
            </seg>
            <seg n="6790a436">
              Fru talman! Skuldavskrivning är ett annat ämne som har varit
              uppe flera gånger under debatten. Därför ska jag inte gå in på
              det. Jag anser att den debatt som har varit ger svar på de frågor
              som har dykt upp under debatten och som partierna har framfört
              på olika sätt i sina motioner och yrkanden. Jag nöjer mig med
              att säga att god samhällsstyrning och god förvaltning ger en grund
              för utveckling och är en viktig del för demokratin.
            </seg>
            <seg n="610cb66c">
              Fru talman! Något vill jag också säga om bundet och obundet bistånd.
              OECD:s utvecklingskommitté beslutade 2001 att rekommendera att
              biståndet till de minst utvecklade länderna ska vara obundet.
              Sverige har anslutit sig till den rekommendationen, och Europeiska
              rådet har fattat ett principbeslut om att avbinda gemenskapsbiståndet
              samt att utreda effekterna av detta. Sverige har en mycket låg
              andel bundet bistånd och en internationell linje om att avbindning
              skulle ge svenskt näringsliv stora möjligheter till affärer genom
              ökat marknadsinträde.
            </seg>
            <seg n="50fa741b">
              Vi tycker att principen om obundet bistånd också är riktigast.
              Samtidigt är vi medvetna om att unilaterala avbindningar av enskilda
              länder riskera att mot det uttalade syftet leda till en snedvriden
              konkurrens. Därför måste vi naturligtvis följa det här området.
            </seg>
            <seg n="8ceef408">
              Jag ser att tiden skenar, därför väljer jag att stanna här.
            </seg>
          </u>
          <note type="speaker" n="583910e1">
            Anf. 129 EWA BJÖRLING (m) replik:
          </note>
          <u who="ewa_bjorling_4387ea" xml:id="i-a61195caa23c6b46-1" n="50dff057">
            <seg n="0926d679">
              Fru talman! Jag ska börja med att citera en finsk biologiprofessor
              jag känner som lite grann symboliserar det jag är ute efter i
              dag. Han säger så här: I Sverige har ni bara möten och möten.
              I Finland jobbar vi.
            </seg>
            <seg n="cbdda506">
              Därför skulle jag vilja fråga Carina Hägg: Varför är det så svårt
              att vara ännu tydligare i kampen mot hiv? Det måste vara ännu
              viktigare att prata om varje dag än alla andra perspektiv därför
              att det är så akut. Carina Hägg säger själv att efter aids dör
              flest kvinnor i graviditet och tar upp kvinnofrågan som är otroligt
              viktig och dessutom sammankopplad med hiv/aids. Det håller jag
              med om. Men i FN:s millenniemål står det att vi ska försöka att
              stoppa spridningen av hiv/aids innan år 2015. Som jag sade tidigare,
              gör vi inte det uppfyller målet sig självt på fel sätt.
            </seg>
            <seg n="05922e85">
              Jag skulle vilja ställa frågan: Varför satsas inte ännu mer,
              varför talar ni inte ännu mer om hiv?
            </seg>
          </u>
          <note type="speaker" n="7bca4f5c">
            Anf. 130 CARINA HÄGG (s) replik:
          </note>
          <u who="carina_hagg_43c77d" xml:id="i-98b1194c402e3716-3" n="2ed32307">
            <seg n="1ef90242">
              Fru talman! Ewa Björling tar upp en oerhört viktig fråga, som
              jag har lyft fram i andra anföranden här i kammaren under senare
              år. Jag har även på andra sätt försökt plocka fram delar av den
              här problematiken för att vi bättre ska kunna se helheten och
              att det inte heller är en lösning som kommer att vara den som
              leder oss ur den krisartade situation som vi ser runtom i vår
              omvärld. Det är en komplexitet i bilden som tornar upp sig. Vi
              måste också se det.
            </seg>
            <seg n="d76700db">
              Jag var tillsammans med en kollega från utskottet i Moçambique
              nyligen och såg med vilken tydlighet man lyfte fram frågan på
              världsaidsdagen. Det var inte så att man inte talade om detta
              utan det var på radio och man var även ute innan själva uppmärksamheten
              den här dagen och talade om frågan.
            </seg>
            <seg n="fc009f9a">
              Men det är klart att det återstår en del för moçambikierna när
              det gäller att undanröja stigmatiseringen. Man kan inte bara tala
              om att det finns en möjlighet att skydda sig med kondom. Så långt
              har man kommit. Det finns kondomer att få tag på, dessutom till
              rimliga priser. Men man måste också informera om vad det är som
              gör att man blir smittad. Man måste få full information för att
              kunna fatta beslutet för sig själv, att så här kan jag göra, så
              här kan jag hantera mitt liv och min framtid. Samtidigt vet vi
              att det oftast är kvinnan som har väldigt liten möjlighet att
              påverka sin egen situation.
            </seg>
            <seg n="20447027">
              Vi såg också något som jag gärna vill framhålla, ett oerhört
              bra projekt när det gäller livsmedelsbistånd som fick stöd från
              World Food Program. Men det var ett projekt där, som någon sade,
              ett plus ett skulle kunna bli tre. Det var Ewa som talade om det.
              Här blev det kanske två. Men eftersom man vägrade tala om hur
              smittvägarna går, av politiska och religiösa skäl vägrade att
              tala om hur man ska kunna skydda sig mot hiv/aids så fick man
              naturligtvis inte ut mesta möjliga effekt. Så det finns oerhört
              mycket att göra på många olika områden kring den här viktiga frågan.
            </seg>
          </u>
          <note type="speaker" n="f548e5cc">
            Anf. 131 EWA BJÖRLING (m) replik:
          </note>
          <u who="ewa_bjorling_4387ea" xml:id="i-a61195caa23c6b46-2" n="50dff057">
            <seg n="dd5f7f37">
              Fru talman! Till att börja med finns det väldigt många afrikanska
              män som över huvud taget inte vet hur man använder en kondom,
              därför att de inte har fått den informationen. Även om kondomerna
              finns vet de inte hur man gör.
            </seg>
            <seg n="eb03f0e4">
              Jag skulle vilja höra både från Socialdemokraterna i riksdagen
              och från biståndsministern i regeringen att Sverige verkligen
              går i framkant vad gäller hivprevention, vad gäller mediciner,
              vad gäller forskning. Därför att jag vet att vi är ett av de bästa
              länderna i världen på hivprevention. Och vi kan bättre. Vi kan
              ännu mer.
            </seg>
            <seg n="581e5b23">
              Därför skulle jag vilja att ni verkligen, som jag sade, går i
              framkant och helt enkelt följer den motion som vi har väckt. Jag
              förstår inte varför inte den går att anta i sin helhet. Jag vet
              att ni har svarat på nästan alla frågorna, men jag skulle vilja
              se ytterligare ett steg, att man antar ett specifikt program som
              man följer upp varje år och, som jag började min replik med, att
              man går till handling.
            </seg>
          </u>
          <note type="speaker" n="b3e4ffc9">
            Anf. 132 CARINA HÄGG (s) replik:
          </note>
          <u who="carina_hagg_43c77d" xml:id="i-98b1194c402e3716-4" n="2ed32307">
            <seg n="d5336207">
              Fru talman! Det är naturligtvis så, Ewa Björling, att i respekt
              för katastrofens omfattning kan man aldrig säga att vi gör tillräckligt,
              att vi redan gör allt. Jag vill fokusera på att det krävs att
              man gör flera olika saker. Jag möts ofta av att man plockar ut
              en liten bit och tror att om vi satsar på detta löser vi problemen.
              Men så är det inte. Jag tror att Ewa Björling och jag är överens
              om att det krävs många olika åtgärder som kompletterar varandra.
            </seg>
            <seg n="4c2c77d3">
              Jag tycker att Sverige har intagit en ledande roll, även om jag
              inser att vi måste göra ytterligare. Jag tror att det är väldigt
              viktigt att vi har tillsatt en ambassadör på området. Jag har
              stor tilltro till Lennart Hjelmåker, som innehar den tjänsten.
              Jag mötte honom tidigare i Zimbabwe, i ett helt annat sammanhang,
              där han just talade om vardagserfarenheterna, hur hiv/aids slog
              mot enskilda människor och deras förutsättningar att skapa sig
              vettiga levnadsförhållanden och hur det urgröpte sjukvårdsresurser
              och så vidare. Jag tror att han har goda förutsättningar att leda
              det här arbetet.
            </seg>
            <seg n="d54acb57">
              Det är bra att man samlar ihop erfarenheter någonstans och att
              man kan driva på. Det finns också så starka motkrafter runtom
              i vår värld som vill driva en annan linje och som ofta har avhållsamhet
              som en universallösning på de flesta problem som det tenderar
              att handla om på det här området. Jag tror att det är ett viktigt
              sätt.
            </seg>
            <seg n="3cf2df4c">
              Jag tror också att vi från denna kammare kan göra mer, genom
              att var och en av oss när vi är ute och träffar politikerkolleger
              tar upp de här frågorna. Jag är inte säker på att alla våra kolleger,
              varken från mitt parti eller från Ewa Björlings parti, gör det
              när de möter företrädare för länder som har detta som ett mycket
              stort problem inte ens att man gör det inom EU-samarbetet.
            </seg>
          </u>
          <note type="speaker" n="a29de6c1">
            Anf. 133 BIRGITTA OHLSSON (fp) replik:
          </note>
          <u who="birgitta_ohlsson_bccf9f" xml:id="i-2ebf16f803e88a67-4" n="85f0c354">
            <seg n="78010688">
              Herr talman! Tack, Carina Hägg, för en väldigt bra genomgång
              av SRHR-frågorna, just om kvinnors och mäns sexuella och reproduktiva
              hälsa.
            </seg>
            <seg n="2d4ad159">
              Det är ett faktum, som du redogjorde för, att väldigt många kvinnor
              far illa på grund av den konservativa politik vi har världen över,
              där kvinnor förvägras rätten till sin egen kropp, sexualitet och
              njutning. Varje dag dör 400 kvinnor i världen på grund av skador
              orsakade av illegala aborter. Det är ungefär som om en jumbojet
              skulle störta varje dag. Tänk vilket liv det skulle bli då! Men
              att kvinnor dör i det tysta går ofta obemärkt förbi.
            </seg>
            <seg n="946b42a8">
              Vi är från Folkpartiets sida väldigt glada för att vi detta år
              äntligen har fått in en konkret skrivning om att just fri abort
              ska vara en rättighet som alla kvinnor på hela jorden ska ha och
              att det ska vara centralt i utvecklingssamarbetet. Vi tycker att
              det är en stor seger för oss.
            </seg>
            <seg n="cf054991">
              Vi tycker också att det är viktigt att lyfta fram att abortfrågan
              ska ses inte som en välfärdsfråga utan som en rättighetsfråga
              att ta makten och rätten över sin egen kropp, sexualitet och njutning.
            </seg>
            <seg n="ce18c0da">
              Det är också rätt intressant, när det står att alla kvinnor ska
              ha rätt till fri och säker abort, att det inte gäller riktigt
              alla kvinnor i dagens värld. Det gäller inte kvinnor som är utländska
              medborgare och bor i Sverige. Exempelvis flyktingkvinnor har i
              dag inte rätten till fri abort i Sverige. Det är ganska märkligt
              att man skriver in en sådan här rad när man inte kan tillåta det
              i Sverige. Till och med i George Bushs knökkonservativa USA kan
              kvinnor köpa sig en fri abort, men inte i det demokratiska, jämställda
              Sverige. Jag undrar vad du har för synpunkter på det.
            </seg>
          </u>
          <note type="speaker" n="ccee928e">
            Anf. 134 CARINA HÄGG (s) replik:
          </note>
          <u who="carina_hagg_43c77d" xml:id="i-98b1194c402e3716-5" n="2ed32307">
            <seg n="12143e34">
              Herr talman! Birgitta Ohlsson tar upp en fråga som handlar om
              hur vi utformar den inhemska politiken och hur den harmoniserar
              med den politik vi bedriver när det gäller att främja en bättre
              utveckling i vår omvärld.
            </seg>
            <seg n="92646d59">
              När man ställs inför frågor i andra länder är det klart att det
              blir en spegling av hur man förhåller sig i svensk politik. Jag
              tror att det också är en liten del av bakgrunden till varför just
              frågan om utländska kvinnors rätt till abort i Sverige har kommit
              upp. Vi har sett hur det ser ut i vår omvärld, och då har vi börjat
              granska oss själva. Vi har sett att vi inte kan tolerera det här,
              utan vi måste förbättra oss på den punkten. Vi måste undanröja
              den här sista resten för att kvinnor ska ha rätt till fri abort
              i Sverige.
            </seg>
            <seg n="8a9aa561">
              Därför är jag väldigt glad över att det har beslutats om en utredning.
              Direktiven är skrivna och finns på regeringens hemsida. Däremot
              har jag inte sett att någon utredare är tillsatt. Jag hoppas att
              den utredningen ska kunna arbeta så pass snabbt att vi har ett
              bra resultat att ta ställning till, inte minst inför nästa års
              allmänna motionstid.
            </seg>
          </u>
          <note type="speaker" n="993e7022">
            Anf. 135 BIRGITTA OHLSSON (fp) replik:
          </note>
          <u who="birgitta_ohlsson_bccf9f" xml:id="i-2ebf16f803e88a67-5" n="85f0c354">
            <seg n="c00831ff">
              Herr talman! Det gläder mig att Carina Hägg engagerar sig i de
              här frågorna. Jag vet att hon har samma åsikt som jag, just att
              kvinnor ska få rätten till fri abort även om de inte är svenska
              medborgare och bor i landet.
            </seg>
            <seg n="26b7501c">
              Jag tycker också att det är dags att Socialdemokraterna agerar.
              Redan för över ett år sedan fick vi höra att det fanns en utredning,
              men man har inte kunnat koppla frågan konkret till någon sådan
              utredning. Jag tycker att vi skulle kunna ta ett sådant beslut
              i Sveriges riksdag ganska rent och tydligt, som så många andra
              av våra europeiska grannländer har gjort, och att det inte behöver
              vara så mycket krångel.
            </seg>
            <seg n="8515e1c6">
              Det är oanständigt att just Sverige, som ofta uttalar sig om
              att vara världens mest jämställda land, inte tillåter utländska
              kvinnor att ha den här grundläggande mänskliga fri- och rättigheten
              att ha makten över sin kropp, sexualitet och njutning. Jag hoppas
              att Socialdemokraterna kommer att ändra ståndpunkt och driva på
              frågan, så att det inte är bara s och kd som motsätter sig det
              hela i riksdagen.
            </seg>
          </u>
          <note type="speaker" n="05bb00d9">
            Anf. 136 CARINA HÄGG (s) replik:
          </note>
          <u who="carina_hagg_43c77d" xml:id="i-98b1194c402e3716-6" n="2ed32307">
            <seg n="a0e7d755">
              Herr talman! Birgitta Ohlsson fortsätter att diskutera frågan
              om utländska kvinnors rätt till abort i Sverige. Jag kan bara
              understryka att det också är min mening. Jag har motionerat i
              frågan och har på olika sätt försökt lyfta upp den.
            </seg>
            <seg n="d5fd0d5f">
              Det är ett rimligt förfarande att man har ett utredningsförfarande
              inför en förändring. Vi kan säga att det är ett sätt som man kan
              acceptera. Däremot får det inte dra ut på tiden, utan det bör
              kunna ske ganska skyndsamt. Det är min förhoppning. Om det inte
              sker kommer jag att hjälpa till att skynda på den frågan.
            </seg>
          </u>
          <note type="speaker" n="b9032b77">
            Anf. 137 CARL B HAMILTON (fp):
          </note>
          <u who="carl_b_hamilton_f03c03" xml:id="i-bb91be23f66c2d91-2" n="ad1c15e9">
            <seg n="07a50a4d">
              Herr talman! Jag har plockat upp några frågor som har tagits
              upp här i debatten. Den första frågan är bristen på historiskt
              perspektiv i denna proposition och detta betänkande.
            </seg>
            <seg n="cad5d615">
              Vi har ägnat oss åt biståndsverksamhet i 40 år, och då är repliken:
              Vi sysslar inte med bistånd nu, utan vi sysslar med någonting
              som är mycket bredare. De av oss som har varit med i åtminstone
              30 år vet att den här tanken ingalunda är ny, utan den har funnits
              tidigare.
            </seg>
            <seg n="48341d09">
              Jag ber nu att få hälsa biståndsminister Carin Jämtin välkommen.
              Det är trevligt att biståndsministern är kvar.
            </seg>
            <seg n="bc922b87">
              Vi har under årens lopp gjort en hel del misstag, och vi ska
              lära av dem. Jag ska peka på några, som är ett evigt problem,
              nämligen att ge bistånd. När vi interagerar eller träffar uppgörelser
              med ett annat land gör vi det med ett annat lands regering. Eftersom
              vi på 60- och 70-talet naivt antog att regeringar i andra länder
              är ungefär som vi, att de har befolkningens bästa för sina ögon,
              gjorde vi en lång rad misstag till dess vi upptäckte att de i
              många fall inte hade sin egen befolknings bästa för ögonen, utan
              de utplundrade, mördade och rensade etniskt.
            </seg>
            <seg n="9bef8930">
              Vi har Ujamaarörelsen i Tanzania, som många i Sverige tyckte
              var föredömlig. I själva verket var det tvångsförflyttningar och
              övergrepp. De fick Sveriges stöd. Vi hade en gång i tiden under
              den här perioden ett mål om self-reliance . Det var egentligen
              att man tog avstånd från internationell integration. I dag har
              vi ungefär rakt motsatt linje. Det är ganska viktigt att göra
              upp med historien på många sätt.
            </seg>
            <seg n="277191ca">
              Biståndsministern och några andra har här tagit upp målkonflikter,
              framför allt på handelspolitikens område. Biståndsministern talade
              om jordbrukspolitik å ena sidan och handelspolitik å andra sidan.
              I själva verket är det två sidor av samma mynt. Jag tror alltså
              att det finns en stor risk för hyckleri från många av oss här
              i kammaren på denna punkt.
            </seg>
            <seg n="977bdb90">
              Jag börjar med WTO. De är för icke-diskriminering. De är för
              nationell lika behandling av allas produkter, vare sig de är gjorda
              i Sverige eller i andra länder. Det är strikta regler, som ska
              följas, och det finns ett domstolsliknande förfarande.
            </seg>
            <seg n="a80d68f9">
              Lars Ohly var till min stora glädje för icke-diskriminering tidigare.
              Han kritiserade Sverige för att inte utveckla icke-diskriminerande
              handel. Jag tycker att det var bra. Jag blev positivt överraskad
              av hans uttalanden.
            </seg>
            <seg n="2ff50e4f">
              Lotta Nilsson Hedström var däremot emot uniforma regler på handelspolitikens
              område och ville att WTO ska ha diskriminerande regler.
            </seg>
            <seg n="ad8baf9b">
              Jag tror att det är väldigt viktigt att man har icke-diskriminerande
              regler, att man inte ständigt eftersträvar att ha förmåner för
              u-länderna. I slutändan blir det att man öppnar dörren för de
              starka och de rika länderna att breda ut sig och få ett större
              inflytande. Uniforma regler är bra. Strikt tillämpning är ännu
              bättre.
            </seg>
            <seg n="f0d4c9bb">
              Det är det som de fattiga länderna tjänar på. Det är de som tjänar
              på ett starkt regelsystem. Det är de rika och de starka länderna
              som tjänar på luddiga regler.
            </seg>
            <seg n="ed758145">
              Hyckleriet, som jag talade om, är när man säger det sade Göran
              Lennmarker, som tyvärr inte är här nu att det råder en bred enighet
              i Sveriges riksdag om att vi ska reformera EU:s jordbrukspolitik.
              Ja, det gör det ju. Men jag tror inte alls att det finns en bred
              enighet om att dra konsekvensen av denna slutsats. Det innebär
              att vi ska producera mindre i Västeuropa, och kanske också i Östeuropa.
              Det ska vara färre bönder och mindre produktion.
            </seg>
            <seg n="c8c32a33">
              Hur många är det som sitter till exempel i EU-nämnden som har
              hört argumentation i den riktningen? Ingen enda, skulle jag vilja
              säga.
            </seg>
            <seg n="d6e13e5e">
              Det finns alltså ett hyckleri på denna punkt från kristdemokrater,
              från centerpartister, från moderater, kanske från alla partier,
              även från en del folkpartister skulle jag vilja tillstå så här
              dags.
            </seg>
            <seg n="5069eb23">
              Om vi ska ta detta på allvar måste vi också, samtidigt som vi
              säger att vi ska reformera EU:s jordbrukspolitik och därmed lägga
              ned vårt eget jordbruk, börja diskutera vilka åtgärder som man
              ska vidta på Sveriges landsbygd för att möjliggöra nedläggning
              av jordbruk. Man kan inte bara säga: Nu ska vi minska vår jordbruksproduktion.
              Man måste också tala om hur dessa människor ska försörja sig på
              landsbygden. Det måste gå hand i hand, annars blir denna inställning
              inte trovärdig.
            </seg>
            <seg n="96364223">
              Herr talman! Låt mig avsluta med en fråga som Berndt Ekholm tog
              upp. Han sade att han inte förstår Folkpartiets inställning att
              man kan ha demokratin som ett mål för biståndspolitiken. Demokratin
              är både ett mål och ett medel. Det är väldigt tydligt att den
              är ett medel i fattigdomsbekämpningen. Vi vet att hungersnöd inte
              uppträder i demokratier. Vi vet också att demokratier inte startar
              krig med varandra. Det finns inbördeskrig i demokratier, och en
              demokrati kan angripa en icke-demokrati och vice versa, men demokratier
              är så att säga fredsskapande internationellt. Därför är det ett
              mål i sig med demokrati. Men jag tror också att man ska vara klar
              över att demokratiska stater är effektivare i fråga om fattigdomsbekämpning
              därför att de styrande där har den egna befolkningens väl och
              ve framför ögonen.
            </seg>
            <seg n="56d438d6">
              Sedan blev jag lite förvånad över Lars Ohlys pacifistiska anslag.
              Är Lars Ohly och Vänsterpartiet pacifister? Det var ju helt och
              hållet en fokusering på vapenexport. Annars är ju frånvaro av
              våld och pacifism inte det som man i första hand sammankopplar
              med till exempel en kommunist.
            </seg>
          </u>
          <note type="speaker" n="601f3185">
            Anf. 138 HOLGER GUSTAFSSON (kd) replik:
          </note>
          <u who="holger_gustafsson_268a76" xml:id="i-d8c330e6937e2b64-2" n="856e8226">
            <seg n="c0a06c54">
              Herr talman! Jag vill bara lyfta fram en fråga. Det är inte så
              att hela EU-nämnden består av hycklare, utom Folkpartiet.
            </seg>
            <seg n="5144b570">
              När det gäller svensk jordbrukspolitik har Kristdemokraterna
              sagt att exportstöden ska bort ur EU:s jordbrukspolitik. De är
              förödande för biståndsländerna därför att man lyfter in livsmedel
              i dessa länder till så låga priser att de inte själva kan producera
              för sin egen marknad. Man förstör marknaden för dem.
            </seg>
            <seg n="3a5c5fed">
              Men att gå därifrån till att vi skulle lägga ned svensk jordbrukspolitik
              tror jag inte är av något intresse vare sig för u-länderna eller
              för oss själva och att vi så till den milda grad skulle krypa
              ned till bottennivån. Det är exportstöden som gäller, och vi har
              sagt att de ska bort. Faktum är att även LRF har den uppfattningen
              i dag.
            </seg>
          </u>
          <note type="speaker" n="46549426">
            Anf. 139 CARL B HAMILTON (fp) replik:
          </note>
          <u who="carl_b_hamilton_f03c03" xml:id="i-bb91be23f66c2d91-3" n="ad1c15e9">
            <seg n="79277b82">
              Herr talman! LRF måste naturligtvis ta till vara sina medlemmars,
              de svenska böndernas, intressen. Det är väl ingenting att säga
              någonting om.
            </seg>
            <seg n="f948a831">
              Men detta handlar inte bara om exportstöden utan om det faktum
              att vi utestänger import av jordbruksprodukter från u-länder från
              Västeuropas starka stora marknader. De får inte exportera hit.
              Därmed kan de inte heller förtjäna pengar på det som de är jämförelsevis
              bra på, nämligen produktion av olika typer av jordbruksprodukter.
              Det är det som är det grundläggande problemet. Det är inte bara
              exportsubventionerna som dumpar världsmarknadspriserna, utan det
              är också att vi stänger våra egna marknader och därmed berövar
              dem inkomster.
            </seg>
          </u>
          <note type="speaker" n="d5db1728">
            Anf. 140 HOLGER GUSTAFSSON (kd) replik:
          </note>
          <u who="holger_gustafsson_268a76" xml:id="i-d8c330e6937e2b64-3" n="856e8226">
            <seg n="d49de46a">
              Herr talman! Problemet är att dessa fattiga länder inte har något
              att exportera. Vi har nämligen redan från början förstört deras
              marknad med exportstöden.
            </seg>
            <seg n="2de71958">
              Jag vill till LRF:s fromma säga att man här inte är ute efter
              medlemmarnas intressen. Det kostar nämligen medlemmarna enorma
              pengar om man tar bort dessa exportstöd. Då är bönderna inte längre
              garanterade att få fullt pris för sina produkter. Det kostar jättemycket.
              Det är därför ett stort steg för LRF. Kristdemokraterna går i
              spetsen för detta. Då får man i gång produktionen. Det viktigaste
              tycker vi är att dessa länder faktiskt får i gång en produktion
              inte för Europas marknader utan i första hand det är ett bra första
              steg för sin egen produktion och för sin egen försörjning. Det
              är ändå det som vi är ute efter när vi diskuterar utvecklingsverksamhet
              och bistånd.
            </seg>
          </u>
          <note type="speaker" n="cc81f943">
            Anf. 141 CARL B HAMILTON (fp) replik:
          </note>
          <u who="carl_b_hamilton_f03c03" xml:id="i-bb91be23f66c2d91-4" n="ad1c15e9">
            <seg n="d393f134">
              Herr talman! Jag tror inte att vi nödvändigtvis ska sikta på
              att varje u-land ska vara självförsörjande av livsmedel lika lite
              som de ska vara självförsörjande av tekoprodukter, bildäck eller
              något sådant. Precis som Sverige på 1870-talet ska dessa länder
              få specialisera sig på det som de är bra på. Många u-länder är
              bra på jordbruksproduktion. Jag kan som exempel ta en stor del
              av Latinamerika, delar av södra Afrika och delar av Asien. De
              kommer att vara utmärkta exportörer av kött, fläsk, mejeriprodukter,
              spannmål och så vidare. Det tror katten att de inte är stora exportörer
              i dag eftersom de inte har möjlighet att exportera. Det är precis
              som när man för 2030 år sedan sade att u-länder inte kan exportera
              annat än enkla T-shirtar på tekoområdet. I dag producerar de sofistikerade
              konfektionsvaror, skor och alltmer sofistikerade livsmedel till
              Hong Kong, Nya Zeeland och till några få länder som de får exportera
              till. Man måste öppna gränserna.
            </seg>
            <seg n="4dcffe09">
              Vårt förslag är att Sverige till år 2015, då FN:s millenniemål
              ska vara uppfyllda, ska ha tagit bort alla stöd till jordbruksproduktion
              både vid gränsen och inom landet. För att kunna uppfylla detta
              måste vi också ha en strategi för hur man ska stödja människor
              som bor på landsbygden och som i dag är knutna till jordbrukssektorn.
              Jag är inte så naiv att jag tror att man kan få igenom detta om
              man inte gör något på den punkten.
            </seg>
          </u>
          <note type="speaker" n="5810b601">
            Anf. 142 BERNDT EKHOLM (s) replik:
          </note>
          <u who="berndt_ekholm_3f39c7" xml:id="i-fc72803185d1bbe9-11" n="fd81e625">
            <seg n="4bd3f8ac">
              Herr talman! Nej, jag tycker inte att vi ska ge upp om Folkpartiets
              diskussion om demokrati. Jag tycker att ni är inne på rätt väg
              när det gäller inriktningen av politiken men att ni är inne på
              fel väg när ni talar om det som ett mål i sig.
            </seg>
            <seg n="4d261e62">
              Vi kan konstatera även om det handlar om länder som inte längre
              är vad man kallar utvecklingsländer att människor i Argentina
              svälter, och Argentina får väl betecknas som en demokrati. Det
              har inte ett skvatt med demokratin att göra. Det har att göra
              med en dålig makroekonomisk politik, dåliga internationella relationer
              och därmed en dålig ekonomisk tillväxt och kanske också en bristande
              föreningspolitik. Chile har i alla fall varit ett u-land och har
              stora grupper människor som kanske lever på gränsen till svält.
              De är i alla fall fattiga. Demokratin är alltså ingen som helst
              garant i detta sammanhang. Men demokratin är naturligtvis ett
              medel för att hjälpa oss att hantera en sådan situation.
            </seg>
            <seg n="1c45a87e">
              Målet för livet måste vara att ha någon mening med livet, att
              det finns ett sammanhang och att man finns till för att det är
              någon mening med det och att man mår väl. Det måste, såvitt jag
              förstår, på något sätt vara det yttersta målet med det mänskliga
              livet. Om vi då talar om dessa utvecklingsländer kan man säga
              att fattigdomsinriktningen blir någon form av operationalisering
              av känslan med livet, att man måste ta sig ur sin fattigdom, inte
              bara den materiella fattigdomen utan också känslan av att man
              inte har någon mening och så vidare. Då blir demokratin ett sätt
              att organisera samhället, en samhällsform som gör det enklare
              och som ger större varaktighet när man ska ta sig ur fattigdomen.
              Där blir demokratin en oerhört viktig drivkraft. Och det är bra
              att Folkpartiet har tjatat om detta i åratal och också har fått
              utdelning för det successivt. Men jag har väldigt svårt att se
              demokratin som ett mål.
            </seg>
          </u>
          <note type="speaker" n="cf80d416">
            Anf. 143 CARL B HAMILTON (fp) replik:
          </note>
          <u who="carl_b_hamilton_f03c03" xml:id="i-bb91be23f66c2d91-5" n="ad1c15e9">
            <seg n="ebb5baf6">
              Herr talman! Jag hoppas att Berndt Ekholm kan hålla med om det
              som jag har sagt om akut hungersnöd och att man kommer undan den.
              Är vi överens om det? Då är det ett mål i sig.
            </seg>
            <seg n="fa17d190">
              Det som Berndt Ekholm säger om Argentina är riktigt. Det är en
              demokrati, och det har gått åt skogen där. Det beror på dålig
              makroekonomi, på en lång rad händelser och på en dålig politik.
            </seg>
            <seg n="01a4da07">
              Men då kan man vända på det och säga: Om man nu befinner sig
              i en djup kris, vilket land har störst möjlighet att ta sig ur
              denna kris, är det ett land som har någorlunda väl fungerande
              demokratiska institutioner, eller är det ett land som saknar detta?
              Jag tror att man också ska se det på ett sådant sätt att bland
              länder som mer eller mindre är i permanent kris, vilket många
              fattiga länder är, har de länder som är demokratiskt styrda lättare
              att ta sig tillbaka och förbättra sin situation. Sedan finns det
              många skugglägen i demokratin i dessa sammanhang, det är jag den
              förste att erkänna. Men jag tror att mediefrihet är väldigt centralt.
            </seg>
            <seg n="d63aef27">
              Jag tror att det är det som är en viktig förklaring till att
              en del länder ändå relativt snabbt kom tillbaka till exempel efter
              Asienkrisen. Det var ju de länder som hade starka demokratiska
              inslag som snabbare än andra länder, till exempel Indonesien,
              kom ur den krisen.
            </seg>
          </u>
          <note type="speaker" n="753a4d0e">
            Anf. 144 BERNDT EKHOLM (s) replik:
          </note>
          <u who="berndt_ekholm_3f39c7" xml:id="i-fc72803185d1bbe9-12" n="fd81e625">
            <seg n="7ab333ab">
              Herr talman! Jag håller med dig, Carl B Hamilton, när du vrider
              angreppssättet på det viset och mer så att säga gör demokratin
              till en metod som man bör använda sig av för att skapa det goda
              samhället. Det råder ingen tvekan här. Det är inte bara vi i västvärlden
              som har erfarenhet av att det är ett sätt att lösa konflikter
              och att komma sams om uppfattningar som borde vara applicerbart
              om än inte med läskpapper men i princip i andra delar av världen,
              särskilt i arabvärlden, där vi vet att det inte fungerar på det
              sättet.
            </seg>
            <seg n="9a6888cc">
              Jag tycker alltså att det finns all anledning att slåss för demokratin
              som ett mycket grundläggande villkor för att man ska komma någon
              vart och också för att bibehålla det man har uppnått kanske ännu
              mer det senare. Där kan vi tala om Kina. För att de ska bibehålla
              vad de har uppnått måste de förr eller senare hamna i demokratin.
              Det kan annars inte fungera med marknadsekonomin.
            </seg>
            <seg n="80a34a6f">
              För att komma vidare och ta sig ur låsningar skulle det, tycker
              jag, vara väldigt skönt om Folkpartiet efter det att vi nu kommit
              så långt som vi gjort här kunde säga okej, och alltså gilla läget
              och konstatera: Det här blir bra. Demokratin har fått en framskjuten
              placering. Nu kommer vi inte igen nästa år och kräver att demokratin
              ska vara målet.
            </seg>
            <seg n="219ce3e0">
              Vad ska det tjäna till att stånga sig blodig? Ni får ju liksom
              inget stöd för det. Det är bättre att vara lite pragmatisk, vilket
              jag tror att Carl B Hamilton är detta sagt som en rekommendation
              i all välvilja.
            </seg>
          </u>
          <note type="speaker" n="80e4ff35">
            Anf. 145 CARL B HAMILTON (fp) replik:
          </note>
          <u who="carl_b_hamilton_f03c03" xml:id="i-bb91be23f66c2d91-6" n="ad1c15e9">
            <seg n="5c3f5173">
              Herr talman! Med den inställningen, Berndt Ekholm, skulle oppositionen
              lägga av om man inte fick igenom sina förslag nästa år. Vi siktar
              dock in oss på valet år 2006. Vi hoppas då få igenom en borgerlig
              regeringspolitik. Jag hoppas att Berndt Ekholm då fungerar som
              opposition och inte överger sina ståndpunkter.
            </seg>
          </u>
          <note type="speaker" n="9fd09898">
            Anf. 146 BIRGITTA AHLQVIST (s):
          </note>
          <u who="birgitta_ahlqvist_288960" xml:id="i-cc04c8324ecd8f27-0" n="e579ecdb">
            <seg n="f531fd84">
              Herr talman! Denna timme är det mesta sagt om global utveckling.
              Jag vill dock lyfta fram fyra områden i betänkandet Sveriges politik
              för global utveckling . Det handlar då om FN-resolution 1325,
              om Världsbanken, om samarbetet med Central- och Östeuropa och,
              till sist, lite grann om barnrättsperspektivet om barnens rätt
              i utvecklingsarbetet.
            </seg>
            <seg n="0a3b249c">
              Herr talman! Kvinnliga riksdagsledamöter och medlemmar i Särk,
              Sällskapet riksdagens kvinnor mot krig, har i motioner bland annat
              krävt att Sverige i EU och i bilateralt och multilateralt samarbete
              ska arbeta för att FN:s resolution 1325 implementeras i allt FN-arbete
              och i enskilda länder, liksom att Sverige i utvecklingssamarbetet
              och i arbetet med millenniemålen talar klarspråk om mäns våld
              mot och diskriminering av kvinnor och, slutligen, att Sverige
              ska arbeta för att en uppföljningsmekanism inrättas angående FN-resolution
              1325. I det här sammanhanget vill jag påpeka att representanter
              för alla sju riksdagspartierna finns med som motionärer, så här
              kan man verkligen tala om enighet i Sveriges riksdag.
            </seg>
            <seg n="f6572a02">
              FN-resolution 1325 antogs av säkerhetsrådet den 31 oktober 2000.
              Den handlar om nödvändigheten för alla berörda att i både ord
              och handling säkra kvinnors och flickors speciella behov. FN ska
              genom resolutionen bland annat driva medlemsstaterna att säkra
              en ökad representation av kvinnor på alla beslutsnivåer i nationella,
              regionala och internationella institutioner och även inom arbete
              som handlar om utveckling, konfliktlösning och fredsarbete.
            </seg>
            <seg n="b58e9a48">
              Herr talman! Sverige är en stark kraft i fredsfrämjande, i konfliktförebyggande
              och i utvecklingsarbete i världen. Det är bra. Men när det gäller
              att lyfta fram kvinnorna i det här arbetet kunde vi vara bättre.
              Det finns stora skillnader mellan kvinnor och män och mellan flickor
              och pojkar.
            </seg>
            <seg n="e0fbf86e">
              Kampen för fred är en del av kvinnors självförsvar mot förtryckande
              förhållanden och maktstrukturer i världen. Kvinnor måste ges större
              möjligheter att spela en roll i samhället. Vi behöver metoder
              som är sådana att kvinnors perspektiv och kvinnors behov tillvaratas.
              Vi måste också skapa bättre förutsättningar för att fullt ut integrera
              könsperspektivet i utvecklingsarbetet, i fredsarbetet och i det
              konfliktförebyggande arbetet.
            </seg>
            <seg n="0b53d48c">
              Vi i utskottet skriver att vi menar att Sverige internationellt
              är pådrivare i genderfrågor. Alla vet vi att Sverige är oerhört
              duktigt. Men det finns områden som bättre måste uppmärksammas.
              Ett sådant område är just detta med representationen i fredsarbete
              och konfliktförebyggande och även i utvecklingssamarbete.
            </seg>
            <seg n="0a51485f">
              Dessutom anser vi i utskottet att detta med en uppföljningsmekanism
              verkligen behövs för resolution 1325. Det skulle öppna upp för
              en bättre bevakning och rapportering liksom för möjligheten att
              utse speciella rapportörer och att ta hänsyn till klagomål. I
              det här fallet kommer vi i utskottet att noga följa regeringens
              arbete just när det gäller resolution 1325.
            </seg>
            <seg n="3649160c">
              Sedan ska jag säga några ord om Världsbanken.
            </seg>
            <seg n="f3046635">
              Enligt regeringens proposition ska Sverige fortsatt verka för
              att de multilaterala organens verksamhet blir effektivare och
              förstärks och för att ett ökat samarbete sker mellan de olika
              organen samt, slutligen, för att utvecklingsländernas inflytande
              ska öka i de internationella finansiella institutionerna. Detta
              är mycket bra. Men för att Sveriges riksdag ska kunna vara med
              i det arbetet och påverka utvecklingen krävs det bättre förutsättningar
              för oss parlamentariker. I dag är insynen i arbetet minimal. Därmed
              är också vårt inflytande litet.
            </seg>
            <seg n="9bf59c32">
              Världsbanken har initierat ett flertal möten för oss parlamentariker
              både för att öka intresset för Världsbanken och för att öka möjligheten
              till inflytande. Men det räcker inte, utan vi i den svenska riksdagen
              måste få bättre information från regeringen för att på rätt sätt
              kunna påverka bankernas arbete. Detta gäller naturligtvis också
              IMF och de regionala bankerna.
            </seg>
            <seg n="c13e4cd3">
              Regeringen måste regelbundet i en särskild skrivelse redovisa
              arbetet i de här institutionerna och vilka ståndpunkter man haft.
              På det sättet kan vi parlamentariker delge våra synpunkter när
              det gäller regeringens arbete. Därför är jag glad över att vi
              i utskottet har kunnat enas om att tillkännage regeringen den
              här ståndpunkten.
            </seg>
            <seg n="9c334eb8">
              Central- och Östeuropa ingår nu, som vi har hört, i det internationella
              utvecklingssamarbetet detta därför att många av de östeuropeiska
              länderna nu står på egna ben genom det stundande EU-medlemskapet.
              Den övriga delen av öst kan man likna vid övriga världens utvecklingsländer,
              så målet för det internationella utvecklingsarbetet att skapa
              större förutsättningar för fattiga människor att förbättra sina
              levnadsvillkor blir också målet för samarbetet med Central- och
              Östeuropa.
            </seg>
            <seg n="c369b20d">
              Naturligtvis kommer demokrati, säkerhet, social trygghet, hälsa,
              miljö, utbildning och så vidare att finnas med i samarbetet. Självfallet
              ska både jämställdheten och barnperspektivet prägla samarbetet.
            </seg>
            <seg n="7ed18603">
              Som sista punkt tänkte jag ta upp barnen. Rädda Barnen har varit
              väldigt aktiva för att påverka oss parlamentariker i alla partigrupper
              för att få in barnrättsperspektivet i det här betänkandet. Man
              kan säga att de har lyckats väl. Barnen intar en central roll
              i svenskt utvecklingsarbete. Ett barnrättsperspektiv i internationellt
              utvecklingsarbete har vunnits tack vare de ansträngningar som
              Sverige har gjort i sitt tidigare arbete.
            </seg>
            <seg n="e3124f69">
              Sverige har verkligen försökt att skapa förutsättningar för att
              förverkliga de rättigheter som varje barn har enligt FN:s konvention
              om barnens rättigheter. De som har läst detta betänkande från
              pärm till pärm har kunnat se att barnen särskilt har uppmärksammats
              när det gäller utbildning, hälsa, demokrati och social trygghet.
            </seg>
            <seg n="aebf3989">
              Min talartid är ute. Jag vill avslutningsvis säga några korta
              ord om Vitryssland eftersom det har varit uppe i diskussionen.
            </seg>
            <seg n="1f0eac85">
              Det program som vi har haft när det gäller Vitryssland och som
              har handlat mycket om demokratiutveckling kommer att fortsätta.
              Jag har inte på något sätt kunnat få fram något annat. Vi tycker
              att det är jätteviktigt att det här programmet får fortsätta.
              Och som också Folkpartiet var inne på det är naturligtvis viktigt
              att erfarenheterna från Vitryssland tas till vara när det gäller
              andra områden. Det finns ingen oenighet om det. Därför förvånar
              det mig lite grann att det finns två reservationer kring detta.
              Men arbetet kommer att fortsätta.
            </seg>
          </u>
          <note type="speaker" n="cc187462">
            Anf. 147 KAJ NORDQUIST (s):
          </note>
          <u who="unknown" xml:id="i-04b227c84c2b4fb9-14" n="c0cddce6">
            <seg n="d8e6e8a0">
              Herr talman! Riksdagskamrater! Riksmötesdeltagare! Jag ska göra
              vad jag kan för att hålla mig ganska kort.
            </seg>
            <seg n="939bc08b">
              Holger Gustafsson sade för en liten stund sedan att det vore
              bra om olika ministrar gick upp i talarstolen och vittnade om
              att de ställer upp på den här politiken. Det kan vi kanske inte
              åstadkomma i dag, men olika socialdemokrater kan i alla fall träda
              fram och vittna om sitt engagemang inom olika områden, och det
              ska jag försöka att göra nu.
            </seg>
            <seg n="85947267">
              Det här betänkandet handlar om en politik för global utveckling.
              Som flera här har påpekat är detta någonting historiskt och någonting
              nytt. Vi har följt en linje i dessa frågor i 40 år, och vi kommer
              nu förhoppningsvis att förändra den linjen. Vi ska sätta fokus
              på fattiga människor, på fattiga länder och på att ha en sammanhållen
              och samstämmig politik i dessa frågor.
            </seg>
            <seg n="0b34a89f">
              Det här är strukturerat i olika mål, olika perspektiv, olika
              huvuddrag och riktlinjer. Innan jag går in på detaljer tycker
              jag att det är viktigt att räkna upp målen. Även om vi har hållit
              på länge kan i alla fall något av dem ha fallit i glömska.
            </seg>
            <seg n="b486fb32">
              Det övergripande målet är en global utveckling. Den ska vara
              både rättvis och hållbar. Det har inte sagts så mycket om det
              hållbara i dag, men om rättvisa har det sagts en hel del. Det
              mål som gäller är de fattiga människornas mänskliga rättigheter.
              Det är det som det hela egentligen går ut på.
            </seg>
            <seg n="40907c41">
              Det perspektiv som ska vara prioriterande för all politik är
              rättvisa och de fattigas situation. Med rättvisa menar vi mänskliga
              rättigheter, demokrati, jämställdhet och barnens rätt. Det här
              är logiken.
            </seg>
            <seg n="2505ff15">
              Vi ska försöka att skapa förutsättningar för att fattiga människor
              ska kunna förbättra sina villkor. Då kommer jag in på de olika
              områden som jag kort tänkte beröra.
            </seg>
            <seg n="50edcb1d">
              Till att börja med tänkte jag konkurrera lite med Carina Hägg,
              eftersom jag ska tala om de funktionshindrade. Ett uttryck som
              man brukar använda i det sammanhanget är att de funktionshindrade
              är de fattigaste av de fattiga. Om nu någon vill protestera mot
              det kan jag säga att jag tror att det håller. Men lägger man till
              genderperspektivet blir det samma sak. Det är de funktionshindrade
              kvinnorna som är de fattigaste av de fattigaste. Så det håller
              väl bägge delarna.
            </seg>
            <seg n="1a190e8f">
              Vad är det viktigaste inom det här området? Ja, det är mänskliga
              rättigheter. Eftersom det ska vara en samstämmig politik och finnas
              en logisk linje i vår egen inrikespolitik vill jag bara erinra
              mina ärade kolleger om ett program som styr den här politiken
              i Sverige och som har rubriken Från patient till medborgare .
            </seg>
            <seg n="9f1eff4f">
              Som jag ser det anknyter detta till en modern definition av fattigdomsbegreppet
              som pekar ut problemen för den grupp som jag talar om. Det handlar
              om brist på makt, brist på kontroll, brist på inflytande över
              den egna situationen, brist på möjligheter och brist på styrka
              för att utnyttja de förutsättningar som finns.
            </seg>
            <seg n="c895c365">
              Den här gruppen, funktionshindrade i den fattiga världen, är
              ofta utsatt för en ganska hård diskriminering. Man respekterar
              inte alltid ens de grundläggande mänskliga rättigheterna. Dessa
              människor utsätts för en hel del våldsövergrepp. De behandlas
              på ett oerhört nedlåtande sätt. Det är inte ens säkert att de
              kan vara övertygade om att de ska få leva på ett normalt sätt
              som andra människor.
            </seg>
            <seg n="2c12435e">
              Dessa grupper påverkas väldigt starkt av krig och konflikter.
              Krig skapar handikappade, och de människor som hade ett handikapp
              innan påverkas också väldigt negativt. Det är på samma sätt med
              katastrofer. Det är inte de här grupperna som först får den hjälp
              som finns att tillgå. Jag tycker att detta är viktigt för oss
              att peka på.
            </seg>
            <seg n="396aa17b">
              Att attackera den fattigdomsdefinition som jag tidigare nämnde
              bristen på makt, kontroll och inflytande måste ju vara målsättningen.
              Den svenska politiken i det sammanhanget heter, som sagt, Från
              patient till medborgare .
            </seg>
            <seg n="25251d78">
              Samma sak borde gälla i de fattiga länderna när det är fråga
              om utveckling. Det handlar om att förstärka de enskilda människornas
              möjligheter till inflytande över den egna situationen, om att
              stärka deras organisationer, om att skapa demokratiska rättigheter
              för dessa människor och om att vi från svensk sida inte bara ska
              lämna en begränsad hjälp till dessa grupper. Detta ska inkluderas
              i alla biståndsinsatser.
            </seg>
            <seg n="97f01a20">
              Bygger man en skola ska den skolan fungera. Bygger man ett hus
              ska det huset fungera. Bygger man en väg ska den fungera. Bygger
              man ett torg ska det fungera. Att det ska fungera är inte alltid
              en självklarhet. Men inför vi den principen i Sverige bör vi se
              till att den gäller i EU och även i andra länder.
            </seg>
            <seg n="0ff52937">
              Jag tänkte också snabbt nämna några ytterligare områden. Grundperspektivet
              är detsamma. Man måste stärka individen. Så tänkte jag kort säga
              några meningar om migrationsfrågor.
            </seg>
            <seg n="add821c3">
              Vi är naturligtvis för den fria migrationen som är en del av
              utvecklingen. Människor som flyttar på sig för att skaffa sig
              arbete, för att studera, för att forska och för att hjälpa människor
              hemmavid är någonting som bidrar till en faktisk utveckling.
            </seg>
            <seg n="349ca05c">
              Väsentligt i de sammanhangen är att skapa regler så att människors
              rättigheter respekteras och att vi har former för migration som
              faktiskt är legala, där man kan lita på givna besked. Vi satsar
              ju på den här verksamheten inom FN, där Jan O Karlsson är aktiv.
              Jag tänker inte veckla ut mig mycket mer kring det. Det har varit
              uppe både hos biståndsministern och hos Carina Hägg.
            </seg>
            <seg n="377ef972">
              På samma sätt finns det ett annat område som har betydelse i
              de här sammanhangen. Det är konsumentfrågor. Det har nämnts flera
              gånger. Vi måste arbeta för en hållbar produktion och konsumtion.
              Man ska inte bara göra saker till lägsta möjliga pris utan några
              som helst andra hänsyn. Det fungerar inte, och det är ett stort
              problem vad gäller utvecklingen framåt. Inom det området tycker
              vi också att det är viktigt att människor i fattiga länder som
              står för produktion som skickas hit för att konsumeras också ska
              kunna konkurrera med rättvisemärkningar och annat. Det påpekas
              i betänkandet, och det är något som jag livligt vill understödja.
            </seg>
            <seg n="78c0f397">
              Ett annat område som jag tänkte säga några ord om är social trygghet.
              Vår uppfattning är att det absolut krävs en tydligt deklarerad
              politisk vilja för att man ska använda de resurser som den ekonomiska
              utvecklingen skapar till social utveckling. Det är inget som sker
              bara av sig självt utan det är något som man definitivt måste
              sträva aktivt efter.
            </seg>
            <seg n="43d9f894">
              På samma sätt bör vårt arbete sträva mot att man utvecklar ett
              socialt kapital, att människor ser det som naturligt att man utvecklas
              tillsammans och skapar gemensamma värderingar. Flera har varit
              inne på de hot som finns inom det här området, till exempel smittsamma
              sjukdomar.
            </seg>
            <seg n="8c7f5e93">
              Eftersom vi har ont om tid ska jag vara väldigt kortfattad.
            </seg>
            <seg n="8faaf985">
              Jag ska bara säga att inom det här området är det väldigt viktigt
              med en jämlik hälsovård. Det är inte bara rättviseskäl. Det finns
              också krassa, rationella, ekonomiska motiv för det.
            </seg>
            <seg n="a823ed00">
              Så ska jag bara säga något kort om kultur och utbildning. För
              oss är kulturen, en demokratisk kultur, en viktig del av det som
              vi försöker överföra. I en demokratisk kultur finns åsiktsfrihet
              och fria medier. Respekt, tolerans, jämställdhet och sådana värderingar
              är viktiga. På samma sätt vill vi också stödja utbildning. Det
              gäller inte bara grundläggande basutbildning utan också vuxenutbildning,
              lärarutbildning och didaktisk verksamhet inom stödorganisationerna.
            </seg>
            <seg n="6b2e4251">
              Avslutningsvis skulle jag vilja säga att kriteriet för om det
              här blir en framgångsrik politik egentligen är den implementering
              som sker. Vi får se hur det blir i de skrivelser som kommer hit.
              Jag hoppas att vi ska kunna gå framåt och förstärka fattiga människors
              möjlighet att kontrollera sin egen situation. Jag hoppas att en
              politik för global utveckling också blir en politik för alla på
              globen.
            </seg>
          </u>
          <note type="speaker" n="30614c63">
            Anf. 148 JOE FRANS (s):
          </note>
          <u who="joe_frans_595e82" xml:id="i-da7c83feca25fa72-0" n="3d8479e7">
            <seg n="8e5d662d">
              Herr talman! Jag börjar med att instämma i Kaj Nordquists anförande.
            </seg>
            <seg n="84102059">
              Mycket bra har sagts under debatten här. Det är saker som inte
              ska upprepas. Men det finns saker som förtjänar att understrykas.
              För det första gäller det nödvändigheten av att intensifiera kriget
              mot hiv/aids, malaria och tuberkulos. Människor dör och barn blir
              föräldralösa. Samtidigt vet vi att vi kan vinna kriget mot hiv
              om vi hjälps åt. Samtidigt vet vi att vi kan vinna kriget mot
              malaria om vi samarbetar. Samtidigt vet vi att vi kan vinna kriget
              mot tuberkulos om vi samordnar våra insatser.
            </seg>
            <seg n="1f56644b">
              För det andra: I 70 av världens länder är homosexualitet förbjudet.
              Flera av dessa länder har till och med dödsstraff för homosexuella
              förbindelser. Andra fängslar homosexuella, bisexuella och transsexuella
              personer. De personer som är homosexuella lever i dessa länder
              under ständig fruktan för sin egen och anhörigas liv. Vi måste
              höja kompetensen inom de frågor som rör homosexuella, bisexuella
              och transpersoner. Det är därför jag tillsammans med Börje Vestlund
              har föreslagit en rad åtgärder. Jag är glad att regeringen som
              svar på vår motion har aviserat att en studie av HBT-personers
              situation i utvecklingsländerna planeras under 2004 och att denna
              syftar till att förbättra kunskaperna inom UD och Sida. Jag ser
              det som ett steg i rätt riktning.
            </seg>
            <seg n="37ab275f">
              För det tredje, herr talman, måste svenska företag respektera
              mänskliga rättigheter och ta miljöhänsyn varhelst de verkar. Exportkreditnämnden
              kan göra mer för att främja detta, och arbetet med Global Compact
              måste utvecklas. Därför ser jag fram emot översynen av Exportkreditnämndens
              verksamhet.
            </seg>
            <seg n="2019dd67">
              Herr talman! Riksdagens beslut senare i dag, hoppas jag, om Sveriges
              politik för global utveckling är egentligen av historisk betydelse.
              Det har många sagt. Sverige kan, om intentionerna i den föreslagna
              utvecklingspolitiken blir verklighet, komma att bli det land i
              världen som skapar den mest moderna och ambitiösa politiken för
              global utveckling. Sprängkraften i förslagen har tyvärr inte uppmärksammats
              särskilt mycket i medierna, men i ett internationellt perspektiv
              är propositionen unik i sitt slag.
            </seg>
            <seg n="420782ce">
              Det finns naturligtvis ingenting som är så bra att det inte kan
              göras bättre. Utskottets behandling om min motion om kvinnors
              rättigheter som ett krav för det bilaterala biståndet är jag mindre
              nöjd med. Här instämmer jag med Birgitta Ahlqvists anförande och
              ber i övrigt att få återkomma senare.
            </seg>
            <seg n="ade4bce3">
              Den egentliga anledningen till att jag begärde ordet är att jag
              vill gratulera regeringen inte bara till att den formulerat en
              visionär utvecklingsproposition som förhoppningsvis kommer att
              ha lika lång livslängd som biståndspropositionen nr 100 från 1962,
              utan även för det sätt på vilket propositionen har tagits fram.
              Det har varit seminarier över hela landet och breda konsultationer
              med olika aktörer. Regeringen har också lyckats få till stånd
              en bred politisk samsyn kring huvudtankarna i propositionen, och
              det borgar för att propositionen kommer att kunna leva länge oavsett
              riksdagens sammansättning.
            </seg>
            <seg n="f364b9a1">
              Arbetet mot en samstämmig utvecklingspolitik för en rättvis och
              hållbar utveckling kommer att stärkas när målet beaktas inom varje
              politikområde. Vad som nu krävs är främst politisk vilja.
            </seg>
            <seg n="b249f164">
              Herr talman! De punkter som Pär Axel Sahlberg, jag och några
              andra broderskapare förde fram i en gemensam motion har beaktats
              och inkorporerats i utskottsbetänkandet. Vi vill att politiken
              ska utformas och utföras utifrån de fattigas perspektiv och utifrån
              ett rättviseperspektiv, där frågor som mänskliga rättigheter,
              demokrati och jämställdhet utgör viktiga grundvärden och hållbar
              utveckling är ett centralt förhållningssätt.
            </seg>
            <seg n="727aba58">
              Det finns, herr talman, några områden där vi kan gå längre än
              de skrivningar som regeringen har angivit i propositionen. Våra
              förslag angående handelspolitiken och försvars- och säkerhetspolitiken
              samt lärande och förvaltning har inkorporerats i utrikesutskottets
              svar. Därför väljer jag att inte utveckla dessa frågor just nu.
            </seg>
            <seg n="1beca3d9">
              En fråga har utskottet inte behandlat. Det gäller effektivt bistånd.
              Utvecklingspropositionen är ingen biståndsproposition. Det vet
              jag. Men biståndet är ett av de mest relevanta politikområden
              som berörs av den nya utvecklingspolitiken.
            </seg>
            <seg n="08c19f89">
              Av det svenska biståndet är ca 10 % så kallat bundet bistånd,
              det vill säga biståndet villkoras till att fattiga länder köper
              svenska varor eller tjänster. Internationellt sett är det lågt,
              men det är fortfarande lika ineffektivt för att få till stånd
              utvecklingsprocesser i samarbetsländer.
            </seg>
            <seg n="b97c87e8">
              Därför är det bra att Sverige, i enlighet med OECD:s och DAC:s
              rekommendationer, verkar för avbindning av allt internationellt
              utvecklingssamarbete. Men i stället för att endast avbinda biståndet
              till de 49 minst utvecklade länderna har vi i vår motion föreslagit
              att regeringen ska gå före och unilateralt helt avbinda allt bistånd
              snarast möjligt.
            </seg>
            <seg n="d556876d">
              Herr talman! Det är positivt att utskottet föreslår att regeringen
              ska se till att den tillsatta utredningen om svensk krigsmaterielexport
              ska omfattas av utvecklingspropositionens intentioner. Det är
              också bra att Sverige arbetar för icke-spridning och nedrustning
              i världen. Det finns dock målkonflikter det har vi hört i dag
              mellan målet om en hållbar utveckling och svensk vapenexport.
              Det måste erkännas.
            </seg>
            <seg n="419d3e4f">
              Den utvecklingseffekt och den positiva bild som genomförandet
              av propositionen kan ge riskerar att naggas i kanten om inte principerna
              som tas upp i vår motion följs.
            </seg>
            <seg n="5cd27024">
              Sverige exporterade förra året vapen till 55 länder. Det är ett
              nytt rekord, men naturligtvis är det inte det som är det intressanta.
              Det intressanta är att vi, i summor räknat, ligger på elfte plats
              i världen. Av de 20 största vapenexportörerna är Sverige den största
              räknat per capita.
            </seg>
            <seg n="a0936d68">
              Det är endast när det gäller vapenexporten som utskottet talar
              om det svenska egenintresset, och det förstår jag. Jag förstår
              att vi måste ha ett egenintresse. Den uppfattningen delar jag,
              men det får inte innebära att det egna intresset ska gå ut över
              eller ställas mot utveckling. Jag utgår från att det svenska egenintresset
              inte står i vägen för de fattiga ländernas utveckling. Det är
              därför det är viktigt med verifiering, så att vi tydligare kan
              visa att svensk vapenexport inte motverkar mänskliga rättigheter
              eller rättvis och hållbar utveckling.
            </seg>
            <seg n="8ae210d2">
              Herr talman! Den största utmaningen med propositionen kommer
              att bli att genomföra dess intentioner i praktiken. Därför är
              den årliga skrivelsen, som regeringen har utlovat, om genomförandet
              av den globala politiken oerhört viktig.
            </seg>
            <seg n="2199a3c4">
              Skrivelsen måste vara utformad som en särskild skrivelse och
              på ett sådant sätt att utvecklingen mot en ökad samstämmighet
              i regeringens politik kan jämföras över tid. Först då kan skrivelsen
              bli ett kraftfullt redskap för alla aktörer som vill få till stånd
              en mer samstämmig utvecklingspolitik, och först då kommer riskdagen
              att kunna bedöma regeringens implementering av den nya utvecklingspolitiken.
            </seg>
            <seg n="434f1d6f">
              Herr talman! Med detta vill jag gratulera utrikesutskottet som
              har gjort ett gediget och seriöst arbete med betänkandet.
            </seg>
          </u>
          <note type="speaker" n="2ca70865">
            Anf. 149 LARS JOHANSSON (s):
          </note>
          <u who="lars_johansson_0beb24" xml:id="i-d83731d13e2d15c8-0" n="0e042ebd">
            <seg n="a984e724">
              Herr talman! Jag vill börja med att understryka det som Joe Frans
              sade, nämligen att många har talat väldigt väl om den proposition
              som regeringen har lagt fram. Självklart står jag bakom de övriga
              talare som stöder denna proposition.
            </seg>
            <seg n="05f81b5e">
              Jag har ändå begärt ordet därför att jag tycker att det finns
              anledning att ge ytterligare ett perspektiv på frågan. Det gäller
              alla de människor som har flytt från olika länder, från terror
              och krig och elände, för att finna sin hemstad eller sitt hemland
              i Sverige. De utgör en väldigt stor resurs i vårt arbete med global
              utveckling.
            </seg>
            <seg n="9239339c">
              Jag fick häromdagen ett mejl från Ali Noori, som just har anlänt
              till Bagdad i Irak. Han var en av dem som hörde av sig i våras
              när Saddam Hussein hade störtats och berättade att han hade haft
              samtal med sin far det hade han inte haft på väldigt lång tid
              dessförinnan, eftersom det var omöjligt att ringa ut. Då hade
              hans pappa sagt till Ali: Du har väl nu i exil skaffat dig en
              utbildning, så att du kan vara med och delta i återuppbyggnadsarbetet
              av det nya Irak!
            </seg>
            <seg n="5b11b155">
              Det var också ett startskott till att flera deltog i ett aktivt
              arbete i Göteborg för att inventera hur många irakier som fanns
              där och hur många irakier som var intresserade av att delta i
              återuppbyggnadsarbetet. Det visade sig att 10 % av dem som bor
              i Sverige, eller 6 600, bodde där.
            </seg>
            <seg n="03b47d9b">
              Även om det är farligt för väldigt många människor att vistas
              i Irak är det många som tar vara på möjligheten att göra en egen
              insats genom att delta i återuppbyggnadsarbetet. Bara nu över
              julhelgen är det ett tjugotal som återvänder för att bilda sig
              en uppfattning om hur läget är och också delta i återuppbyggnadsarbetet.
              En läkare på Biskopsgårdens vårdcentral tar med sig tre läkare
              ned till Basra, för att ta ett konkret exempel.
            </seg>
            <seg n="6e186a95">
              Carin Jämtin talar om att det är viktigt att vi har en sammanhållen
              politik inom alla delar av vår politik och att alla goda krafter
              behövs, kommuner, företag, fackföreningar och övriga organisationer,
              i en gemensam politik för att utveckla u-länder som har varit
              utsatta för krig och terror. Det är mot den bakgrunden som jag
              tycker att en av de motioner som jag har lämnat in tidigare i
              år inte har fått en tillräckligt bra behandling i utskottet.
            </seg>
            <seg n="734c5f1a">
              I den talas det om att man ska ge stöd till irakier boende i
              Sverige för att de ska kunna återvända på kortare eller längre
              tid samt att ideella organisationer som arbetar med frivillig
              återvandring ska få möjlighet att delta i olika projekt och medverka
              i denna satsning.
            </seg>
            <seg n="dba69ab7">
              Jag tycker att propositionen är väldigt bra, men jag tycker att
              betänkandet på den här punkten inte är tillräckligt tydligt. Därför
              vill jag göra denna lilla markering, så här på slutet av denna
              långa och mycket intressanta debatt kring hur vår utrikespolitik
              på det här området ska utvecklas framöver.
            </seg>
          </u>
          <note type="speaker" n="15009a25">
            Anf. 150 BERNDT EKHOLM (s) replik:
          </note>
          <u who="berndt_ekholm_3f39c7" xml:id="i-fc72803185d1bbe9-13" n="fd81e625">
            <seg n="cab3de69">
              Herr talman! Det finns flera motioner. Vi har inte kunnat ta
              upp allting i betänkandet; det skulle vara omöjligt. Det är 526
              yrkanden när det gäller politik för global utveckling. Men jag
              sitter också i Sidas styrelse, och där tog vi alldeles nyligen
              fram någon form av program för hur vi ska arbeta med Irak. Det
              programmet ska lämnas till regeringen, och i det sammanhanget
              nämndes särskilt det innehåll som finns i den här motionen. Jag
              försäkrar Lars Johansson om att det här kommer att tas väl om
              hand.
            </seg>
          </u>
          <note type="speaker" n="4c69b310">
            Anf. 151 LARS JOHANSSON (s) replik:
          </note>
          <u who="lars_johansson_0beb24" xml:id="i-b3b4c2f72f36176e-0" n="0e042ebd" next="i-9f5f23b51b931234-0">
            <seg n="6fd05cf7">
              Herr talman! Tack! Det är också anledningen till att jag inte
              lägger fram ett särskilt yttrande avseende denna motion. Jag litar
              på att Berndt Ekholm och hans kamrater vidtar de åtgärder som
              är nödvändiga.
            </seg>
          </u>
          <note n="bf4f5849">
            Föredrogs
          </note>
          <note n="d7c20638">
            Överläggningen var härmed avslutad.
          </note>
          <note n="7c4f05d8">
            Ajournering
          </note>
          <note n="a068906f">
            Kammaren beslutade kl. 15.58 på förslag av talmannen att ajournera
            förhandlingarna till kl. 16.00 då votering skulle äga rum.
          </note>
          <u who="lars_johansson_0beb24" xml:id="i-9f5f23b51b931234-0" n="0e042ebd" prev="i-b3b4c2f72f36176e-0">
            <seg n="d823c362">
              Återupptagna förhandlingar
            </seg>
            <seg n="ab604220">
              Jag får meddela att det inte blir någon votering i morgon kl.
              9.00. Beslut om återstående ärende på dagens föredragningslista
              kommer att fattas vid voteringen i morgon kl. 16.00.
            </seg>
          </u>
          <note n="0d902bb8">
            Förhandlingarna återupptogs kl. 16.00.
          </note>
          <note n="7c5d0d32">
            9 § Beslut om ärenden som slutdebatterats den 11 december
          </note>
          <note n="9b6bc53c">
            Punkterna 1 och 2
          </note>
          <note n="93c8e971">
            Punkt 3
          </note>
          <note n="f572f07f">
            Punkt 2
          </note>
          <note n="93c8e971">
            Punkt 3
          </note>
          <note n="7aff5f22">
            Punkt 17
          </note>
          <note n="69e06c88">
            Punkt 30
          </note>
          <note n="f1571420">
            Punkt 31
          </note>
          <note n="309dca67">
            Punkt 41
          </note>
          <note n="171e4fd3">
            Övriga punkter
          </note>
          <note n="4055dc9b">
            10 § Beslut om ärenden som slutdebatterats den 15 december
          </note>
          <note n="efb395a0">
            Punkt 1
          </note>
          <note n="38c07794">
            Punkt 5
          </note>
          <note n="63811425">
            Punkt 7
          </note>
          <note n="3e43dfe2">
            Punkt 10
          </note>
          <note n="64696e0a">
            Punkt 20
          </note>
          <note n="baf726a7">
            Punkt 38
          </note>
          <note n="171e4fd3">
            Övriga punkter
          </note>
          <note n="efb395a0">
            Punkt 1
          </note>
          <note n="f572f07f">
            Punkt 2
          </note>
          <note n="38c07794">
            Punkt 5
          </note>
          <note n="171e4fd3">
            Övriga punkter
          </note>
          <note n="efb395a0">
            Punkt 1
          </note>
          <note n="f572f07f">
            Punkt 2
          </note>
          <note n="efb395a0">
            Punkt 1
          </note>
          <note n="648de4e3">
            Punkt 4
          </note>
          <note n="6f27e278">
            Punkt 6
          </note>
          <note n="63811425">
            Punkt 7
          </note>
          <note n="171e4fd3">
            Övriga punkter
          </note>
          <note n="090ff345">
            11 § Beslut om ärende som slutdebatterats vid dagens sammanträde
          </note>
          <note n="93c8e971">
            Punkt 3
          </note>
          <note n="648de4e3">
            Punkt 4
          </note>
          <note n="9723bb75">
            Punkt 14
          </note>
          <note n="195bb23b">
            Punkt 15
          </note>
          <note n="6c9b5135">
            Punkt 16
          </note>
          <note n="424319e6">
            Punkt 18
          </note>
          <note n="455d18a6">
            Punkt 23
          </note>
          <note n="8bc18768">
            Punkt 24
          </note>
          <note n="f241d7c7">
            Punkt 27
          </note>
          <note n="69e06c88">
            Punkt 30
          </note>
          <note n="22b36f73">
            Punkt 35
          </note>
          <note n="baf726a7">
            Punkt 38
          </note>
          <note n="171e4fd3">
            Övriga punkter
          </note>
          <note n="10a84342">
            Meddelande om inställd votering
          </note>
          <note n="99b0d63a">
            Anf. 152 TALMANNEN:
          </note>
          <note n="0d3c4207">
            12 § Internationellt bistånd
          </note>
          <note type="speaker" n="7a6deaad">
            Anf. 153 EWA BJÖRLING (m):
          </note>
          <u who="ewa_bjorling_4387ea" xml:id="i-a61195caa23c6b46-3" n="50dff057">
            <seg n="5e3b42d2">
              Herr talman! Bistånd har under väldigt lång tid utgjort en stor
              och betydande del av Afrikas resurser. I många länder har det
              varit i storleksordningen 2030 % av landets BNP. Rimligen borde
              biståndet ha haft en betydande påverkan på utvecklingen i många
              länder i Afrika. Men den generella bilden är inte särskilt upplyftande.
            </seg>
            <seg n="959fd543">
              Fattigdomen ökar, medellivslängden blir kortare och situationen
              gällande hälsa, utbildning och livsmedelsförsörjning blir allt
              sämre. Ovilligheten att erkänna de brister och misstag som gjorts
              och dra lärdomar av tidigare erfarenheter är bekymmersam. Det
              offentliga biståndet kan aldrig bli bra om sanningen inte kommer
              fram. Där bär Sverige ett betydande medansvar för att vissa afrikanska
              länder inte utvecklas.
            </seg>
            <seg n="7bece4ad">
              Vi menar att det svenska statliga biståndet, förutom stödet till
              de globala och europeiska utvecklingsansträngningarna, i betydligt
              större utsträckning ska fokusera på de länder i Afrika där huvudproblemen
              finns. Där är situationen mest allvarlig och behovet av offentligt
              bistånd viktigt, eftersom handel och investeringar inte är särskilt
              omfattande.
            </seg>
            <seg n="541cee6f">
              Herr talman! Det är fel att sätta ett utbetalningsmål som enbart
              är kvantitativt. Sverige bör i stället fokusera på kvalitet och
              resultat. Vi menar att utvecklingspolitiken behöver en nystart
              för att man snabbt ska kunna bryta den onda cirkeln, så att fattigdomsutrotningen
              kan påbörjas på allvar.
            </seg>
            <seg n="9d65e004">
              För att nå millenniemålet att halvera världens fattigdom måste
              man ta vara på kunskaper, framgångsexempel, den egna förmågan
              och motivationen som många fattiga själva har. Vi behöver en tro
              på den egna individens kraft att själv vilja kunna även här. Det
              här kräver också att vi finns där och bidrar aktivt med hjälp
              till självhjälp på plats i Afrika.
            </seg>
            <seg n="e6f8d1a8">
              Samtidigt gäller det också att inse att alla människor är unika
              och att kunna anpassa vårt budskap så att det träffar så rätt
              som möjligt, oavsett kulturell skillnad. Det är ingen lätt uppgift.
              Man måste också komma ihåg att visa stor respekt för att afrikanskt
              synsätt ibland kan vara annorlunda utan att vara fel i våra ögon.
            </seg>
            <seg n="30d9abbd">
              Vi moderater menar nu att vi avsevärt måste öka fokus på och
              koncentration till dem som mest behöver hjälp, främst människor
              i Afrika. Men det här synsättet verkar vi vara ensamma om.
            </seg>
            <seg n="d41e911d">
              I stället vill man sprida gracerna överallt i världen och främst
              ägna sig åt procentmålet, som jag inte kan hålla med om ska vara
              ett mål. I stället måste målet vara likalydande med FN:s millenniemål,
              att utrota fattigdom. Då gäller det att diskutera kvalitet i biståndet
              och hur vi gör, inte bara summan för detta.
            </seg>
            <seg n="f78797ae">
              Till sist måste jag kommentera att regeringen valt att i allt
              väsentligt reducera årets budgetförslag för biståndet till ett
              allmänt anslag. Det här ökar inte heller direkt insynen i och
              förståelsen för regeringens biståndspolitik. Inte ens fördelningen
              mellan det svenska bilaterala biståndet och det bistånd som Sverige
              ger multilateralt genom EU och FN anges. Jag kan inte annat än
              dra slutsatsen att riksdagens ledamöter förväntas avstå från att
              ha synpunkter på hur biståndet ska fördelas på olika ändamål,
              länder och regioner, vilket är mycket allvarligt.
            </seg>
            <seg n="2a5e66bb">
              Kanske är det här även regeringens sätt att inte behöva blotta
              det faktum att de brister såväl i fokus som i prioriteringar ibland.
            </seg>
            <seg n="a1f582a1">
              Det måste finnas större transparens i regeringens förslag för
              att vi alla ska kunna vara med och diskutera och engagera oss
              det vill vi alla för de mest utsatta i världen och deras huvudproblem.
            </seg>
          </u>
          <note n="c44c6023">
            Därför avslutar jag med att yrka bifall till reservationen under
            punkt 3 i enlighet med den gemensamma motionen.
          </note>
          <note type="speaker" n="3733ceb6">
            Anf. 154 BIRGITTA OHLSSON (fp):
          </note>
          <u who="birgitta_ohlsson_bccf9f" xml:id="i-2ebf16f803e88a67-6" n="85f0c354">
            <seg n="c38c9fa1">
              Herr talman! Jag vill inleda med att yrka bifall till reservation
              1 under punkt 3, som vi i Folkpartiet har tillsammans med Moderaterna,
              Centerpartiet och Kristdemokraterna, om att regeringen tydligare
              borde ha redovisat sin fördelning av biståndspengar.
            </seg>
            <seg n="d0e1a5c6">
              Då denna debatt primärt rör den finansiella nivån på Sveriges
              bistånd har jag inget yrkande, utan jag kommer att tala mer principiellt
              om varför Folkpartiet tycker att enprocentsmålet är väldigt viktigt.
              Det har vi ett särskilt yttrande om tillsammans med Kristdemokraterna
              och Centerpartiet.
            </seg>
            <seg n="d7d3e2de">
              Vi har under förmiddagen och eftermiddagen debatterat innehållet
              i den globala politiken i flera timmar. Men nu kommer vi kanske
              till själva kärnfrågan: Hur mycket är man som parti beredd att
              satsa på internationell solidaritet i praktiken? Vi har kommit
              till en punkt där man ska skilja agnarna från vetet och se om
              biståndet och debatten om globalisering mest är vackra ord, eller
              om man vågar prioritera också när det handlar om pengar.
            </seg>
            <seg n="47f29811">
              Bistånd rör förstås inte bara pengasummor, men hur mycket vi
              satsar på världens allra fattigaste visar ganska tydligt våra
              ideologiska prioriteringar i praktiken.
            </seg>
            <seg n="a26c5a9f">
              Jag är övertygad om att de allra viktigaste reformerna för att
              minska den globala fattigdomen handlar om att avskaffa handelshinder,
              tullar och snedvridna subventioner. Men bistånd kan också vara
              en grund för att minska fattigdom, men framför allt för att kunna
              främja projekt som rör demokrati, jämställdhet, miljö och mänskliga
              rättigheter.
            </seg>
            <seg n="43d8936c">
              Trots förbättringar lever fortfarande en miljard människor i
              extrem fattigdom. Det är vår skyldighet, vi som råkar ha haft
              turen att födas eller få bo i ett rikt land, att dela med oss
              av vårt överflöd.
            </seg>
            <seg n="a2c2b4fd">
              Men tyvärr fortsätter de rikare ländernas regeringar att sänka
              utvecklingsbiståndet, som i dag ligger på en skamligt låg nivå.
              Även Sverige har gång på gång nått denna skammens gräns.
            </seg>
            <seg n="3863bd33">
              Under 1990-talet och i början av 2000-talet har det svenska biståndet
              varit utsatt för kraftiga nedskärningar. Sedan 1995 har svenskt
              bistånd minskat med ca 30 % när det gäller faktiska biståndsutbetalningar.
            </seg>
            <seg n="fa5b6371">
              Jag tycker att biståndet väldigt ofta används som ett slags budgetregulator
              av regeringen när den står inför akuta problem med att klara statens
              utgiftstak. Detta har i första hand drabbat det bilaterala biståndet.
              Det har blivit ett slags ryckig budgetsituation som har lett till
              att projekt har fått avbrytas eller ställas in. Jag tycker att
              det är en ganska stor skandal för en nation som säger sig sätta
              internationell solidaritet i fokus att inte kunna följa de löften
              som man har gett.
            </seg>
            <seg n="abbf5f15">
              Förenta nationerna har en vision om att 0,7 % av de rika ländernas
              bruttonationalprodukt ska gå till bistånd. I dag är det en handfull
              västeuropeiska länder som lever upp till det. Och inte ens alla
              partier i den här riksdagen verkar sträva efter detta ideal.
            </seg>
            <seg n="ac1e9c21">
              Jag kommer att tänka på en affisch som Liberala ungdomsförbundet
              hade för några år sedan och som löd: Det är för mycket s och m
              i svensk politik. Det kan jag hålla med om på många fronter. Men
              i biståndsdebatten är det här extra tydligt. Moderaterna delar
              inte värdet av enprocentsmålet över huvud taget, samtidigt som
              Socialdemokraterna aldrig i svensk historia ens har lyckats att
              uppfylla målet trots åtskilliga decennier av regerande.
            </seg>
            <seg n="4b7ea2c6">
              Med moderat biståndspolitik skulle Sverige knappt ens nå upp
              till Förenta nationernas rekommendation för rika länder.
            </seg>
            <seg n="1845a29a">
              Regeringen och dess samarbetspartier verkar inte heller under
              den kommande mandatperioden nå visionen om 1 %, trots att statsminister
              Göran Persson i många utspel har lovat att så ska vara fallet.
              Noterbart är att det är endast under borgerliga regeringar som
              Sverige vid två tillfällen har nått enprocentsmålet för biståndet.
            </seg>
            <seg n="b37488e6">
              Det räcker inte heller för Socialdemokraterna och deras samarbetspartier
              att tala om att vi kan höja biståndet och på sikt uppnå enprocentsmålet
              när det statsfinansiella läget tillåter. I år står det väl: om
              det statsfinansiella läget tillåter. Man kan krasst konstatera
              att Vänsterpartiet och Miljöpartiet inte verkar ha förhandlat
              tillräckligt hårt och inte prioriterat denna fråga tillräckligt
              hårt, trots att de hade ett väldigt bra förhandlingsläge, annars
              kanske vi skulle ha fått ett snabbare resultat.
            </seg>
            <seg n="7d8898f0">
              Folkpartiet liberalerna är det parti som vill ge allra mest bistånd
              till världens fattiga människor. Vi vill ge mer än 1 miljard kronor
              mer än regeringen.
            </seg>
            <seg n="f49eb742">
              Vi vill göra särskilt stora satsningar en halv miljard mer än
              regeringen på demokrati och mänskliga rättigheter. Vi vill också
              fokusera mer bistånd på enskilda organisationer samtidigt som
              vi vill öka det bilaterala biståndet.
            </seg>
            <seg n="5e765fcf">
              Andra fält som vi vill prioritera är kvinnors och barns situation.
              Jag vill också nämna de cirka tre miljoner Palestinaflyktingar
              som lever inom och runt Palestina. Deras situation är väldigt
              allvarlig, och vi tycker att man ska lyfta fram den och ge mer
              pengar till UNRWA, som är det FN-organ som jobbar med dessa problem.
            </seg>
            <seg n="622e3a47">
              Vi tycker också att man ska prioritera arbetet att förebygga
              och undanröja orsaker till konflikter. Vi vill satsa 35 miljoner
              kronor mer än vad regeringen föreslår på detta.
            </seg>
            <seg n="387c7fa2">
              Vi tycker att Sverige tydligare bör ta strid för FN:s befolkningsfond
              i en värld där kvinnors globala rätt till fri abort är hotad av
              konservativa ledare som George W Bush. Där måste Sverige stå på
              kvinnornas sida.
            </seg>
            <seg n="04ffbdd3">
              Nu är det ingen moderat representant kvar här. Men jag vill ändå
              betona att Sverige kan vara generöst i sitt stöd gentemot u-länderna.
              Kvalitet behöver inte stå mot kvantitet.
            </seg>
          </u>
          <note type="speaker" n="3e4085e6">
            Anf. 155 ROSITA RUNEGRUND (kd):
          </note>
          <u who="rosita_runegrund_b27013" xml:id="i-73f14a1306240c65-2" n="72bd71e7">
            <seg n="23cae428">
              Herr talman! Kristdemokraterna har med anledning av detta betänkande
              lämnat ett särskilt yttrande och förordat en annan inriktning
              av den ekonomiska politiken och budgetpolitiken än den som regeringen
              och dess stödpartier föreslår. Med anledning av att vi föreslår
              ett högre belopp för utgiftsområdet och en annan fördelning av
              anslaget inom detta utgiftsområde vill jag nämna följande.
            </seg>
            <seg n="130714b5">
              Vi tycker att den utbredda fattigdomen är oacceptabel. Enligt
              Kristdemokraterna måste utvecklingsarbetet och den globala kampen
              mot fattigdomen även i fortsättningen inta en central och självklar
              roll i statsbudgeten.
            </seg>
            <seg n="ed77d37d">
              Vi anser alltså att Sverige genom ett generöst bistånd kan och
              ska utgöra ett gott föredöme för andra länder och därigenom föranleda
              att ytterligare resurser skapas för en rättvisare värld. Vi föreslår
              en total satsning, utöver regeringens förslag, med 500 miljoner
              kronor. Vi har prioriterat ekonomiska reformer, där skuldavskrivning
              ingår med 200 miljoner kronor, och även det humanitära biståndet
              och biståndet till mänskliga rättigheter.
            </seg>
            <seg n="49d5cb35">
              Jag vill också yrka bifall till reservation 1 som vi har tillsammans
              med Moderaterna, Folkpartiet och Centern. Med anledning av bristen
              på transparens i årets proposition har Kristdemokraterna förordat
              en omfördelning inom majoritetens förslag. Vi vill att 300 miljoner
              kronor mer ska gå till hiv/aids och 30 miljoner kronor mer till
              Unicef. Men det framkommer inte av förslaget, eftersom det var
              svårt att hitta siffrorna i årets budgetproposition. Men den omfördelningen
              har Kristdemokraterna gjort för att visa på det viktiga i att
              kampen mot hiv/aids är en prioriterad fråga.
            </seg>
          </u>
          <note type="speaker" n="fc0941b2">
            Anf. 156 AGNE HANSSON (c):
          </note>
          <u who="agne_hansson_a8688b" xml:id="i-dfcd30da28705340-6" n="8d245623">
            <seg n="97000653">
              Herr talman! Vi ska nu behandla regeringens budgetförslag för
              biståndspolitiken, eller utvecklingssamarbetet som det från och
              med nu ska heta. Det är nu som det ska upp till bevis om den nya
              politiken ska ha något verkligt innehåll och vad det ska få för
              följder och konsekvenser. Det är också nu som vi i siffror ska
              tala om vem som är bäst på utvecklingssamarbete. Av någon anledning
              är det ofta oppositionen som är bäst.
            </seg>
            <seg n="f24dd2d4">
              Jag kan hålla med dem som säger att det inte bara är mängden
              pengar som är viktigt i biståndspolitiken, eller i utvecklingssamarbetet,
              utan att det också är kvaliteten i det. Det handlar väl om en
              kombination av båda dessa. Men man får naturligtvis inte enbart
              fokusera så mycket på kvaliteten att man argumenterar för att
              drastiskt dra ned det offentliga stödet till utvecklingssamarbete.
              Då tror jag att man också missar väldigt mycket.
            </seg>
            <seg n="faae9ad5">
              Det är nog också så att många olika politikområden kan motverka
              utvecklingssamarbetet, och det är det som vi nu försöker att undvika
              genom de beslut som vi redan har fattat.
            </seg>
            <seg n="388a6f63">
              Riksdagen har redan tidigare fattat beslut om regeringens förslag
              till ramar, och därför finns det inte utrymme för vare sig mig
              eller någon annat från oppositionen att ändra på detta.
            </seg>
            <seg n="41b29877">
              Centerpartiet har förordat en delvis annorlunda inriktning av
              den ekonomiska politiken och budgetpolitiken än den som regeringen
              och de två samarbetspartierna föreslår. För utgiftsområde 7 har
              vi föreslagit en högre ram. Vi vill öka anslagen till internationellt
              utvecklingssamarbete med 101 miljoner kronor utöver vad regeringen
              föreslår. Vi från Centerpartiet har vidare försökt oss på en innovation
              på biståndsområdet genom att föreslå ett kraftigt ökat miljöbistånd.
              Under utgiftsområde 20, Allmän natur- och miljövård, föreslår
              vi sammanlagt 1,9 miljarder kronor i miljöbistånd för budgetperioden,
              varav 200 miljoner kronor anvisas för budgetåret 2004, som vi
              nu behandlar.
            </seg>
            <seg n="e37827f8">
              Det innebär att hälften av de pengar som Centerpartiet vill anslå
              till bistånd under perioden går under utgiftsområde 7. Den andra
              hälften utgörs av miljöbistånd under utgiftsområde 20.
            </seg>
            <seg n="e5882c30">
              Miljöbistånd är viktigt. En hållbar utveckling förutsätter att
              de tre dimensionerna ekologisk, ekonomisk och social hållbarhet
              ges utrymme och inte prioriteras bort av kortsiktiga ekonomiska
              intressen.
            </seg>
            <seg n="81dae6d3">
              Ekonomisk och social utveckling förutsätter hänsyn till miljön.
              Rent dricksvatten och sunda och säkra livsmedel är en förutsättning
              för vår hälsa. Över en miljard av jordens befolkning saknar i
              dag rent vatten. Det är alltså nästan var femte människa som gör
              det. För dem betyder rent vatten mycket. Det är minst lika viktigt
              för biståndsländernas människor.
            </seg>
            <seg n="db7be1f6">
              Bistånd eller utvecklingssamarbete är mer än matpaket till fattiga.
              Det var vi överens om när vi diskuterade den nya politiken för
              global utveckling. Vi ser miljöbistånd som en viktig del i en
              samlad utvecklingspolitik.
            </seg>
            <seg n="ff8705cf">
              Centerpartiets samlade anslagsökning för biståndsinsatser blir
              drygt 300 miljoner kronor utöver vad regeringen föreslår detta
              därför att vi tycker att det är viktigt att så fort som möjligt
              komma upp till enprocentsmålet. Även regeringen säger sig vilja
              ta beslut om att nå enprocentsmålet under perioden. Men då krävs
              det betydande anslagsökningar eller krafttag när det gäller att
              besluta denna period något som kanske leder till målet först nästa
              mandatperiod. Vad vet jag vad regeringen tänker?
            </seg>
            <seg n="9bb4a724">
              I det särskilda yttrandet nr 4 har jag närmare utvecklat Centerpartiets
              syn på budgetanslagen till utvecklingssamarbetet. Tyvärr går det
              inte att nu ställa detta under kammarens prövning. Däremot kan
              jag yrka bifall till reservationen i betänkandet, vilken innehåller
              krav på en bättre redovisning i regeringens förslag om det bilaterala
              biståndet vilket berörts av talarna före mig. Jag kan göra det,
              även om jag tycker att utskottet har en ganska stark skrivning
              med anledning av motionens krav. Men den når inte, fru talman,
              fram till ett bifall. Därför yrkar jag, som sagt, bifall till
              reservationen.
            </seg>
          </u>
          <note type="speaker" n="1ad010df">
            Anf. 157 BERNDT EKHOLM (s):
          </note>
          <u who="berndt_ekholm_3f39c7" xml:id="i-fc72803185d1bbe9-14" n="fd81e625">
            <seg n="2b1f8e02">
              Fru talman! Nu har vi alltså avverkat ett beslut om att, kan
              man säga, lägga om utvecklingspolitiken, varav det utvecklingssamarbete
              i fråga om vilket vi ska tala om pengar är en del. Vad vi har
              att just nu behandla är det som ibland kallas för bistånd och
              ibland för utvecklingssamarbete det kanske är ett bättre ord.
              Detta är en del av den politik som vi tidigare har diskuterat
              och fattat beslut om.
            </seg>
            <seg n="2f5d711a">
              Detta har fått påverka regeringens förslag så att regeringen
              har lagt fram ett budgetförslag i enlighet med den nya politiken
              för global utveckling, vilket bland annat betyder att mål är ändrade.
              Huvudperspektiven har tillkommit. Huvuddragen finns med, och delmålen
              är borta.
            </seg>
            <seg n="bd47bda8">
              I enlighet med regeringens förslag innebär detta också att Central-
              och Östeuropastödet har stoppats in i biståndet. Dock innebär
              det ingen skillnad när det gäller just den definition som DAC
              DAC är en del av OECD har om vad som kan räknas som bistånd.
            </seg>
            <seg n="a9b7feb7">
              När det gäller enprocentsmålet står utskottet kvar vid tidigare
              fattade beslut. Det innebär alltså att vi står fast vid att ge
              1 % av BNI till bistånd. Vi håller också fast vid de tidigare
              uttalanden som vi har gjort om att detta ska genomföras under
              mandatperioden.
            </seg>
            <seg n="07545739">
              Det generella villkor som gäller för alla politikområden, även
              för biståndet, är naturligtvis beroende av att det finns pengar,
              av att det statsfinansiella läget medger detta. Men det gäller
              inte bara biståndet, utan det gäller alla politikområden.
            </seg>
            <seg n="cd901249">
              Det innebär också att utskottsmajoriteten står fast vid den uppgörelse
              som har träffats mellan Vänsterpartiet, Miljöpartiet och Socialdemokraterna
              om penningfördelningen till biståndet.
            </seg>
            <seg n="14a69fe0">
              Det har, såvitt jag förstår, varit en del diskussioner om de
              0,86 procenten. Men jag tror att det står 0,86 % i budgeten för
              2005. För mig betyder de 0,86 procenten ingenting annat än, som
              det lika gärna hade kunnat stå, ett streck i budgeten. Jag uppfattar
              det nämligen som en rent teknisk redovisning eftersom man i förhandlingarna
              med Miljöpartiet och Vänsterpartiet valde att inte lägga ut en
              budget för åren 2005 och 2006. Detta är alltså en helt öppen fråga.
              Men målsättningen för utrikesutskottets majoritet ja, strängt
              taget för hela utrikesutskottet är att vi ska nå upp till enprocentsmålet
              under mandatperioden.
            </seg>
            <seg n="875a875d">
              Inom ramen för beloppet nästa år de 0,86 procenten plus 200 miljoner,
              alltså för hela biståndsverksamheten sammanlagt närmare 20 miljarder
              gör vi särskilda satsningar på områdena hiv/aids, sexuell och
              reproduktiv hälsa, narkotikabekämpning och konflikthantering.
              De här områdena får sig tilldelade lite större medel än de annars
              skulle ha haft. Det har ju varit så att det i varje budget brukar
              finnas några områden som har fått lite större prioritet än vad
              andra områden fått.
            </seg>
            <seg n="d1708bbd">
              I vårt betänkande görs det också markeringar om att det när det
              gäller skuldavskrivningar inte kan gälla enbart Sveriges ansvar,
              utan det gäller också det ansvar som de stora länderna har i fråga
              om att svara upp mot det HIPC-initiativ som finns och verkligen
              avsätta utlovade medel.
            </seg>
            <seg n="d3bac861">
              En lite speciell sak har inträffat i år, nämligen att Riksrevisionen
              har skapats. Man får ett särskilt anslag om 40 miljoner kronor
              för biståndsverksamhet direkt från riksdagen enligt den gamla
              ordningen med Riksdagens revisorer och Riksrevisionsverket. Tidigare
              delades de pengarna ut av Sida.
            </seg>
            <seg n="4df58f20">
              I betänkandet finns det en reservation där en fråga berörs som
              vi diskuterar i betänkandet, nämligen frågan om hur informationen
              ser ut om vart pengarna går.
            </seg>
            <seg n="e2718445">
              Från början var det så att riksdagen, mig veterligen, beslutade
              om exakt vilket anslag som respektive land skulle få vi behöver
              kanske inte gå mer än tio år tillbaka i tiden. Varje land fick
              ett fixt anslag. Därefter gjordes en reform som innebar att riksdagen
              bara beslutade hur varje region skulle få sitt anslag. Nu beslutar
              vi i stort sett bara om en klumpsumma. Vi har själva fattat beslut
              om att göra på det sättet. Jag kommer dock inte ihåg, och har
              inte heller haft tid att kontrollera, om alla partier var eniga
              eller inte. Det finns i alla fall ett sådant här beslut.
            </seg>
            <seg n="024b70b0">
              Detta ställer till en del problem därför att vi därmed så att
              säga har flyttat över beslutsrätten till regeringen, som i sin
              tur delvis har flyttat över den till Sida. Det är i och med det
              senare skedet som det blir svårt för regeringen att redovisa uppgifter
              i budgeten. Regeringen känner helt enkelt inte till uppgifterna.
              Sida beslutar nämligen ganska sent kanske först efter att ha fått
              sitt regleringsbrev, som skrivs först efter denna debatt, åtminstone
              formellt. Det gör att det är svårt att redovisa de här siffrorna
              i budgeten så att de verkligen blir motionsbara.
            </seg>
            <seg n="aa93ccce">
              Naturligtvis finns dock alltid möjligheten att skissa på olika
              uppgifter. Det är också vad vi den här gången har fått i utskottet.
              Vi har nämligen fått en PM där det redovisas hur det är tänkt
              att anslagen ska kunna fördelas. Men det är, som sagt, en framräkning
              som Sida har gjort. Vi vet inte om det blir så i verkligheten
              eftersom vi av praktiska skäl har frånhänt oss den beslutsmakten
              och flyttat över den till regeringen. Tidigare var det så att
              om vi inte gjorde det skapade vi problem, exempelvis för Sida,
              därför att det rör sig så mycket i fråga om biståndet. Plötsligt
              kan det vara så att pengar som ska gå till ett visst land inte
              kan gå dit. Då har inte Sida, och inte ens regeringen, kunnat
              flytta över de pengarna till ett annat land. Nu har vi en sådan
              ordning att till och med Sida kan flytta pengar till ett annat
              land. På det sättet har det blivit en större effektivitet.
            </seg>
            <seg n="6fd6c06a">
              Vi måste således framdeles hitta en form för hur denna tydliga
              information ska kunna återkomma i budgetpropositionen detta trots
              att regeringen alltså inte känner till siffrorna. Det är en svår
              ekvation. Men, som vi nämner i betänkandet, förväntar vi oss att
              regeringen ändå försöker hitta en sådan form av redovisningsteknik
              att det blir möjligt att sköta den demokratiska processen, exempelvis
              via motioner, för att få veta vart regeringens politik är tänkt
              att bära hän och för att kunna följa upp de beslut som vi fattar
              här. Vi förväntar oss alltså en bättre redovisning från och med
              nästa år. Det är också vad som tas upp i reservationen. På ett
              sätt tycker jag att den är onödig.
            </seg>
            <seg n="fe456095">
              Det brukar vara på det sättet att vi i vårt utskott först talar
              om för regeringen vad vi förväntar oss. Det är först om regeringen
              inte uppfyller det som det brukar komma reservationer. Men i år
              har reservationen väckts direkt.
            </seg>
            <seg n="3172dd6f">
              Jag yrkar naturligtvis avslag på den reservationen eftersom jag
              tycker att den är överflödig. Jag tillstyrker utskottets förslag
              in dess helhet. Med det stannar jag där.
            </seg>
          </u>
          <note type="speaker" n="9cb70ca7">
            Anf. 158 AGNE HANSSON (c) replik:
          </note>
          <u who="agne_hansson_a8688b" xml:id="i-dfcd30da28705340-7" n="8d245623">
            <seg n="d8093b41">
              Fru talman! Först kan jag hålla med Berndt Ekholm om att reservationen
              kan vara onödig. Det fanns en stark skrivning, men eftersom vi
              är skilda partier väcktes den. Nu finns den där, och då får vi
              hantera den på sedvanligt sätt. Jag hoppas att informationen har
              gått fram till Regeringskansliet.
            </seg>
            <seg n="4041c33f">
              Sedan vill jag understryka vikten av att satsa på hiv/aids. Klarar
              vi inte målsättningen att hejda det till 2015 är vi illa ute.
              Det är kanske den viktigaste biståndsfrågan vi har att hantera
              just nu.
            </seg>
            <seg n="df75e409">
              Skuldsaneringen har diskuterats, så jag går inte närmare in på
              den. Där har Världsbanken och IMF som jag sade i den förra debatten
              en viktig roll att spela.
            </seg>
            <seg n="6f727d5a">
              Vad jag ville ta upp var detta exercerande med enprocentsmålet
              som vi av och till håller på med.
            </seg>
            <seg n="57c07cdd">
              Nu säger Berndt Ekholm att regeringen vill nå enprocentsmålet
              eller fatta beslut om det under perioden. Jag vill att Berndt
              Ekholm närmare klarar ut om det ska fattas ett beslut eller om
              enprocentsmålet bara ska verkställas. I så fall undrar jag om
              ni verkligen inser de enorma problem det innebär att satsa så
              mycket att det blir möjligt. Vad är det som gäller i den delen?
            </seg>
            <seg n="c645a3e7">
              Det var väldigt många om, men jag förstår naturligtvis att det
              är viktigt att det statsfinansiella läget medger en sådan satsning.
              Om man ska verkställa beslutet i realiteten under den här perioden
              innebär det ganska mycket pengar. Hur ser samarbetspartierna på
              det?
            </seg>
          </u>
          <note type="speaker" n="fac7a207">
            Anf. 159 BERNDT EKHOLM (s) replik:
          </note>
          <u who="berndt_ekholm_3f39c7" xml:id="i-fc72803185d1bbe9-15" n="fd81e625">
            <seg n="645b2560">
              Fru talman! Samarbetspartierna får svara för sig själva.
            </seg>
            <seg n="67e1ed3d">
              Utskottsmajoriteten skriver följande: En höjning av biståndet
              till 1 % av BNI bör därför genomföras under mandatperioden om
              det statsfinansiella läget så medger.
            </seg>
            <seg n="96499f85">
              Det är normal svenska som jag anser bara kan tolkas på ett sätt,
              att pengar ska finnas senast i budgeten 2006 så att det motsvarar
              1 %. Annars är det ju bara ett tricksande med språket. Nu spelar
              det inte så stor roll eftersom problemet kvarstår. Det måste göras
              en bedömning för att se om vi verkligen har råd med enprocentsmålet.
              Läget är ju inte sådant att det inte är så alldeles lätt att uppnå
              det. Precis som Agne Hansson sade rör det sig om väldigt mycket
              pengar. Jag har inte haft tid att räkna på det, men det handlar
              i alla fall om flera miljarder.
            </seg>
            <seg n="20484164">
              Men intentionen och målsättningen är klar. Så långt jag vet är
              detta mer eller mindre ordagrannt vad som står i den uppgörelse
              som vi har med Vänsterpartiet och Miljöpartiet, och den står vi
              fast vid. Dessutom har Socialdemokraterna en kongress bakom sig
              som har uttolkat det hela på det här sättet. Det är mitt svar
              på den frågan.
            </seg>
            <seg n="39e01c82">
              När det gäller hiv/aids gör vi ju en större satsning.
            </seg>
          </u>
          <note type="speaker" n="fdd9d661">
            Anf. 160 AGNE HANSSON (c) replik:
          </note>
          <u who="agne_hansson_a8688b" xml:id="i-dfcd30da28705340-8" n="8d245623">
            <seg n="fc49ee01">
              Fru talman! I och för sig tycker jag att det är en väldigt god
              ambition som regeringen har. Vi vill också att enprocentsmålet
              ska nås så snart som möjligt. Det är därför som vi under några
              har satsat lite mera än regeringen. Vi är medvetna om den tröskel
              som ligger framför oss. Precis som Berndt Ekholm säger är det
              fråga om väldigt mycket pengar.
            </seg>
            <seg n="d69b537e">
              Men har det skett en förändring i synen hos Socialdemokraterna?
              I regeringsdeklarationen och i propositionen står det att beslut
              om enprocentsmålet ska fattas under perioden. I betänkandet står
              det lite annorlunda, att vi ska uppnå målet under perioden. Har
              det skett en förskjutning? I så fall har åtagandet blivit ännu
              större, vilket jag i och för sig tycker är bra. Men jag vill bara
              veta vad som gäller.
            </seg>
          </u>
          <note type="speaker" n="e8b55f37">
            Anf. 161 BERNDT EKHOLM (s) replik:
          </note>
          <u who="berndt_ekholm_3f39c7" xml:id="i-fc72803185d1bbe9-16" n="fd81e625">
            <seg n="93bb7bcf">
              Fru talman! Det som gäller är det som utskottet säger och ingenting
              annat. Det är svaret på frågan.
            </seg>
          </u>
          <note type="speaker" n="0f240084">
            Anf. 162 BIRGITTA OHLSSON (fp) replik:
          </note>
          <u who="birgitta_ohlsson_bccf9f" xml:id="i-2ebf16f803e88a67-7" n="85f0c354">
            <seg n="8cb42e19">
              Fru talman! Jag vill inleda med att säga en positiv sak innan
              jag går in på det mer negativa.
            </seg>
            <seg n="8127679c">
              Jag tycker att det är väldigt bra att majoriteten i utskottet
              tillstyrkte Folkpartiets yrkande om att bistånd inte ska kunna
              gå till militära aktiviteter. Linjen ska vara tydlig om att bistånd
              ska gå till bistånd och ingenting annat. Jag är väldigt glad över
              att ni accepterade den skrivningen.
            </seg>
            <seg n="3046696e">
              Sedan vill jag kommentera lite grann det som Agne var inne på
              när det gäller vår reservation. Detta var första gången på 20
              år som regeringen inte tydligt visade hur biståndspengarna ska
              fördelas. Det var oerhört svårt för oss i oppositionen när vi
              skulle utforma våra budgetar att vi inte visste hur mycket olika
              regioner, kontinenter eller organ skulle få. Där hoppas jag på
              en bättring till nästa år. Det handlar inte bara om politikernas
              insyn, utan det handlar också om allmänhetens insyn i biståndet.
            </seg>
            <seg n="f0db75f2">
              Vidare vill jag återkomma till enprocentsmålet, och där har jag
              en konkret fråga. Vad är det som gör att vi den här gången ska
              kunna lita mer på Socialdemokratin än tidigare? Det är ju inte
              så att ni någonsin har uppnått enprocentsmålet under alla de decennier
              som ni har regerat Sverige. Vad är det som gör att ni är så mycket
              mer trovärdiga den här gången?
            </seg>
            <seg n="4470b322">
              Ibland står det när de statsfinansiella läget tillåter och ibland
              står det om det statsfinansiella läget tillåter, men vad betyder
              det egentligen? Det är egentligen bara en prioriteringsfråga.
              Tycker man att det här är tillräckligt viktigt eller inte? I grunden
              handlar det om att prioritera. Men jag vill höra lite mera konkret:
              Vad är det som gör att vi ska kunna lita mera på er den här gången
              än tidigare?
            </seg>
          </u>
          <note type="speaker" n="be9efc5a">
            Anf. 163 BERNDT EKHOLM (s) replik:
          </note>
          <u who="berndt_ekholm_3f39c7" xml:id="i-fc72803185d1bbe9-17" n="fd81e625">
            <seg n="5b588aa9">
              Fru talman! Det är väl inte riktigt sant att säga att det var
              ett ras i informationen i budgeten just för det här året. Jag
              har jämfört med hur det var förra året, och det var inte så mycket
              mer information då. Men om vi ser det över en längre tidsperiod
              är naturligtvis informationen i årets budget i magraste laget
              för att det ska vara möjligt att i en demokratisk process att
              motionera om förändringar och så vidare.
            </seg>
            <seg n="cf1260ba">
              Sedan kan man i och för sig ställa frågan: Om vi från riksdagen
              har avhänt oss beslutsrätten över detta, är det då rimligt att
              man motionerar om att ett land ska få mer eller mindre pengar?
              Eller ska dessa motioner behandlas som vägmotionerna, när vi föreslår
              att den och den vägen ska byggas där eller där? Det är i alla
              fall en relevant frågeställning eftersom vi har avhänt oss den
              beslutsrätten.
            </seg>
            <seg n="64fc5847">
              Nåväl, det som vi i utskottet har skrivit om att vi vill ha mer
              information är väl grundat. Regeringen har för avsikt att förverkliga
              detta, men det rymmer vissa svårigheter, det ska erkännas.
            </seg>
            <seg n="2e8571ab">
              Beträffande budgeten säger vi ingenting annat än vad vi har sagt
              under tidigare år. Vi har i alla fall gjort en ganska kraftig
              ökning till nästa år. Även i år var det en ganska kraftig ökning.
              Det var några år med efterverkningar efter kriserna på 90-talet
              då det gick väldigt sakta. Men sedan har det varit större ökningar
              mot enprocentsmålet. Vi har aldrig rubbat målet. Vi står fast
              vid att det ska vara 1 %, och vi anstränger oss för att försöka
              att nå dit. Samtidigt måste vi inta ett ansvarsfullt förhållningssätt
              när det gäller vad ekonomin tål, och det är i väldigt hög grad
              beroende av omvärlden, hur mycket skatter vi får in och så vidare.
            </seg>
          </u>
          <note type="speaker" n="730e34ab">
            Anf. 164 BIRGITTA OHLSSON (fp) replik:
          </note>
          <u who="birgitta_ohlsson_bccf9f" xml:id="i-2ebf16f803e88a67-8" n="85f0c354">
            <seg n="53ce0fad">
              Fru talman! Kort bara om det här med penningfördelningen: För
              oss handlar det inte om att vi vill se specifikt hur mycket enskilda
              länder ska få, utan det handlar om regioner. Förra året hade vi
              i alla fall tillgång till information om hur fördelningen var
              mellan olika världsdelar. I och med att många av våra partier
              har ett starkt engagemang Moderaterna vill till exempel satsa
              mycket på Afrika och Folkpartiet vill ta bort en hel del bistånd
              till Asien är det väldigt viktigt för oss att kunna göra en tydlig
              kalkyl, men det kan man inte när det inte finns några siffror
              och inget underlag.
            </seg>
            <seg n="94826dab">
              Kort bara om enprocentsmålet igen: Jag hoppas verkligen innerligt
              att det som du säger är sant och att det kommer att uppnås. Men
              jag kommer inte att tro Socialdemokraterna förrän jag ser det
              hela på papperet i och med att det aldrig har hänt tidigare i
              historien.
            </seg>
          </u>
          <note type="speaker" n="dea3954d">
            Anf. 165 BERNDT EKHOLM (s) replik:
          </note>
          <u who="berndt_ekholm_3f39c7" xml:id="i-621c8781acb78fe8-0" n="fd81e625" next="i-468646a548c0e185-0">
            <seg n="35cdc350">
              Fru talman! När det gäller det här med regioner och länder ska
              vi försöka få regeringen att ge en så fyllig information som möjligt
              från och med nästa år. Men den måste ju vara behäftad med de brasklappar
              som krävs om vi har delegerat beslutsrätten härifrån. Det är ändå
              ganska rimligt att när oppositionen ska motionera, och även enskilda
              s-ledamöter för den delen, ska man ha ett bedömningsunderlag som
              gör detta möjligt. I den meningen slår alltså reservationen, såsom
              texten nu har blivit, in öppna dörrar.
            </seg>
            <seg n="2ce2a2af">
              När det gäller volymmålet torde det nog vara ganska känt var
              utrikesutskottet har stått oavsett partier. Det finns egentligen
              bara ett parti som avviker. Det är Moderaterna. De avviker ju
              markant. De vill ge en sjättedel mindre i bistånd. Sedan finns
              det ni som vill ge lite mer. Det skiljer ju inte så mycket. Folkpartiet,
              som vill ge mest, vill ge en tjugondel mer. Det är inte så där
              otroligt mycket.
            </seg>
            <seg n="3b993242">
              Vi står för att vi vill tillbaka till enprocentsmålet. Det är
              politiskt viktigt. Det är så politiskt viktigt för oss att vi
              har en uppgörelse med v och mp om att vi ska nå dit under mandatperioden.
            </seg>
          </u>
          <note n="c63ab1c1">
            Anf. 166 SERMIN ÖZÜRKÜT (v):
          </note>
          <u who="berndt_ekholm_3f39c7" xml:id="i-468646a548c0e185-0" n="fd81e625" prev="i-621c8781acb78fe8-0">
            <seg n="c6e3f2c5">
              Fru talman! Jag skulle först och främst vilja säga att Vänsterpartiet
              instämmer i förslaget i betänkandet. Enligt betänkandet är en
              återgång till enprocentsnivån en viktig symbolfråga som bör prioriteras,
              och en höjning av biståndet till 1 % av bruttonationalinkomsten
              ska genomföras under mandatperioden så snart det finansiella läget
              så tillåter. Vi delar den uppfattningen bestämt.
            </seg>
            <seg n="a845933a">
              Enprocentsmålet är viktigt för att säkra medel till det internationella
              utvecklingssamarbetet. Poängen med enprocentsmålet är att det
              inte ska vara konjunkturkänsligt. Lika mycket av vår bruttonationalprodukt
              ska ges till fattiga länder oavsett tillväxten i Sverige.
            </seg>
            <seg n="9d9addbc">
              I ett annat betänkande, Politik för global utveckling , behandlades
              Sveriges nya utvecklingspolitik. Denna kommer att ha ännu större
              effekt på fattigdomsbekämpningen när betänkandet omsätts i praktisk
              politik. För hur viktigt det än är med bistånd till utvecklingsländer
              kan fattigdomen aldrig bekämpas framgångsrikt utan att all internationell
              politik, framför allt handelspolitiken, strävar åt samma håll.
            </seg>
            <seg n="e74babdf">
              Det är därför Vänsterpartiets förhoppning att kombinationen av
              biståndsökningar och en ny utvecklingspolitik ska leda till en
              mer radikal och rättvis internationell politik från Sveriges sida.
              Med detta yrkar jag bifall till förslaget i detta betänkande.
            </seg>
          </u>
          <note type="speaker" n="dfe44e7e">
            Anf. 167 LOTTA N HEDSTRÖM (mp):
          </note>
          <u who="lotta_hedstrom_01417a" xml:id="i-071ae2b74809ab37-7" n="29c77bc2">
            <seg n="6e9fb28d">
              Fru talman! Jag ska också fatta mig kort. Vi har varit med om
              att förhandla fram den här budgeten, så vi har inga reservationer.
              Vi hade också en bra och klargörande diskussion i utskottet just
              om det här med möjligheten att läsa underlaget med specificerade
              detaljer med avseende på länder och så vidare. Jag håller därför
              med Berndt Ekholm om att den reservation som finns helt enkelt
              är onödig och slår in öppna dörrar. I sak står vi dock bakom både
              det som utskottet säger och det som står i reservationen. Vi hoppas
              på bättre underlag framöver. Det påtalades också till regeringen
              i fjol.
            </seg>
            <seg n="9bf0ffa3">
              Den stora och intressanta frågan är naturligtvis volymmålet.
              Jag håller inte med Berndt Ekholm när han säger att det lika gärna
              kan stå ett streck eller att detta med volymmålet skulle vara
              en öppen fråga. Det här har otroligt stor symbolbetydelse, och
              också planeringsbetydelse. Därför är det väldigt oroande när vi
              nu hör rykten där Sida är rädda för att vi inte, varken 2006 eller
              2007, kommer att uppnå det enprocentsmål som vi faktiskt har kommit
              överens om.
            </seg>
            <seg n="a8e91859">
              Det skulle vara väldigt skönt om någon med auktoritet de närmaste
              dagarna kunde dementera det här. Jag tycker att Berndt Ekholm
              mumlar lite i skägget, och när Birgitta frågade minister Jämtin
              lät det inte som om hon var så väldigt insatt i just det här.
              Det är ett oroande rykte som jag verkligen förutsätter är falskt
              och ogrundat. Överenskommelsen oss emellan har varit väldigt tydligt.
            </seg>
            <seg n="ff527a3a">
              Det är ju så att Sverige är något av ett biståndslokomotiv i
              världen. Vi är trendsetters . Enprocentsmålet ska ligga fast,
              och det ska uppnås. Där behöver inte Birgitta Ohlsson tveka om
              var hon har Miljöpartiet. Vi kommer att fortsätta kämpa mycket
              hårt för detta.
            </seg>
          </u>
          <note type="speaker" n="2f75cc6d">
            Anf. 168 BERNDT EKHOLM (s) replik:
          </note>
          <u who="berndt_ekholm_3f39c7" xml:id="i-fc72803185d1bbe9-18" n="fd81e625">
            <seg n="52284737">
              Fru talman! Jag hann inte bläddra färdigt i budgeten inför replikskiftet,
              men om jag minns rätt är det ju så att det här procentmålet, 0,86
              %, inte har ändrats om vi talar om 2005. Nu kommer jag inte ihåg
              hur det var 2006. Men jag vet bestämt att detta är en rent teknisk
              fråga. Vad jag vet har det inte inom den uppgörelse som finns
              mellan s, v och mp förts någon förhandling om åren 2005 och 2006.
              Man har ändå i budgeten skrivit 0,86 %. Om Sida planerar någonting
              har de ingenting annat att planera efter än det som står där.
              Men det kunde lika gärna ha stått ett streck, tycker jag, i budgeten.
              Det har helt enkelt inte diskuterats hur det ska se ut. Vi har
              ju för avsikt att fortsätta samarbetet med v och mp. Det här beror
              alltså helt och hållet på hur de förhandlingarna utfaller.
            </seg>
            <seg n="f32575ae">
              Men utskottsmajoritetens uppfattning är solklar. Det råder ingen
              tvekan på den punkten.
            </seg>
          </u>
          <note type="speaker" n="1f9bfb15">
            Anf. 169 LOTTA N HEDSTRÖM (mp) replik:
          </note>
          <u who="lotta_hedstrom_01417a" xml:id="i-071ae2b74809ab37-8" n="29c77bc2">
            <seg n="f6d13545">
              Fru talman! Det är något mysko med det här slirandet och glidandet.
              Vi har visst kommit överens. Vi har ett 121-punktsprogram. Där
              står det att vi inom mandatperioden ska vi uppnå enprocentsmålet
              om det statsfinansiella läget så tillåter. Det är ju en brasklapp,
              men i alla sammanhang har man hävdat utom nu, då jag tycker att
              det låter som om s börjat sväva på målet att det här är en målsättning
              som ska uppnås. Jag har tagit del av planeringsunderlaget för
              Sida, som har att effektuera det här. Där finns inte den här uppskrivningen
              till 1 % med under den här mandatperioden. Det skulle vara väldigt
              skönt om det på ett auktoritativt sätt kunde dementeras. Det är
              inte en öppen fråga. Det är inget streck.
            </seg>
          </u>
          <note type="speaker" n="7f436d7b">
            Anf. 170 BERNDT EKHOLM (s) replik:
          </note>
          <u who="berndt_ekholm_3f39c7" xml:id="i-fc72803185d1bbe9-19" n="fd81e625">
            <seg n="86992436">
              Fru talman! Det kan klart dementeras. Det som gäller är 121-punktsprogrammet
              och ingenting annat. Problemet är alltså att 121-punktsprogrammet
              måste omsättas i ett konkret uttryck, och det har inte skett i
              förhandlingarna mellan v och mp. Man har inte förhandlat om åren
              2005 och 2006. Det är det man rimligen ska göra nu under vintern,
              inför vårbudgeten. Om man ska uppnå 1 % under mandatperioden och
              det statsfinansiella läget medger detta begriper ju var och en
              att man inte kan ligga kvar på det belopp som man ligger på nu.
            </seg>
          </u>
          <note type="speaker" n="a4007b66">
            Anf. 171 LOTTA N HEDSTRÖM (mp) replik:
          </note>
          <u who="lotta_hedstrom_01417a" xml:id="i-071ae2b74809ab37-9" n="29c77bc2">
            <seg n="845a82bb">
              Fru talman! Det statsfinansiella läget rymmer i alla fall nästan
              900 miljarder att spela med, och vi kommer att slåss väldigt hårt
              för att enprocentsmålet ska uppnås eftersom det är så som vi och
              omvärlden har uppfattat överenskommelsen för mandatperioden.
            </seg>
          </u>
          <note type="speaker" n="0a82f8bf">
            Anf. 172 VIVIANN GERDIN (c):
          </note>
          <u who="viviann_gerdin_a081ff" xml:id="i-5e7088ec189d4fca-0" n="c5fef802">
            <seg n="cdd0395f">
              Fru talman! I mitt inlägg i debatten angående biståndspolitiken
              vill jag ta upp kvinnornas roll i fredsarbetet och vid konfliktlösningar.
            </seg>
            <seg n="15b165c1">
              Krig och väpnade konflikter är ett av de mest könssegregerade
              områden som finns, och de brutala krigen är mäns verk. Maktlystna
              män söndrar. De skapar kaos, krig och fattigdom. Detta ödelägger
              människors liv och skapar nya konflikter.
            </seg>
            <seg n="59d4ae6b">
              Samtidigt som samhällen slås i spillror är det kvinnorna som
              talar om försoning över etniska och religiösa gränser. Det handlar
              om kvinnor som utsatts för det ständigt närvarande våldet och
              för brutala våldtäkter, som ingår i krigets mönster. Trots dessa
              övergrepp har kvinnorna kraft att kämpa och ta hand om barn, gamla
              och sjuka i sin omgivning.
            </seg>
            <seg n="cd34d112">
              Vi vet också att det är kvinnorna som står för försörjningen
              av barn och gamla i de sönderslagna samhällena. Vår tids största
              utmaning måste därför bli att satsa på dessa kvinnor. Målet om
              att halvera den extrema fattigdomen i världen till år 2015 kan
              endast nås om bistånden riktas till kvinnorna i de fattiga länderna.
              Därför har Centerpartiet i betänkandet Sveriges politik för global
              utveckling föreslagit att det ska utarbetas strategier och metoder
              för hur vi kan gå till väga för att i utvecklingspolitiken förhindra
              diskriminering av kvinnor.
            </seg>
            <seg n="f733dd50">
              Den svenska biståndspolitikens mål ska vara att skapa utveckling
              som leder till självförsörjning. I det internationella biståndsarbetet
              är också de frivilliga organisationernas arbete av stor betydelse.
              I det arbetet deltar Centerpartiet genom olika projekt i de fattiga
              länderna dels för att demokratisera och lyfta fram kvinnorna,
              dels för att lära kvinnorna och informera dem om hur de förbättrar
              sin egen hälsa.
            </seg>
            <seg n="7c2e41b2">
              För mig som centerpartist är det viktigt att öka de fattiga människornas
              egenmakt, och framför allt kvinnorna behöver ett stort stöd. I
              kampen för att bekämpa fattigdom och orättvisor är biståndspolitiken
              oerhört viktig för att skapa demokratiska, jämställda och livskraftiga
              samhällen. Möjligheter att ställa krav på mottagarländerna att
              också involvera kvinnorna i samhällsutvecklingen får väl anses
              vara goda om det sker i samband med att bistånd beviljas.
            </seg>
            <seg n="38af5318">
              Vi vet att kvinnorna står för det mesta av livsmedelsproduktionen
              i u-länderna, men ytterst få äger den mark de brukar. Detta är
              en orsak till bristen på livsmedel i områden där människor saknar
              daglig föda.
            </seg>
            <seg n="7a93eab1">
              Fru talman! Jag vill också säga några ord om kvinnorepresentationen.
              År 2000 antog FN:s säkerhetsråd resolution 1325, som handlar om
              att stärka kvinnornas roll i krishanteringen. Innehållet i resolutionen
              innebär att kvinnorna ska göras delaktiga i allt FN-arbete som
              rör problemlösningar. Här har Sverige som ett av världens mest
              jämställda länder ett särskilt ansvar för att agera kraftfullt
              för en implementering av resolution 1325 i allt FN-arbete.
            </seg>
            <seg n="ffc6726b">
              Kvinnors underrepresentation på olika beslutsnivåer, såväl lokalt
              som globalt, måste undanröjas. Om situationen i världens ska förbättras
              krävs att kvinnorna blir delaktiga där konfliktlösningar diskuteras.
              Världen består av både män och kvinnor, och maktens män måste
              inse att kvinnorna inte bara är offer i områden med krig och fattigdom
              utan också en resurs i fredsarbetet.
            </seg>
            <seg n="0cd500a9">
              Kvinnor har ett bredare perspektiv på begreppet säkerhet än många
              män. För kvinnor betyder inte fler vapen ökad säkerhet. Fattigdomen
              kommer inte att minska så länge det är lättare att få tag på vapen
              än en säck majs. I de delegationer som besöker krigsområden för
              att fastställa behoven borde det vara en självklarhet att även
              kvinnor deltar för att tillvarata kvinnors erfarenheter av krig.
              Detta är en stor brist i dag.
            </seg>
            <seg n="a0694f6b">
              Det krävs att fler kvinnor tar plats där internationellt bistånd
              och internationella konflikter diskuteras. 40 års erfarenhet säger
              att vi ska satsa på kvinnorna. Det intygar också chefen för UNDP:s
              nordiska kontor. Det är hög tid att kvinnorna omfattas av de mänskliga
              rättigheterna och blir fullvärdiga världsmedborgare.
            </seg>
          </u>
          <note type="speaker" n="b7fb4871">
            Anf. 173 AGNE HANSSON (c):
          </note>
          <u who="agne_hansson_a8688b" xml:id="i-dfcd30da28705340-9" n="8d245623">
            <seg n="0cb76928">
              Fru talman! Låt mig trots allt förlänga denna långa dags färd
              mot natt med att konstatera att resonemanget i debatten om enprocentsmålet
              gett tydliga svar. Samtidigt måste jag konstatera att det är en
              stor bluff som regeringen och samarbetspartierna kör med när det
              gäller att kunna nå målet under mandatperioden. Jag förstår att
              Lotta Nilsson Hedström blir ledsen, men hon har blivit lurad.
              Det är inte så att Sida bara kan skriva upp procentsatsen. Berndt
              Ekholm inser också vad detta innebär. Det handlar om att satsa
              pengar i en statsbudget för att nå målen.
            </seg>
            <seg n="689127e4">
              Trots att vi i Centerpartiet under flera år velat satsa mer varje
              år för att inte få en alltför hög tröskel för att nå målet når
              vi det inte förrän 2007. Om man ska nå enprocentsmålet och verkställa
              det under denna mandatperiod krävs enorma insatser i budgetarbetet.
              Jag önskar Miljöpartiet lycka till i det arbetet. Det är i och
              för sig viktigt, men det är inte realistiskt. Därför är detta
              tyvärr en informationsbluff från samarbetspartiernas och regeringens
              sida.
            </seg>
          </u>
          <note type="speaker" n="4ed90dbe">
            Anf. 174 BERNDT EKHOLM (s) replik:
          </note>
          <u who="berndt_ekholm_3f39c7" xml:id="i-fc72803185d1bbe9-20" n="fd81e625">
            <seg n="fdfcbb85">
              Fru talman! Min åsikt är inte att det är en informationsbluff,
              utan det är realismen som speglas. I den budget som har stöd av
              Vänsterpartiet och Miljöpartiet sägs ordagrant: För år 20052006
              ligger ramen beräkningsmässigt på 0,86 procent av BNI plus 200
              miljoner kronor. Det betyder alltså att den ligger kvar på samma
              belopp beräkningsmässigt .
            </seg>
            <seg n="6d6f693f">
              Om man då vill roa sig med att fundera över vad detta innebär,
              med det BNI som var när budgeten skrevs, betyder det att man går
              från 21 752 miljoner kronor till 22 792 miljoner, alltså 1 miljard
              till, och 2005 går man upp till 23 833 miljoner, det vill säga
              ytterligare ungefär 1 miljard. Utan att göra någon som helst justering
              av procenttalet ökar biståndet varje år med 1 miljard i absoluta
              pengar.
            </seg>
            <seg n="59b489b2">
              Att det står som det står och det finns också redovisat i tabeller
              är naturligtvis ett resultat av att man såg framför sig de problem
              som fanns och därför inte i förhandlingarna ville låsa de fasta
              beloppen. Det innebär för den skull inte att man ger upp det mål
              som man kommit överens om. Men Agne Hansson har naturligtvis rätt
              i att om man ska uppnå 1 % 2006 kräver det ganska kraftiga satsningar,
              vilket ytterst kommer att avgöras av om statsfinanserna klarar
              detta. Det gäller vilket område vi än är inne på. Nu råkar det
              vara så viktigt när det gäller biståndet att tillägget alltid
              står där. Jag tycker att det är ett alldeles onödigt tillägg eftersom
              det är självklart. Det gäller ju alla områden.
            </seg>
            <seg n="2ab73eb5">
              Om det visar sig att vi inte får in de skatter vi tänkt oss,
              att vi inte har den tillväxt i ekonomin som vi tänkt oss, måste
              vi ta hänsyn till det. Det innebär dock inte att vi ger upp målet.
              Socialdemokraterna har naturligtvis för avsikt att fortsätta förhandlingsarbetet
              med Miljöpartiet och Vänsterpartiet mandatperioden ut.
            </seg>
          </u>
          <note type="speaker" n="22c3c8e4">
            Anf. 175 AGNE HANSSON (c) replik:
          </note>
          <u who="agne_hansson_a8688b" xml:id="i-dfcd30da28705340-10" n="8d245623">
            <seg n="219546bf">
              Fru talman! I och för sig ogillar jag exercisen med enprocentsmålet.
              Jag har haft den debatten i mitt eget parti. Det handlar inte
              bara om procentsatser och pengar, utan om mycket mer. Det är vi
              överens om.
            </seg>
            <seg n="7ada5960">
              Nu har vi det målet och har haft det länge. Berndt Ekholm har
              rätt i sitt resonemang. Jag har inte invänt mot det. Det krävs
              alltså betydligt mycket mera för att nå upp till målet. Vi satsar
              4 miljarder mer än regeringen och kommer ändå inte upp till det
              förrän 2007. Det som ni gör stämmer alltså ungefär. 1 miljard
              plus ytterligare 1 miljard ger en ökning som naturligtvis är märkbar
              men når inte upp till målsättningen under perioden.
            </seg>
            <seg n="9afc0feb">
              Jag betvivlar inte i övrigt Socialdemokraternas ambition att
              nå målet så småningom. Men det var fråga om att just vederlägga
              skrivningen. Att nå målet och få det verkställt under perioden
              eller att fatta beslut om att nå målet under perioden är en väsentlig
              skillnad. Men jag har fått svar på det.
            </seg>
          </u>
          <note type="speaker" n="ce7f2315">
            Anf. 176 BERNDT EKHOLM (s) replik:
          </note>
          <u who="berndt_ekholm_3f39c7" xml:id="i-fc72803185d1bbe9-21" n="fd81e625">
            <seg n="fa55756e">
              Fru talman! Jag har idkat lite huvudräkning. Jag kan konstatera
              att ökningen utöver förändringen av BNI som det innebär är i storleksordningen
              3 miljarder kronor. Det är kraftiga belopp. Det är den inriktning
              vi haft för politiken, och det är dit vi syftar. Men blir inte
              expansionsutrymmet så stort i ekonomin som vi förväntar oss måste
              vi givetvis ta hänsyn till det, precis som Agne Hansson här försöker
              markera. Det får avgöras i de förhandlingar som vi har mellan
              de så kallade samarbetspartierna.
            </seg>
          </u>
          <note type="speaker" n="41619fbd">
            Anf. 177 AGNE HANSSON (c) replik:
          </note>
          <u who="agne_hansson_a8688b" xml:id="i-554059b658fd9c5f-0" n="8d245623" next="i-3dd61a7a7235d101-0">
            <seg n="45de9c5b">
              Fru talman! Jag kan bara önska regeringen och samarbetspartierna
              lycka till i de förhandlingarna och ge rådet att satsa mer på
              tillväxtfrämjande åtgärder så att vi har möjlighet att nå målen
              tidigare.
            </seg>
          </u>
          <note n="bf4f5849">
            Föredrogs
          </note>
          <note n="d7c20638">
            Överläggningen var härmed avslutad.
          </note>
          <note n="b7ccb5c2">
            13 § Anmälan om fördröjda svar på interpellationer
          </note>
          <note n="06b5bfff">
            Till riksdagen hade inkommit följande skrivelser:
          </note>
          <note n="c19664e9">
            Interpellation 2003/04:161
          </note>
          <note n="6e1fa1ec">
            Interpellation 2003/04:161 av Åsa Torstensson (c) om etikkommission
            för statliga företag
          </note>
          <note n="1c6ebef3">
            Interpellationen kommer att besvaras tisdagen den 16 december
            2003.
          </note>
          <u who="agne_hansson_a8688b" xml:id="i-3dd61a7a7235d101-0" n="8d245623" prev="i-554059b658fd9c5f-0">
            <seg n="24c9f3b9">
              Skälet till dröjsmålet är utlandsresa.
            </seg>
            <seg n="fa2dcdb4">
              Skälet till dröjsmålet är utlandsresor.
            </seg>
            <seg n="9aeaa7a5">
              Skälet till dröjsmålet är redan inbokat engagemang samt riksdagens
              juluppehåll.
            </seg>
            <seg n="d823c362">
              Återupptagna förhandlingar
            </seg>
          </u>
          <note n="4d94906b">
            Dag Ekman
          </note>
          <note n="ddec7c9b">
            Interpellation 2003/04:168
          </note>
          <note n="0aed90cb">
            Interpellation 2003/04:168 av Peter Althin (kd) om rättssäkerheten
          </note>
          <note n="1c6ebef3">
            Interpellationen kommer att besvaras tisdagen den 16 december
            2003.
          </note>
          <note n="200f8880">
            Laila Freivalds
          </note>
          <note n="dd7b75cc">
            Interpellation 2003/04:183
          </note>
          <note n="36090bc7">
            Interpellation 2003/04:183 av Nina Lundström om inomhusmiljö
          </note>
          <note n="3dc39c2d">
            Interpellationen kommer att besvaras tisdagen den 20 januari
            2004.
          </note>
          <note n="33522dfa">
            Lena Ingvarsson
          </note>
          <note n="7c4f05d8">
            Ajournering
          </note>
          <note n="1bc7ba48">
            Kammaren beslutade kl. 17.42 på förslag av andre vice talmannen
            att ajournera förhandlingarna till kl. 18.00.
          </note>
          <note n="c070e827">
            Förhandlingarna återupptogs kl. 18.00.
          </note>
          <note n="16df136a">
            14 § Svar på interpellation 2003/04:128 om ett självständigt
            Somaliland
          </note>
          <note type="speaker" n="9723ecc3">
            Anf. 178 Utrikesminister LAILA FREIVALDS (s):
          </note>
          <u who="unknown" xml:id="i-04b227c84c2b4fb9-15" n="c0cddce6">
            <seg n="1f2a9b3b">
              Fru talman! Birgitta Ohlsson har frågat mig på vilka sätt jag
              avser verka i det internationella samfundet för att Somaliland
              ska bli erkänt som en självständig stat.
            </seg>
            <seg n="abb71dff">
              I mitt svar vill jag redovisa de överväganden, såväl politiska
              som folkrättsliga, som vägleder regeringen i fråga om ett internationellt
              erkännande av Somaliland.
            </seg>
            <seg n="09c768b7">
              Somaliland utgör en del av Somalia som föll sönder under inbördes
              strider i början av 1990-talet. Sedan ett drygt år tillbaka pågår
              en freds- och försoningskonferens om Somalia inom ramen för den
              subregionala organisationen IGAD som samlar Djibouti, Eritrea,
              Etiopien, Kenya, Somalia, Sudan och Uganda. Målet är att ena de
              olika somaliska ledarna kring det framtida styrelseskicket samt
              lösa frågor om avväpning av väpnade grupper och försoning mellan
              parterna. Det som inger förhoppning i förhållande till tidigare
              fredsprocesser är dock att de allra flesta somaliska parterna
              nu deltar i processen. Företrädare för Somalilands myndigheter
              har däremot valt att inte delta. Jag menar därför att trots att
              representanter för myndigheter i Somaliland för närvarande inte
              deltar i konferensen så kan förhandlingarna få stor betydelse
              för Somalias olika delar eftersom en central fråga är graden av
              självstyre för olika regionala administrationer. Det internationella
              samfundet och Sverige bör inte föregripa utgången av dessa förhandlingar.
            </seg>
            <seg n="cd9473c8">
              Även Afrikanska unionen har engagerat sig. Det är positivt att
              Somalias grannländer, i den regionala organisationen IGAD, är
              engagerade i processen. Det breda afrikanska engagemanget är i
              sig betydelsefullt, och det är angeläget att det internationella
              samfundet på alla sätt stöder inriktningen på fredsprocessen som
              syftar till att inbegripa alla delar av Somalia.
            </seg>
            <seg n="d5d14618">
              I det här sammanhanget vill jag peka på att detta också är Säkerhetsrådets
              slutsats. Säkerhetsrådet poängterar vikten av respekt för Somalias
              suveränitet, territoriella integritet och politiska självständighet
              samt landets enighet i överensstämmelse med FN:s stadga och principer.
              Vidare stöder Säkerhetsrådet det allomfattande synsätt som IGAD
              har, det vill säga vikten av att nå en hållbar lösning med ett
              brett deltagande.
            </seg>
            <seg n="f7cceb6c">
              Sverige spelar en mycket aktiv roll i den internationella grupp
              av observatörer som följer fredsförhandlingarna på plats i Kenya.
              Sverige har också inom EU verkat för stöd till processen samtidigt
              som Sverige givit ekonomiskt stöd, dels till själva processen
              men även till fredsfrämjande arbete i Somalia.
            </seg>
            <seg n="9cd6cdf2">
              Angående ekonomiskt stöd kan jag säga att Sverige ger bistånd,
              i huvudsak genom enskilda organisationer och FN-organ, till alla
              delar av Somalia vilket innefattar Somaliland.
            </seg>
            <seg n="f94a4bfe">
              Jag vill nu redovisa vår allmänna syn vad gäller att erkänna
              stater. Sverige tillämpar den så kallade universalitetsprincipen,
              som innebär att Sverige i princip erkänner de stater som uppfyller
              de folkrättsliga kriterierna för en statsbildning. De kriterier
              som uppställs är att det finns ett väl definierat territorium,
              att det på detta territorium finns en befolkning och att det finns
              någon form av regering som utövar effektiv kontroll över territoriet
              och befolkningen i fråga. Vad avser sistnämnda kriterium tillämpar
              Sverige den så kallade effektivitetsprincipen. Den innebär att
              det ska finnas en rimlig stabilitet inåt, med vilket menas någon
              form av statlig myndighet som upprätthåller kontroll över territoriet
              i fråga och utövar sin suveräna befogenhet. Därutöver ska den
              nya staten ha förmåga att agera självständigt på det internationella
              planet. Förutom dessa kriterier beaktas också vissa andra folkrättsliga
              aspekter såsom om den nya staten tillkommit på ett folkrättsenligt
              sätt samt om staten kan uppfylla kraven på respekt för mänskliga
              rättigheter. Med detta sagt bör man komma ihåg att det inte finns
              någon skyldighet att erkänna andra stater.
            </seg>
            <seg n="96aed0b6">
              Vad gäller Somaliland utgörs territoriet i huvudsak av det som
              en gång var Brittiska Somaliland. När Somalia bildades slogs Brittiska
              Somaliland och den italienska kolonin Somaliland samman. Territoriet
              för nuvarande Somaliland är förhållandevis väl definierat om än
              inte oomtvistat. Likaså finns det en befolkning på detta territorium.
              De som gör anspråk på att vara styrande myndigheter bedöms ha
              förhållandevis god kontroll över territoriet och befolkningen
              inåt. Vad avser förmågan att agera självständigt på det internationella
              planet kan man i sammanhanget konstatera att ingen annan stat
              eller organisation än så länge har erkänt Somaliland, vare sig
              inom den afrikanska unionen eller FN. Somaliland har enligt min
              vetskap inte heller ansökt om att bli upptaget som en medlemsstat
              i FN. För svensk del är det ofta genom att rösta för ett upptagande
              som medlemsstat i FN som vi först erkänner nya stater.
            </seg>
            <seg n="864d438c">
              Oavsett om Somaliland uppfyller de folkrättsliga grundkraven
              på en stat eller ej finns det som sagt ingen skyldighet att erkänna
              stater. Sverige tar också i beaktande om det finns särskilda skäl
              mot ett erkännande. Till exempel kom erkännande av Nordvietnam,
              Nordkorea och Östtyskland först 1969, 1973 respektive 1972, det
              vill säga flera år efter att de gjorde anspråk på att vara självständiga
              stater.
            </seg>
            <seg n="56e0fa63">
              Det är vanligt att länder samordnar sina erkännanden av nya stater.
              Vad avser Somalia har den gemensamma EU-linjen formulerats genom
              rådets slutsatser antagna i juli 2002. EU:s mål härvidlag är att
              fred och stabilitet uppnås i hela landet, att man respekterar
              suveräniteten, den territoriella integriteten, den politiska självständigheten
              och landets enhet samt det somaliska folkets rätt att bestämma
              över sin egen framtid i enlighet med FN-stadgan. Sverige ställer
              sig bakom dessa slutsatser och uttalade mål för EU-politiken på
              grund av de skäl jag redovisar. Det vill säga att det internationella
              samfundet och Sverige bör inte föregripa utgången av nu pågående
              fredsförhandlingar.
            </seg>
          </u>
          <note type="speaker" n="96241759">
            Anf. 179 BIRGITTA OHLSSON (fp):
          </note>
          <u who="birgitta_ohlsson_bccf9f" xml:id="i-2ebf16f803e88a67-9" n="85f0c354">
            <seg n="f953d6e7">
              Fru talman! Jag vill inleda med att tacka utrikesminister Laila
              Freivalds för hennes svar på min interpellation om den självutnämnda
              republiken Somalilands framtida öde. Jag ska gå in på de folkrättsliga
              aspekterna i mitt nästa inlägg men tänkte berätta lite kort varför
              jag har engagerat mig i den här frågan.
            </seg>
            <seg n="d989a177">
              Mitt intresse för denna lilla nation har uppkommit genom resor
              i regionen, inte minst i april 2003 då jag under landets presidentval
              agerade valobservatör i en delegation bestående av parlamentariker,
              diplomater och akademiker från USA, Sydafrika och Kanada, ledd
              av sydafrikanska ANC.
            </seg>
            <seg n="bd61c369">
              År 1960 fick Brittiska och Italienska Somaliland självständighet
              och bildade, som utrikesministern sade, staten Somalia. Det var
              ganska många problem som tornade upp sig snart. Engelsmännen hade
              inte skapat ekonomisk utveckling i norra Somalia, medan italienarna
              i söder hade skapat förvaltning och gett somalierna rätt till
              utbildning. 1969 grep en general makten i landet genom en oblodig
              statskupp. Revolutionen var ett faktum, och Somalia anammade socialismen.
              Banker, skolor med mera blev nationaliserade, och staten började
              kontrollera priser, löner och export. Sovjetunionen stödde under
              den tiden Somalia, som sedermera blev USA:s gunstling genom militära
              avtal.
            </seg>
            <seg n="eff67765">
              Interna oroligheter uppstod. I januari 1991 tvingades generalen
              på flykt. En interimregering splittrades. Sedan dess kan man säga
              att Somalia inte har haft någon fungerande centralregering alls.
              Statsmakten har i praktiken ersatts med anarki. Striderna har
              skapat åtskilliga flyktingströmmar som också nått Sveriges gränser.
              Humanitärt är Somalia fortfarande en katastrof.
            </seg>
            <seg n="4f81935c">
              År 1991 utropades det tidigare Somaliland i norra delen som självständigt.
              Landet åberopar en gammal kolonial gräns från den brittiska kolonin
              Brittiska Somaliland. Somaliland är väldigt välordnat jämfört
              med Somalia. Huvudstaden Hargeysa benämns av amerikanska UD som
              en av Afrikas absolut tryggaste huvudstäder att vistas i. Sedan
              1996 har det varit fred i regionen. Trots inget direkt finansiellt
              bistånd från omvärlden, då landet inte blivit erkänt som självständig
              stat, är Somaliland välutvecklat på grund av att många exilsomaliländare
              i diasporan skickar hem pengar kontinuerligt.
            </seg>
            <seg n="f43ad4b2">
              Flera demokratiska val har hållits, såväl kommunalval som presidentval
              nästa år är parlamentsval planerade. De har övervakats av internationella
              valobservatörer. Samtliga har i internationella rapporter bedömts
              ha genomförts på ett tillfredsställande sätt.
            </seg>
            <seg n="1ad039d9">
              Även en folkomröstning om självständighet har hållits, där en
              klar majoritet av befolkningen har visat att folket vill bli oberoende
              från resten av Somalia.
            </seg>
            <seg n="e15a8533">
              Vad avser utrikesministern att göra för att fortsätta att uppmuntra
              denna demokratiska utveckling i Somaliland? Nu talar jag inte
              primärt om ett erkännande, men just om att försöka fortsätta att
              stödja den process som ändå har börjat och som är ett unikum i
              denna del av Afrika.
            </seg>
          </u>
          <note type="speaker" n="12a57254">
            Anf. 180 Utrikesminister LAILA FREIVALDS (s):
          </note>
          <u who="unknown" xml:id="i-04b227c84c2b4fb9-16" n="c0cddce6">
            <seg n="550347df">
              Fru talman! Sverige är engagerat i den process som pågår i Somaliland.
              Vi stöder både ekonomiskt och genom att personer och organisationer
              är aktiva. Vi ser det som värdefullt att Sverige kan vara på plats
              och stödja den fredsprocess som pågår, för att på det viset säkerställa
              att inte bara Somaliland utan hela Somaliaområdet blir en fredlig
              del av Afrikanska unionen.
            </seg>
          </u>
          <note type="speaker" n="863c7eb0">
            Anf. 181 BIRGITTA OHLSSON (fp):
          </note>
          <u who="birgitta_ohlsson_bccf9f" xml:id="i-2ebf16f803e88a67-10" n="85f0c354">
            <seg n="3c8c4817">
              Fru talman! Jag gläds, liksom utrikesministern, åt att Sverige
              och många andra länder jobbar för stabilitet i regionen. Det är
              oerhört positivt. Utrikesministern påpekar att det pågår en försoningskonferens
              i Somalia inom ramen för den sub-regionala organisationen IGAD.
            </seg>
            <seg n="977bdb84">
              Men det här är inte den första konferensen om stabilitet i regionen
              som hålls. Totalt har ett femtontal liknande arrangemang hållits
              de senaste åren. Ingenting har i praktiken hänt.
            </seg>
            <seg n="38c15a46">
              Somalilands styrande är trötta på att de som är folkvalda, till
              skillnad från många av de andra ländernas deltagare på dessa konferenser,
              representeras av icke-demokratiskt valda personer från Somalia.
              Somalilands regering har också sagt att om det kan bli stabilitet
              i Somalia och landet utvecklas i rätt riktning är man inte främmande
              för att på sikt ingå i en union, men som läget är nu ställer man
              sig mycket skeptisk.
            </seg>
            <seg n="6fb4bd2d">
              Jag håller med utrikesministern om att dessa konferenser är viktiga.
              Vi vill alla få slut på anarkin i regionen och få en verklig fred.
              Men det behöver inte stå i något slags kontrast till att från
              svensk sida uppmuntra de fantastiska demokratiska framgångar som
              sker i Somaliland. Kommunalvalen 2002 och presidentvalet 2003
              bevakades bland annat av parlamentariker från demokratiska stater.
              Även Europeiska unionen har finansierat det nationella valobservatörskontoret.
            </seg>
            <seg n="a34706c4">
              Utrikesministern angav i sitt svar att Sverige tillämpar den
              så kallade universalitetsprincipen, som innebär att Sverige i
              princip erkänner de stater som uppfyller de folkrättsliga kriterierna
              för en statsbildning. Vi ska inte irra oss in i folkrättsliga
              resonemang så här på kvällen, men folkrättsjurister brukar ofta
              lyfta fram Somaliland som ett exempel på ett land som borde ha
              blivit erkänt.
            </seg>
            <seg n="4f87803a">
              Ett exempel är en rapport från Brysselbaserade International
              Crisis Group, en think tank där ordförande är Finlands förre president
              Martti Ahtisaari. Man skriver i sin senaste rapport att frågan
              inte längre är om Somaliland bör erkännas som en självständig
              stat utan om det finns något bärkraftigt alternativ på sikt.
            </seg>
            <seg n="a9af6e00">
              Även en juridisk utredning vid Sydafrikas utrikesdepartement
              instämmer i detta. Just nu ligger frågan på Sydafrikas utrikesministers
              bord. Länder som Senegal, ett demokratiskt land, har bjudit in
              Somalilands president på statsbesök.
            </seg>
            <seg n="55c08e64">
              I mina kontakter som jag har haft med representanter för både
              amerikanska UD och brittiska UD har diskussioner förts om att
              om något afrikanskt land inom det närmaste året erkänner Somaliland
              kommer en del större länder att eventuellt följa med.
            </seg>
            <seg n="8ae4bd6c">
              Vad har utrikesministern för kommentarer om dessa händelsers
              betydelse för Somalilands framtida öde?
            </seg>
          </u>
          <note type="speaker" n="3f07b462">
            Anf. 182 Utrikesminister LAILA FREIVALDS (s):
          </note>
          <u who="unknown" xml:id="i-04b227c84c2b4fb9-17" n="c0cddce6">
            <seg n="787ff361">
              Fru talman! Det är riktigt som Birgitta Ohlsson säger att det
              här inte är den första fredsprocessen. Det har varit ett stort
              antal sådana som inte har lyckats. Men vi tror att den fredsprocess
              som nu pågår har möjlighet att lyckas. Det finns ett brett deltagande,
              och det finns ett engagemang kring frågan. Framför allt finns
              det ett engagemang från de afrikanska staterna själva. Vi ser
              det som oerhört betydelsefullt att de afrikanska staterna gemensamt
              tar ansvar för utvecklingen på sin egen kontinent.
            </seg>
            <seg n="b291688f">
              Det är ett faktum att inget land har erkänt Somaliland. Det är
              oerhört intressant att följa vad som händer på den afrikanska
              kontinenten. Det skulle givetvis vara betydelsefullt om ett afrikanskt
              land erkände Somaliland. Men jag tror att alla för närvarande
              är eniga FN, EU och Afrikanska unionen om att stödja den fredsprocess
              som pågår och inte i detta känsliga läge vidta någon åtgärd vad
              gäller erkännande.
            </seg>
          </u>
          <note type="speaker" n="55bf22cf">
            Anf. 183 BIRGITTA OHLSSON (fp):
          </note>
          <u who="birgitta_ohlsson_bccf9f" xml:id="i-2ebf16f803e88a67-11" n="85f0c354">
            <seg n="affaad6c">
              Fru talman! Jag håller med utrikesministern om att Sverige inte
              ska dra några förhastade slutsatser av detta utan att vi ska jobba
              vidare för stabilitet i regionen.
            </seg>
            <seg n="3b18f4e0">
              Utrikesministern nämnde vidare att det ska finnas ett definierat
              territorium, att det på detta territorium ska finnas en befolkning
              och att det finns någon form av regering som utövar effektiv kontroll
              över territoriet och befolkningen i fråga för ett erkännande.
              Detta kan tyckas stämma väl överens med dagens Somalia, som de
              facto fungerat som ett självständigt land under de senaste tio
              åren, vilket utrikesministern också nämnde i sitt svar.
            </seg>
            <seg n="edeb9278">
              Under en dag, den 26 juni 1960, då Brittiska Somaliland blev
              en självständig stat, hann 35 stater erkänna landet, bland dessa
              USA, Storbritannien och Egypten. US Secretary of State Christian
              Herter gratulerade nationen, och Storbritannien hann under denna
              tid skriva under flera avtal med Somaliland. Även om Brittiska
              Somaliland senare på sommaren 1960 gick samman med den italienska
              delen för att bilda Somalia, talar även detta för att det finns
              en viss historisk grund för en eventuell framtida självständighet.
            </seg>
            <seg n="4fa50d32">
              Jag vill tacka utrikesministern för denna intressanta diskussion.
              Det viktigaste just nu är att det blir fred och stabilitet i regionen.
              Jag tror att vi ofrånkomligen kommer att nå ett skede på sikt
              då Somaliland kommer att bli en självständig stat. Då den dagen
              kommer hoppas jag att Sverige blir ett av de länder som vågar
              stötta detta nyvunna demokratiska land. Ett erkännande på sikt
              skulle inte heller vara första gången i den afrikanska historien,
              det vill säga då en stat som ingår i en union med en annan stat
              upplöses. Egypten och Syrien, Senegal och Gambia samt Eritrea
              har gått samma öde till mötes. Jag tror att Somaliland också kommer
              att vandra den vägen.
            </seg>
          </u>
          <note n="d7c20638">
            Överläggningen var härmed avslutad.
          </note>
          <note n="13129c3d">
            15 § Svar på interpellationerna 2003/04:126 och 168 om rättssäkerheten
          </note>
          <note type="speaker" n="d718c4e5">
            Anf. 184 Utrikesminister LAILA FREIVALDS (s):
          </note>
          <u who="unknown" xml:id="i-04b227c84c2b4fb9-18" n="c0cddce6">
            <seg n="41dba870">
              Fru talman! Cecilia Wigström har frågat vilka åtgärder jag avser
              att vidta så att de svenska medborgarna Mehdi Muhammed Ghezali
              och Dawit Isaak, och svenska medborgare i allmänhet, får likvärdigt
              bistånd från Sverige för att skydda sina mänskliga rättigheter.
              Dessutom har Cecilia Wigström frågat mig vilka åtgärder jag avser
              att vidta för att den i Eritrea frihetsberövade journalisten Dawit
              Isaak ska släppas fri. Peter Althin har frågat mig vilken strategi
              jag har för att säkra elementära krav på rättssäkerhet för svenska
              medborgare som sitter fängslade utomlands samt vilka åtgärder
              jag avser att vidta för att svenska medborgare ska känna rättstrygghet
              även utomlands. Jag har valt att besvara frågorna i ett sammanhang.
            </seg>
            <seg n="bd830e17">
              Utgångspunkten i Cecilia Wigströms fråga är om svenska medborgare
              vars mänskliga rättigheter kränks i utlandet har samma rätt till
              stöd från den svenska regeringen. Självklart är det så. Däremot
              är det omöjligt att jämföra enskilda fall. Våra allmänna förbindelser
              och relationer med ett land påverkar naturligtvis också hur vi
              kan agera och vilka metoder som kan bedömas ge bäst resultat.
              Det kan till exempel finnas skillnader mellan hur man bäst kan
              undsätta och stödja svenskar som har drabbats av problem vid besök
              i sitt andra hemland och svenskar som har drabbats av problem
              vid besök i ett främmande land.
            </seg>
            <seg n="9efa217b">
              Sverige har sedan journalisten Dawit Isaak fängslades på olika
              sätt verkat för att få tillstånd att besöka honom. Vi har också
              regelbundet och på olika nivåer framfört vår syn att en rättegång
              omedelbart bör inledas, alternativt att Isaak släpps fri. Jag
              hade nyligen själv ett samtal med den eritreanske utrikesministern.
              Jag framförde med kraft att vi anser situationen vad gäller Isaak
              är oacceptabel samt upprepade våra krav att få mer information
              om hans tillstånd och möjlighet att omedelbart få träffa honom.
              Min eritreanske kollega gjorde emellertid inga utfästelser. Den
              lista som Cecilia Wigström har ställt samman över åtgärder som
              regeringen har vidtagit är inte fullständig. Alla åtgärder kan
              inte heller rapporteras av hänsyn till de drabbade personerna.
              Jag kan bara försäkra Cecilia Wigström att jag helt och fullt
              delar synen att vi måste göra allt som står i vår makt för att
              nå resultat så att Dawit Isaak kan återförenas med sin familj.
            </seg>
            <seg n="efb8f6a2">
              Sverige har vid flera tillfällen tagit upp frågan om hela gruppen
              av fängslade journalister, och specifikt Dawit Isaaks situation,
              i EU-kretsen både lokalt i Asmara och i Bryssel. EU-kretsen i
              Asmara har också ställt samman en lista över medborgare i olika
              EU-länder som har frihetsberövats i Eritrea. Denna lista har vid
              flera tillfällen diskuterats med eritreanska myndigheter. EU har
              också framfört démarcher till Eritrea om MR-läget och den politiska
              utvecklingen. Jag avser att fortsätta att ta upp frågan med mina
              kolleger i EU-kretsen, och därmed öka påtryckningarna på Eritrea.
            </seg>
            <seg n="efd8ac44">
              När det gäller Ghezali har vi alltsedan vi informerades om att
              han förts till den amerikanska militärbasen Guantánamo på Kuba
              varit i kontinuerlig kontakt med de amerikanska myndigheterna
              i detta ärende. Frågan har tagits upp vid så gott som varje bilateralt
              möte, också på hög nivå. Mot bakgrund av att regeringen anser
              att Ghezali hålls frihetsberövad i strid med internationell rätt,
              har vi krävt hans omedelbara frigivande. Detta krav upprepades
              när jag diskuterade ärendet vid ett möte nyligen med min amerikanske
              kollega Colin Powell. Våra diskussioner med amerikanarna fortsätter
              och så sent som förra veckan togs ärendet upp i samband med att
              UD:s kabinettssekreterare besökte Washington.
            </seg>
            <seg n="88cb676d">
              Vad beträffar Peter Althins frågor konstaterar han att arbetet
              med att främja de mänskliga rättigheterna ska vara en prioriterad
              uppgift för svensk utrikespolitik och genomsyra alla delar av
              utrikespolitiken. Detta är helt riktigt. Mänskliga rättigheter
              är en central fråga i svensk utrikespolitik. Sverige bedriver
              ständigt och i olika sammanhang ett arbete för att påverka och
              flytta fram positionerna när det gäller mänskliga rättigheter.
              I detta arbete prioriterar vi frågor som är relaterade till rättssäkerhet.
              Det är framför allt FN-konventionen om medborgerliga och politiska
              rättigheter som innehåller bindande åtaganden för stater på rättssäkerhetsområdet.
              Sverige följer noga staters efterlevnad av sina åtaganden och
              avstår inte från att påtala brister i den mån de förekommer. De
              stater som inte har ratificerat konventionen uppmanar vi att göra
              det, och vi erbjuder dessutom genom framför allt FN stöd med förberedelser
              inför en anslutning, liksom stöd med genomförandet av konventionens
              föreskrifter.
            </seg>
            <seg n="dda89f8d">
              Som jag ser det är detta det viktigaste svaret på frågan. Det
              ständigt pågående arbetet för mänskliga rättigheter är av central
              betydelse för att förbättra rättssäkerheten för svenskar som blir
              gripna av polis, ställs inför rätta eller sätts i fängelse i andra
              länder.
            </seg>
            <seg n="66d7d669">
              Det är vidare mycket angeläget för Sverige att FN:s egna beslut,
              liksom genomförandet av dessa, vilar på en solid rättslig grund.
              I den mån besluten direkt påverkar individer, vilket till exempel
              är fallet vid vissa internationella sanktioner, har Sverige agerat
              kraftfullt för att tillse att respekten för mänskliga rättigheter
              upprätthålls samt för att förstärka rättssäkerheten för den enskilde.
              Sverige har drivit och fortsätter att driva dessa frågor både
              i FN och i EU. Så anordnade vi den 24 november 2003, tillsammans
              med Tyskland, ett välbesökt seminarium i New York om hur man kan
              förbättra rättssäkerheten för individer och enheter som anklagas
              för samröre med terrorism. Regeringskansliet kan också bistå enskilda
              vid kontakter med internationella organisationer eller utländska
              myndigheter.
            </seg>
            <seg n="6bf2a546">
              Att ge hjälp och stöd till enskilda som råkat i svårigheter i
              främmande land är något som våra ambassader och konsulat dagligen
              gör i sitt arbete. Ekonomiskt bistånd till försvarsadvokat kan
              lämnas enligt lagen om konsulärt ekonomiskt bistånd. Sådan hjälp
              kan vara av stor betydelse i många fall, och det är ett grannlaga
              arbete som ambassaderna och konsulaten hjälper till med. Men det
              avgör inte grundförutsättningarna för att svenskar eller andra
              ska kunna få en rättvis rättegång och en rättssäker behandling
              i ett visst land. Den frågan hänger ihop med frågor om demokratisering,
              stöd till uppbyggnad av demokratiska samhällsstrukturer och kamp
              mot korruption. Det är något som vi i första hand kan påverka
              med det generella politiska arbete som vi bedriver internationellt.
            </seg>
          </u>
          <note type="speaker" n="de16948a">
            Anf. 185 CECILIA WIGSTRÖM (fp):
          </note>
          <u who="cecilia_wigstrom_05ae66" xml:id="i-ea150a1d761fcd73-3" n="fb02f3f2">
            <seg n="6778874d">
              Fru talman! Jag vill börja med att tacka utrikesministern för
              svaret. Jag vill också konstatera två saker. För det första är
              det givetvis Eritrea som är den stora boven i det här dramat,
              som har hållit Dawit Isaak fängslad utan rättegång i drygt två
              års tid. För det andra vill jag göra klart att jag inte tycker
              att regeringen borde ha gjort mindre för Ghezali utan tvärtom.
            </seg>
            <seg n="6854a7b3">
              Det min interpellation handlar om är regeringens agerande för
              att bistå svenske Dawit Isaak samt hur andra svenska medborgare
              i framtiden ska säkras ett likvärdigt bistånd från Sverige, så
              att inte fler drabbas av den passivitet från regeringens sida
              som Dawit Isaak har drabbats av. Utrikesministern säger i sitt
              svar att det är en självklarhet att alla svenska medborgare vars
              mänskliga rättigheter kränks ska ha rätt till samma stöd från
              den svenska regeringen. Men i samma andetag säger hon också att
              Sveriges relationer med ett land i förlängningen påverkar vilken
              hjälp en person kan få. Om man resonerar så kan inte alla svenska
              medborgare få samma hjälp.
            </seg>
            <seg n="48de1e98">
              Om utrikesministern menar allvar med att alla ska få likvärdig
              hjälp borde Utrikesdepartementet utarbeta riktlinjer så att man
              har en beredskap att agera i sådana här fall och så att man inte
              agerar slumpmässigt och styrt av mediebevakning och uppmärksamhet.
              Min fråga till utrikesministern är om hon är beredd att verka
              för sådana riktlinjer.
            </seg>
            <seg n="3b9ab386">
              Visst har vi olika relationer med Eritrea och USA. Men det hindrar
              inte Sverige från att lägga lika mycket tid och kraft på båda
              fallen. Sverige har inte agerat lika kraftfullt för Dawit Isaak
              som man har gjort för Ghezali. Jag har tittat på KU:s granskningsärende
              från i våras och fem skriftliga frågor. Det framkommer tydligt
              att man för Ghezali har gjort ungefär 35 insatser under ett års
              tid. För Dawit Isaak har man gjort sex insatser under ett och
              ett halvt års tid.
            </seg>
            <seg n="269c1f22">
              Utrikesministern säger i svaret att UD har gjort mer för Dawit
              men att man inte kan redogöra för detta offentligt. Om detta är
              fallet så är det märkligt att det inte har nämnts i de svar som
              riksdagen har fått. Att saker och ting har skett men inte kan
              offentliggöras har inte stått i något av de svar som har getts
              till riksdagen.
            </seg>
            <seg n="ad141c00">
              Det är inte bara i kvantitet som regeringen har agerat mindre
              kraftfullt när det gäller Isaak. Man har betydligt snabbare fört
              upp Ghezalis fall på politisk nivå. Redan efter fyra månader agerade
              utrikesministern för Ghezali. När det gäller Dawit Isaak tog det
              statssekreteraren ett och ett halvt år innan något gjordes, och
              utrikesministern agerade för första gången i november i år.
            </seg>
            <seg n="72970fc2">
              Jag kan konstatera att regeringen har intensifierat sitt arbete
              för Isaak. Men fortfarande återstår mycket för att säkerställa
              att han får likvärdig hjälp. Jag har i interpellationen frågat
              vad utrikesministern tänker göra för att hjälpa Dawit Isaak. Jag
              är ytterst besviken på svaret. Jag tycker att det är luftigt och
              inte handlingskraftigt.
            </seg>
            <seg n="eab2f065">
              Det är bra att utrikesministern vill göra allt möjligt. Men det
              enda som utrikesministern anger att hon tänker göra är att ta
              upp ärendet i EU-kretsen. Det här handlar om en svensk medborgare
              vars liv är i fara! Jag undrar: Vilka åtgärder tänker utrikesministern
              vidta inom EU?
            </seg>
            <seg n="84415f4e">
              Inte ett ord nämner utrikesministern om Sveriges bilaterala relationer
              med Eritrea. I september förra året kallade UD:s kabinettssekreterare
              upp den amerikanska ambassadören. Det är dags att kalla upp också
              den eritreanska ambassadören på motsvarande sätt, så att kristallkronorna
              kommer i gungning även på Eritreas ambassad.
            </seg>
            <seg n="0e419fb2">
              En annan sak som utrikesministern också skulle kunna göra bilateralt
              är att åka till Eritrea och på plats ta upp hans fall och på det
              sättet markera hur otroligt viktig Dawit Isaak är, precis som
              utrikesministern har agerat för Ghezali i USA.
            </seg>
          </u>
          <note type="speaker" n="e6cca6c4">
            Anf. 186 PETER ALTHIN (kd):
          </note>
          <u who="peter_althin_598452" xml:id="i-fbce569c7497587b-0" n="1b6a19eb">
            <seg n="8cbea3cf">
              Fru talman! Jag börjar med att tacka utrikesministern för svaret
              och vill inleda med att säga att jag är ganska nöjd. Det kan kanske
              vara ovanligt i sådana här sammanhang.
            </seg>
            <seg n="4b868d54">
              För mig och Kristdemokraterna är arbetet med att främja de mänskliga
              rättigheterna en prioriterad uppgift för svensk utrikespolitik.
              Den ska genomsyra hela utrikespolitiken. I det svar jag har fått
              av utrikesministern är det, som jag har uppfattat det, regeringens
              inställning också. Det tycker jag är en bra utgångspunkt.
            </seg>
            <seg n="d15a8dcb">
              Det är också viktigt att regeringen verkar för att alla svenska
              medborgare som är frihetsberövade inte bara får en rättvis rättegång
              utan också blir rättvist behandlade i lägen där de inte får någon
              rättegång. Det förutsätter att man genom ett hårt arbete för de
              mänskliga rättigheterna förbättrar rättssäkerheten. Rättssäkerhet
              är inte bara ett begrepp utan vilar ofta på internationell lagstiftning
              inom folkrätten. Det finns ett problem när en svensk medborgare
              blir frihetsberövad i en annan demokratisk stat. Om det landet
              gör en annan tolkning av folkrätten och den internationella rätten,
              hur går då regeringen till väga?
            </seg>
            <seg n="797f5561">
              Det är min fråga: Vad har regeringen och utrikesministern för
              strategi i det läget, när det andra landet gör en annan tolkning
              av folkrätten? Jag ska återkomma med synpunkter. Jag ska bara
              säga det som utrikesministern möjligen känner till, att jag i
              dag har träffat den amerikanska ambassadören. Jag återkommer till
              det.
            </seg>
            <seg n="ddbcff9b">
              Vad jag vill ha svar på är vad man har för strategi. Vad har
              man för redskap för att få en likartad tolkning av folkrätten?
              Annars blir rättssäkerhetsbegreppet rätt lösligt och inte användbart.
              Det skulle jag vilja ha ett svar på inledningsvis.
            </seg>
          </u>
          <note type="speaker" n="1eb46aa1">
            Anf. 187 Utrikesminister LAILA FREIVALDS (s):
          </note>
          <u who="unknown" xml:id="i-04b227c84c2b4fb9-19" n="c0cddce6">
            <seg n="1d10479d">
              Fru talman! Cecilia Wigström säger att vi har visat passivitet
              i ärendet Dawit Isaak, och det måste jag faktiskt protestera mot.
              Passivitet har det verkligen inte varit fråga om. Och att vi skulle
              ha reagerat först långt efter att vi hade fått veta att han var
              i fångenskap är inte sant. Eftersom han har dubbelt medborgarskap
              fick vi inte information om att han var tillfångatagen förrän
              hans hustru upplyste oss om det, och då reagerade vi genast.
            </seg>
            <seg n="599d2bdd">
              Problemet med honom i förhållande till andra ärenden han är inte
              ensam om den här problematiken vill jag understryka är det problem
              vi har med att vi i Sverige accepterar dubbelt medborgarskap.
              Det gör man inte i alla länder. Eritrea erkänner inte dubbelt
              medborgarskap. Eftersom man inte kan resa in i landet på annat
              sätt än genom att uppvisa sitt eritreanska pass och ansöka om
              att få verka där, i det här fallet som journalist, med hänvisning
              till att man är eritrean åberopas detta av de eritreanska myndigheterna
              som ett bevis för att han är eritreansk medborgare, och de accepterar
              inte att vi hävdar att han är svensk medborgare. Detta är grunden
              för de svårigheter vi har att komma längre i ärendet än vi har
              gjort. Och vi har inte kommit någonstans egentligen, det måste
              jag erkänna. Detta är ett stort problem. Det hänger samman med
              problematiken att inte alla länder erkänner dubbla medborgarskap.
            </seg>
            <seg n="ffb17913">
              Vi fortsätter att hävda att han är svensk medborgare, att vi
              har rättigheter och att vi vill få information och besöka honom.
              Vi vill sätta press på Eritrea. Det är därför vi samarbetar med
              EU-länderna. Det har naturligtvis betydelse om alla EU-länder
              agerar likartat i den här situationen.
            </seg>
            <seg n="609e9833">
              Frågan ställdes om vi på plats har försökt att göra någonting.
              Självklart. Vi har gått så långt att vi har bytt vår representation
              i Eritrea från att komma från Etiopien till att vara en ambassadör
              stationerad i Helsingfors. Därigenom har han möjligheten att på
              plats kunna begära att få besöka den person som vi hävdar är en
              svensk medborgare. Vi får se hur det går. Den nye ambassadören
              har ännu inte fått alla formaliteter i ordning, men så fort han
              har det kommer han att åka ned och försöka att på plats göra det
              som vi inte har lyckats åstadkomma härifrån.
            </seg>
            <seg n="a81aba8e">
              När det gäller Peter Althins fråga om vad vi gör när det finns
              olika tolkningar av folkrätten vill jag säga att vi naturligtvis
              måste arbeta för att vidareutveckla folkrätten materiellt men
              också synen på det existerande regelverket. Den idé som vi senast
              tänkt oss att vi ska genomföra är att samla de folkrättsexperter
              som finns till ett seminarium och diskutera den här frågan. I
              det här fallet är det naturligtvis särskilt intressant att även
              fånga upp folkrättsexperter i USA. Det är nog ett sätt att komma
              framåt, att helt enkelt försöka få dem som kan folkrätten och
              kan göra tolkningar av den att argumentera kring den.
            </seg>
            <seg n="cd06427b">
              Det är också ett sätt att helt enkelt utveckla folkrätten. Det
              är ju ett rättsområde som befinner sig i ständig förändring och
              där bland annat just ett seminarium kring frågeställningarna skulle
              kunna ge underlag för en fortsatt politisk diskussion som så småningom
              kan leda till större enighet i de frågorna.
            </seg>
          </u>
          <note type="speaker" n="53bf15cb">
            Anf. 188 CECILIA WIGSTRÖM (fp):
          </note>
          <u who="cecilia_wigstrom_05ae66" xml:id="i-ea150a1d761fcd73-4" n="fb02f3f2">
            <seg n="98155b35">
              Fru talman! Jag har inte alls hävdat att UD har reagerat saktfärdigt.
              Man reagerade snabbt så fort man fick vetskap om att Dawit hade
              fängslats. Det stämmer. Det jag reagerar över är att man agerat
              på en mycket lägre nivå när det gäller Dawit Isaak det har varit
              en honorärkonsul i Eritrea än i fallet Ghezali som snabbt förts
              upp på högre politisk nivå. Man har agerat oftare i fallet Ghezali.
              Så det är definitivt en mycket starkare passivitet från regeringens
              sida när det gäller Dawit Isaak. Jag är medveten om att relationerna
              med Eritrea är problematiska. Man vill i Eritrea inte erkänna
              hans dubbla medborgarskap.
            </seg>
            <seg n="db83a5ae">
              Men det i sig kan inte ursäkta att regeringen inte har gjort
              mer. Vi har Eritreas ambassad på plats. Varför har man inte kallat
              upp Eritreas ambassadör? Jag hade hoppats att utrikesministern
              i svaret skulle ha nämnt detta som ett handlingsalternativ: vi
              ämnar kalla upp Eritreas ambassadör till UD. Är utrikesministern
              beredd att göra detta framöver?
            </seg>
            <seg n="81077125">
              En annan sak som utrikesministern kunde göra är att själv, på
              högsta politiska nivå, som utrikesminister åka till Eritrea och
              på plats markera vikten av att Dawit Isaak släpps fri. Det kan
              inte vara så svårt att vid någon långresa ned till Afrika också
              stanna till i Eritrea och göra en markering.
            </seg>
            <seg n="03021c7a">
              Sedan frågade jag utrikesministern, utöver vad hon tänker göra
              bilateralt, vad hon tänker göra inom EU. EU ger i dag 97 miljoner
              euro till Eritrea på fem år. Det mesta av det biståndet går till
              rehabilitering efter kriget och demobilisering. Nästan ingenting
              går till demokratisering. Enligt den lista över olika projekt
              som jag har sett utdrag av innebär det stöd till handelsministeriet,
              stöd till dammprojekt, infrastruktur och energi, det vill säga
              en mängd offentliga projekt som presidenten kan ta åt sig äran
              av.
            </seg>
            <seg n="9578024c">
              Jag tycker som folkpartist att det är självklart att vi ska villkora
              biståndet till Eritrea. Det ska bara gå till stater som har en
              demokratisk reformprocess i gång, och det har inte Eritrea. Tvärtom.
              Är utrikesministern beredd att inom EU verka för att biståndet
              till Eritrea stoppas, så att det inte går till staten utan snarare
              går via folkrörelser och enskilda organisationer? Det vore en
              konkret åtgärd jag skulle vilja se utrikesministern driva i EU.
            </seg>
            <seg n="fc19079f">
              En annan sak som jag har tagit upp i interpellationen gäller
              att Dawit Isaak enligt ett TT-telegram har tagits bort från UD:s
              lista över frihetsberövade svenskar i mars i år. Jag nämnde detta
              i min interpellation, men jag har i svaret inte fått besked från
              utrikesministern att det var ett misstag av TT och att Dawit Isaak
              fortfarande finns kvar på UD:s lista över frihetsberövade svenskar.
              Det skulle jag också vilja få en bekräftelse av. Det vore bra
              att veta att han inte har fallit bort från den listan.
            </seg>
            <seg n="d70cb5e7">
              Men, som sagt, besked vill jag ha om vad utrikesministern tänker
              göra bilateralt och vad utrikesministern tänker göra inom EU.
            </seg>
          </u>
          <note type="speaker" n="78d37d97">
            Anf. 189 PETER ALTHIN (kd):
          </note>
          <u who="peter_althin_598452" xml:id="i-fbce569c7497587b-1" n="1b6a19eb">
            <seg n="89ebb814">
              Fru talman! Rättssäkerhet innebär bland annat förutsebarhet.
              Om vi går till den svenska lagstiftningen ska man med ganska hygglig
              förutsebarhet kunna räkna ut vad som ska hända vid ett visst handlande.
              Det är det vi kallar för rättssäkerhet eller rättstrygghet. Om
              man har en annan tolkning i andra länder kommer rättssäkerheten
              eller rättstryggheten, som jag tar upp i min fjärde sats i interpellationen
              Vilka åtgärder avser ministern att vidta för att svenska medborgare
              ska känna rättstrygghet även i andra länder än Sverige? på undantag.
            </seg>
            <seg n="c4127e7b">
              Jag sade tidigare att jag träffade den amerikanske ambassadören
              i hans residens tidigare på förmiddagen tillsammans med representanter
              för alla riksdagspartier, tror jag. Vi hade en diskussion om folkrätten.
              På diplomatiskt språk tror jag att man kallar det för en uppriktig
              diskussion. Jag är inte så insatt i detta, men jag tror att det
              är en riktig beskrivning.
            </seg>
            <seg n="f4e8a493">
              Men det som framgick klart och entydigt var, för att ta fallet
              Ghezali, som har nämnts här, att amerikanarna och svenskarna har
              en fullständigt olikartad syn på det. Det var ett synsätt kan
              jag säga till utrikesministern som inte hade gått fram till mig
              tidigare på samma sätt. Man ligger långt ifrån varandra. Då är
              jag tillbaka där jag ställde frågan: Hur ska man lösa detta med
              diplomatiska redskap om man ligger så långt ifrån varandra?
            </seg>
            <seg n="c27d2b52">
              Ett bra initiativ är naturligtvis tanken på det seminarium som
              möjligen fördes fram vid vårt möte hos utrikesministern. Jag lägger
              inte någon vikt vid vem som kom fram med idén, det har mindre
              betydelse, men frågan blir: Varför först nu? På torsdag har Ghezali
              suttit frihetsberövad i två år. Varför just då?
            </seg>
            <seg n="88629401">
              Finns det ytterligare några redskap, diplomatiska eller andra,
              som kan verka så att det blir en likartad tolkning av folkrätten?
              Det tror jag nu med en viss mindre optimism kan lösa problemet
              med den svenske medborgaren. Har man några andra förslag för att
              komma snabbare fram till en tolkning som är gemensam med amerikanarnas,
              så att vi får ett slut på den svenske medborgarens problem?
            </seg>
          </u>
          <note type="speaker" n="22b8c402">
            Anf. 190 Utrikesminister LAILA FREIVALDS (s):
          </note>
          <u who="unknown" xml:id="i-04b227c84c2b4fb9-20" n="c0cddce6">
            <seg n="19d9271c">
              Fru talman! Självfallet har Eritreas ambassadör blivit uppkallad
              till UD för att diskutera den här frågan och en rad andra frågor.
            </seg>
            <seg n="5533e4fe">
              När det gäller biståndet till Eritrea har det stoppats. När det
              politiska klimatet i Eritrea hårdnade och blev repressivt beslöt
              regeringen att fasa ut det svenska bilaterala utvecklingssamarbetet.
              Det vi har kvar är humanitärt stöd via FN-systemet på grund av
              livsmedelskrisen.
            </seg>
            <seg n="2d265cb7">
              Huruvida personen i fråga finns kvar på UD:s lista över frihetsberövade
              svenskar: Ja, självfallet finns han kvar på den listan. Det finns
              dessutom en speciell lista upprättad inom UD där man sätter upp
              de länder som vi måste särskilt bevaka och hantera med avseende
              på mänskliga rättigheter. På den listan har också Eritrea blivit
              uppfört.
            </seg>
            <seg n="eb699b30">
              När det gäller hur vi ska kunna komma fram för att få en större
              enhetlighet mellan USA och Sverige i tolkningen av folkrätten
              tror jag inte att det finns några snabba vägar att ta. Det pågår
              naturligtvis en ständig sådan diskussion och en utveckling av
              den frågan. Det sker inte på politisk nivå i första hand utan
              på akademisk nivå. Det är en diskussion som ständigt pågår mellan
              forskare. Den har en rättspolitisk karaktär. Den har haft betydelse
              för utvecklingen så här långt, och den kan givetvis uppmuntras
              att fortsätta. Det sker på olika sätt.
            </seg>
            <seg n="a05028a0">
              Idén med ett seminarium direkt utifrån en konkret politisk situation
              är lite ny, och den kan möjligtvis också ses som ett sätt att
              snabba på den annars normala utveckling som sker via att de som
              arbetar med folkrätt i olika organ i olika sammanhang för den
              diskussionen. Jag hoppas att det kan visa sig vara ett litet sätt
              att stimulera utvecklingen i den här frågan och föra upp den på
              en lite tydligare politisk nivå.
            </seg>
          </u>
          <note type="speaker" n="ea7e0c02">
            Anf. 191 CECILIA WIGSTRÖM (fp):
          </note>
          <u who="cecilia_wigstrom_05ae66" xml:id="i-ea150a1d761fcd73-5" n="fb02f3f2">
            <seg n="712e53df">
              Fru talman! Ambassadören har varit uppe på UD och diskuterat
              frågan, men det var i samband med andra ärenden. När jag pratade
              med Folke Löfgren, vår ambassadör i Eritrea, den 18 november i
              år hade han innan dess inte varit uppkallad på det sätt som ni
              kallade upp den amerikanske ambassadören.
            </seg>
            <seg n="65dc57d2">
              Det är bra att Sverige har fasat ut sitt bistånd. Min fråga gällde
              vad utrikesministern tänker göra med EU:s bistånd. Jag skulle
              också vilja se att EU:s bistånd fasades ut och inte gick till
              staten i Eritrea. Jag vore tacksam om jag kunde få ett besked
              på den punkten i det inlägg som utrikesministern har kvar.
            </seg>
            <seg n="fc9b8e8f">
              Jag frågade också utrikesministern, och skulle vilja ha ett svar
              i den sista rundan, om hon är beredd att i framtiden kalla upp
              ambassadören och om hon är beredd att resa till Eritrea för att
              på plats ta upp Dawit Isaaks fall.
            </seg>
            <seg n="1d26f092">
              En annan fråga som jag inte fick svar på som jag ställde i den
              första rundan gällde en handlingsplan, en beredskap inom UD att
              skydda svenskars mänskliga rättigheter. Jag får en känsla av att
              det är medieblåslampan som har lett till att regeringen har agerat
              så pass mycket som man har gjort i Ghezalis fall, medan Isaak,
              som det inte har skrivits nästan någonting om, har fått så lite
              hjälp. Det här bör undvikas i framtiden. UD bör ta fram en handlingsplan.
              Är utrikesministern beredd att verka för detta?
            </seg>
            <seg n="29ef1a54">
              Persson skryter ofta om hur mycket Sverige har gjort för Kubasvensken
              jämfört med vad andra EU-länder har gjort. Men det är tydligt
              att regeringen inte kan känna samma stolthet över vad man har
              gjort för Dawit Isaak. Jag hoppas att utrikesministern ändrar
              på detta. Det är dags att se till att regeringen också kan känna
              stolthet över att man har hjälpt Dawit Isaak.
            </seg>
          </u>
          <note type="speaker" n="9c1ee5c4">
            Anf. 192 PETER ALTHIN (kd):
          </note>
          <u who="peter_althin_598452" xml:id="i-fbce569c7497587b-2" n="1b6a19eb">
            <seg n="7104efa5">
              Fru talman! Jag vill använda de sista minuterna åt att bara säga
              till utrikesministern att det tog ungefär ett år från det att
              Ghezali frihetsberövades till dess regeringen framställde yrkandet
              att han skulle frisläppas. Jag utgår från att man under den tiden
              väldigt noggrant på Regeringskansliet eller Utrikesdepartementet
              själv gjorde en bedömning om det fanns underlag för den begäran.
              Otåligheten är en av mina mer framträdande karaktärsdrag, och
              jag tycker att det tog väldigt lång tid. Nu har det gått ytterligare
              ett år.
            </seg>
            <seg n="d88737ee">
              Avslutningsvis vill jag säga följande. Amerikanerna som vi träffade
              verkade mycket intresserade av detta seminarium och ville också
              gärna delta om de fick en inbjudan. Jag tog mig friheten att säga
              att jag utgick från att de skulle få det. Jag hoppas att man kan
              ordna det ganska snabbt.
            </seg>
            <seg n="019c3de6">
              Min önskan är nu att man ligger på. Det ska inte vara ett hot,
              utan snarare ett uttryck för min otålighet, att gruppen och jag
              kommer att ligga på Utrikesdepartementet i fortsättningen också,
              även regeringen som sådan, för att man verkligen ska sätta fart
              på det här. Det är viktigt för Ghezali, men också för alla andra
              svenskar som kan hamna i likartade situationer, att man vet var
              man har regeringen, vet vilken kraft regeringen sätter bakom och
              vet hur tolkningen av folkrätten ska vara.
            </seg>
            <seg n="714f088e">
              Jag tackar för att utrikesministern har svarat på frågorna.
            </seg>
          </u>
          <note type="speaker" n="1713a7c4">
            Anf. 193 Utrikesminister LAILA FREIVALDS (s):
          </note>
          <u who="unknown" xml:id="i-04b227c84c2b4fb9-21" n="c0cddce6">
            <seg n="7b00538b">
              Fru talman! Först vill jag säga till Cecilia Wigström att såvitt
              jag vet har EU inget bistånd till Eritrea.
            </seg>
            <seg n="1e251e41">
              Vad gäller riktlinjer för hanteringen av sådana här ärenden behövs
              inte sådana. Riksdagen tog tidigt i höstas beslut om en ny konsulär
              lagstiftning, efter en parlamentarisk utredning.
            </seg>
            <seg n="86ca7587">
              Till Peter Althin vill jag säga att det är väldigt bra att det
              finns en grupp som utövar påtryckningar i de här frågorna. Det
              behövs tryck i frågan. Jag skulle önska att gruppen inte bara
              hotade UD och regeringen utan också gärna direkt lät kraven kännas
              av i USA. Det behövs tryck i den här frågan, och på UD är vi tacksamma
              för det tryck som gruppen utgör.
            </seg>
          </u>
          <note n="d7c20638">
            Överläggningen var härmed avslutad.
          </note>
          <note n="35225f92">
            16 § Svar på interpellation 2003/04:150 om export av billiga
            läkemedel till u-länder
          </note>
          <note type="speaker" n="09153f6c">
            Anf. 194 Näringsminister LEIF PAGROTSKY (s):
          </note>
          <u who="unknown" xml:id="i-04b227c84c2b4fb9-22" n="c0cddce6">
            <seg n="1a52e11b">
              Fru talman! Gunnar Nordmark har frågat mig vilka åtgärder jag
              är beredd att vidta för att undersöka möjligheten att underlätta
              svensk produktion och export av billiga läkemedelskopior till
              fattiga länder med nationella hälsorisker.
            </seg>
            <seg n="4feb993d">
              För Sveriges regering är det viktigt att verka för att WTO-reglerna
              inte står i strid med ambitionerna att kraftfullt och effektivt
              bekämpa nationella hälsokriser. Vi är därför glada över att två
              överenskommelser har nåtts i WTO som gör det möjligt för fattiga
              länder att få tillgång till livsnödvändiga läkemedel till en låg
              kostnad. Den första, som handlade om möjligheten att utfärda tvångslicenser,
              nådde vi redan i Doha i november 2001. Den senaste, som träffades
              i augusti i år, rörde möjligheten för de allra fattigaste länderna
              att importera billiga kopior av patentbelagda läkemedel.
            </seg>
            <seg n="ef474b6e">
              För Sveriges del är överenskommelserna en stor framgång. Under
              det svenska ordförandeskapet lyckades vi driva igenom att EU aktivt
              skulle verka för WTO-lösningar i linje med dem som nu har kommit
              till stånd. EU:s tidiga ställningstagande till förmån för de fattiga
              länderna i världen hade stor betydelse för att bereda vägen för
              de två uppgörelserna.
            </seg>
            <seg n="50e18781">
              I enlighet med WTO-överenskommelsen från augusti avser regeringen
              nu att erbjuda svenska läkemedelsföretag möjligheten att producera
              billiga läkemedel för export till fattiga länder. Vi ser fram
              emot stöd från övriga partier i riksdagen för ett sådant lagförslag.
              Vi hoppas också att de flesta industriländerna, i likhet med Sverige
              och Kanada, ska göra det möjligt för sina inhemska företag att
              bidra med billiga läkemedel till fattiga länder.
            </seg>
            <seg n="801d54a6">
              Samtidigt är det viktigt att understryka att målet med WTO-överenskommelserna
              är rent humanitärt. Vi måste motverka eventuella tendenser att
              missbruka WTO-överenskommelsen i andra syften än humanitära.
            </seg>
            <seg n="0539b045">
              Det får exempelvis inte bli så att industriländerna försöker
              gynna den inhemska industri som producerar kopior av läkemedel
              på bekostnad av motsvarande industri i u-länder. Möjligheten att
              producera kopior av läkemedel i den rika världen ska utgöra ett
              komplement till sådan produktion i andra delar av världen.
            </seg>
            <seg n="8a88153d">
              Det får inte heller bli fråga om att enskilda företag i industriländer
              utnyttjar systemet för att slå undan benen för sina konkurrenter.
              Billiga kopior av läkemedel bör till exempel i första hand produceras
              av de företag som innehar patenten.
            </seg>
            <seg n="f32bbad8">
              Samtliga dessa aspekter håller vi nu på att analysera. De behöver
              tas om hand om på ett tillfredsställande sätt i regeringens kommande
              förslag på lagändring. Innan formellt beslut fattas ska vi självklart
              samråda med alla berörda intressenter. På så sätt kan vi också
              försäkra oss om att WTO-överenskommelserna verkligen bidrar till
              ett drägligare liv för sjuka människor i fattiga länder.
            </seg>
            <seg n="0551bc03">
              Men detta kommer att vara långt ifrån tillräckligt. WTO:s patentregler
              är bara en pusselbit i våra ambitioner att få fram läkemedel till
              behövande i världens fattigaste länder.
            </seg>
            <seg n="3a10e0c5">
              EU har därför skapat ett system för billig export av fler typer
              av läkemedel till en stor del av u-länderna. Detta system är ett
              viktigt komplement till WTO-överenskommelsen. Den EG-förordning
              som infördes i maj håller just nu på att omsättas i praktiken.
              Från regeringens sida har vi uppmanat de svenska läkemedelsbolagen
              att delta i systemet och sälja sina produkter till väsentligt
              rabatterade priser till u-länder. Dessutom vill vi att fler rika
              länder följer EU:s exempel och inför motsvarande system för sina
              läkemedelsföretag.
            </seg>
            <seg n="07f7c06b">
              Men det är ett misstag att tro att de hälsoproblem som vi ser
              i världen skulle vara lösta om det bara fanns tillgång till billiga
              mediciner. Det återstår enormt mycket att göra inom andra områden.
              Det handlar till exempel om att öka forskningsinsatserna och att
              satsa på jämställdhet, att stärka de nationella hälsosystemen
              och att bygga en fungerande infrastruktur i u-länderna. Sveriges
              breda politik för global utveckling spelar här en central roll
              för att få till stånd viktiga förändringar för fattiga människor
              i hela världen. Det krävs att vi agerar på flera fronter för att
              åstadkomma resultat.
            </seg>
          </u>
          <note type="speaker" n="cad6fb6c">
            Anf. 195 GUNNAR NORDMARK (fp):
          </note>
          <u who="gunnar_nordmark_0e7501" xml:id="i-6cdd26245892abbf-0" n="920e2903">
            <seg n="9b44d9cd">
              Fru talman! Jag vill tacka näringsministern för svaret. Jag kan
              också konstatera att även vi gläds åt de två överenskommelser
              som har gjorts inom WTO-rundan.
            </seg>
            <seg n="628a3e5f">
              Det finns även annat att glädjas åt. Man kan titta 1015 år tillbaka
              i tiden och jämföra var forskningen om bromsmediciner mot hiv/aids
              befann sig då och var man befinner sig i dag. I dag är det helt
              annorlunda. I dag kan människor tack vare en avancerad medicinsk
              forskning och utvecklingen av läkemedel leva ett drägligt liv
              även om de bär på hivsmitta. Men det beror också på var någonstans
              i världen man bor om man har möjlighet att få tillgång till dessa
              mediciner. Vi som har haft förmånen att födas i den rikaste av
              de rika delarna av världen vet att vi har ett hälsosystem, ett
              sjukvårdssystem och en finansiering som gör att om vi skulle drabbas
              av allvarliga sjukdomar har vi samhällets stöd, och då har vi
              tack vare medicinsk vetenskap och möjligheten att få medicin möjlighet
              att leva ett drägligt liv.
            </seg>
            <seg n="9c624a55">
              För många av de människor som bor i de fattigaste länderna i
              världen är detta inte möjligt därför att dessa mediciner, som
              vi vet, av naturliga skäl är mycket dyra. De läkemedelsföretag
              som har lagt ned pengar på att forska och ta fram dessa mediciner
              har haft mycket stora kostnader för detta. När det gäller länder
              i den rika delen av världen är det därför förståeligt att man
              håller på sina patent. Och det ska man givetvis göra eftersom
              det är detta som ger företagen möjlighet att fortsätta att utveckla
              nya mediciner för att bota sjukdomar.
            </seg>
            <seg n="6a623f19">
              Men det förhåller sig inte riktigt på det sättet i de fattigaste
              länderna. Där har man inte, och kommer aldrig att ha, någon möjlighet
              att köpa dessa mediciner. Det är därför som de överenskommelser
              som handelsministern här har redogjort för är så viktiga för människor
              som lever i fattiga länder.
            </seg>
            <seg n="28b1ec15">
              Jag vill också understryka att jag delar handelsministerns uppfattning
              att när det gäller att lösa hälsoproblem i fattiga länder handlar
              det inte enbart, och kanske inte ens i första hand, om att få
              fram billiga kopior av läkemedel, utan det handlar om att bygga
              upp en fungerande hälso- och sjukvård, och det handlar om att
              skapa infrastrukturer som gör att man motverkar sjukdomar och
              i stället främjar hälsa. Det handlar till exempel när det gäller
              hivepidemin om att se till att man hjälper människor att ändra
              sina beteenden och så vidare.
            </seg>
            <seg n="5ab4b0f4">
              Men för de människor som har drabbats av hiv/aids är det oerhört
              viktigt att de har tillgång till dessa bromsmediciner.
            </seg>
            <seg n="a16fdbfe">
              Jag tänkte fråga ministern: När tror ministern att det är möjligt
              att lägga fram ett lagförslag i riksdagen? Hur långt har man kommit?
            </seg>
          </u>
          <note type="speaker" n="cc9d7294">
            Anf. 196 Näringsminister LEIF PAGROTSKY (s):
          </note>
          <u who="unknown" xml:id="i-04b227c84c2b4fb9-23" n="c0cddce6">
            <seg n="628ede2c">
              Fru talman! Det är väldigt ofta angenämt att debattera handelspolitik
              i Sveriges riksdag eftersom vi här är begåvade med en, åtminstone
              i Europa, ganska unik samsyn i grundläggande frågor om hur det
              internationella handelssystemet bör vara beskaffat. Därför är
              det trevligt att också i kväll konstatera att vi är helt överens
              om hur vi ser på frågan om hur aids och hiv ska bekämpas i fattiga
              länder och hur de internationella handelsavtalen ska användas
              och inte användas i dessa sammanhang. Vi har ett gemensamt perspektiv
              när det gäller att patentskyddet är viktigt för att driva fram
              teknisk utveckling och forskning som är så viktiga om vi vill
              bekämpa svåra sjukdomar men att det samtidigt ska finnas utrymme
              att tillämpa det på ett sådant flexibelt och humant sätt att det
              inte blir ett hinder för att använda också de allra dyraste medicinerna
              för att lindra nöd även för fattiga människor i världens allra
              fattigaste länder.
            </seg>
            <seg n="2ad0f3dc">
              Samtidigt är vi medvetna om att detta inte räcker. I ett land
              som saknar utbyggd hälso- och sjukvård och som saknar metoder
              för att distribuera läkemedel hjälper det inte att läkemedlen
              är billiga, men det är en viktig pusselbit i detta sammanhang.
              Men vi måste jobba även på många andra områden, inte minst på
              biståndsområdet för att få en politik som totalt sett blir effektiv
              när det gäller att bekämpa så svåra sjukdomar som hiv och aids
              och andra som kan jämföras med dem.
            </seg>
            <seg n="92539434">
              Gunnar Nordmark frågade när jag tror att vi har ett konkret förslag
              i denna fråga att lägga fram i riksdagen. Jag kan tyvärr inte
              ge något precist besked. Vi har inte satt upp frågan på propositionsförteckningen
              därför att vi inte har kommit så långt. Men jag räknar med att
              det ska vara möjligt att göra det under loppet av nästa år. Vi
              avvaktar en del återstående arbete i WTO-miljön, men vi har också
              grundlagens krav på beredning av de lagförslag som riksdagen ska
              få på sitt bord. Jag kan därför inte ta gift på vilket datum som
              riksdagen kommer att få ta ställning till ett sådant förslag.
            </seg>
          </u>
          <note type="speaker" n="6135f90e">
            Anf. 197 GUNNAR NORDMARK (fp):
          </note>
          <u who="gunnar_nordmark_0e7501" xml:id="i-6cdd26245892abbf-1" n="920e2903">
            <seg n="494de394">
              Fru talman! Jag ber att få tacka ministern även för upplysningen
              att vi förhoppningsvis under nästa år får se ett förslag från
              regeringen.
            </seg>
            <seg n="3c420969">
              Det var inte med lite stolthet som jag konstaterade att den första
              regering som lade fram ett förslag till sitt parlament var den
              liberala kanadensiska regeringen. Men jag kommer att vara minst
              lika stolt när ett sådant förslag läggs fram för denna kammare
              och behandlas här. Jag får hoppas att andra länder skyndar lika
              snabbt som vi.
            </seg>
            <seg n="eaaba451">
              Jag tycker ändå att det är viktigt att vi i denna debatt erinrar
              lite grann om de enorma hälsorisker och de enorma katastrofer
              som hivviruset och aids skapar framför allt i Afrika söder om
              Sahara. Man har sagt att ohälsa och sjukdom är ett av de allvarligaste
              hoten mot välstånd i den här delen av världen. Man beräknar att
              ekonomin i länderna i södra Afrika kommer att minska med ungefär
              2 % årligen som en följd av hiv/aids-epidemin. I Zambia och Zimbabwe
              rapporterar man i dag om minskande jordbruksproduktion därför
              att bönder insjuknar och dör. Man räknar med att om nio år kommer
              en tredjedel av barnen söder om Sahara att vara föräldralösa på
              grund av aidsepidemin. De kommer då att tvingas försörja sig,
              kanske i forma av prostitution och kriminalitet i stället för
              att gå i skolan.
            </seg>
            <seg n="7610106c">
              Meddellivslängden sjunker i dessa länder. I Swaziland kommer
              meddellivslängden om ungefär tio år att vara nere på omkring 27
              år om ingenting görs. Det är en påtagligt kortare medellivslängd
              än vad man hade i Sverige under jägarstenåldern.
            </seg>
            <seg n="6f4fd2d7">
              De här siffrorna tycker jag är talande: I år har 5 miljoner människor
              insjuknat i hiv/aids. Av dessa är ungefär 4,2 miljoner vuxna.
              700 000 är barn. Det är framför allt för dessa sjuka personer
              som det är viktigt att vi får möjlighet att exportera mediciner
              på ett billigt och bra sätt.
            </seg>
            <seg n="80826d97">
              Sedan känner jag lite oro för en sak som jag skulle vilja fråga
              näringsministern om. I USA och i Kanada vet man efter att ha försökt
              ta fram sådana här lagförslag att läkemedelsindustrin som förvisso
              har stora intressen i detta, som vi varit inne på med stor rätt
              är en mäktig lobbyorganisation.
            </seg>
            <seg n="f758d28a">
              Jag tycker också att det är viktigt att man här tar hänsyn till
              detta och tittar närmare på industrins rättmätiga krav när det
              gäller att skydda sina patent. Men det gäller också att försöka
              se till att man inte stoppas i de här ambitionerna på det sätt
              som framför allt amerikansk läkemedelsindustri visat sig vara
              rätt så bra på.
            </seg>
            <seg n="26430c04">
              Jag undrar lite grann hur ministern ser på detta.
            </seg>
          </u>
          <note type="speaker" n="c7c85e9a">
            Anf. 198 Näringsminister LEIF PAGROTSKY (s):
          </note>
          <u who="unknown" xml:id="i-04b227c84c2b4fb9-24" n="c0cddce6">
            <seg n="15ac56cf">
              Fru talman! Återigen kan jag inleda med att säga att det är ett
              nöje för mig också att stå här i kammaren och säga att den svenska
              läkemedelsindustrin inte har uppvaktat mig och protesterat mot
              den linje som vi har intagit i WTO och inte heller innan detta
              nådde WTO när vi under det svenska ordförandeskapet för två och
              ett halvt år sedan drev den här frågan.
            </seg>
            <seg n="f1cf5388">
              Vi har diskuterat dessa saker, och jag har inte hört några protester
              eller försök att stoppa det. Däremot har det getts uttryck för
              en oro inför risken för parallellimport och återinflöde till våra
              marknader av lågprissålda mediciner från u-länderna.
            </seg>
            <seg n="6922a809">
              Där har vi ett gemensamt intresse. De läkemedel som säljs dit
              är ju till för användning där. Där vill inte vi heller att de
              tas bort, med tanke på de fattiga ländernas behov, för att säljas
              på våra apotek på ett okontrollerat sätt. I det avseendet har
              vi alltså samma syn.
            </seg>
            <seg n="621356cb">
              Den svenska läkemedelsindustrin avviker på ett hedrande sätt
              från vad vi har sett gäller för den amerikanska industrin. Det
              visar hur bra det är att vi fortfarande har viktiga tunga läkemedelsföretag
              som är fast rotade i Europa.
            </seg>
          </u>
          <note type="speaker" n="18cc8098">
            Anf. 199 GUNNAR NORDMARK (fp):
          </note>
          <u who="gunnar_nordmark_0e7501" xml:id="i-6cdd26245892abbf-2" n="920e2903">
            <seg n="3ec71aeb">
              Fru talman! Jag vill bara helt kort tacka näringsministern för
              vad jag tycker har varit en stimulerande, intressant och viktig
              interpellationsdebatt. Jag och många med mig ser fram emot den
              proposition som vi hoppas kommer mycket snart.
            </seg>
          </u>
          <note n="d7c20638">
            Överläggningen var härmed avslutad.
          </note>
          <note n="55cacfb4">
            17 § Svar på interpellation 2003/04:161 om etikkommission för
            statliga företag
          </note>
          <note type="speaker" n="8faa0721">
            Anf. 200 Näringsminister LEIF PAGROTSKY (s):
          </note>
          <u who="unknown" xml:id="i-04b227c84c2b4fb9-25" n="c0cddce6">
            <seg n="58de6d31">
              Fru talman! Åsa Torstensson har frågat vilka åtgärder jag avser
              att vidta för att i en öppen och framåtsyftande dialog diskutera
              företagsetiken i de statliga bolagen samt vilka åtgärder jag avser
              att vidta för att tillsätta en etik- och förtroendekommission
              för de statliga företagen.
            </seg>
            <seg n="650d793e">
              Låt mig först inleda med att säga att regeringen fäster mycket
              stor vikt vid det område som Åsa Torstensson tar upp. De incidenter
              som rapporterats under det senaste året har på ett mycket påtagligt
              sätt visat på behovet av att vi vidtar åtgärder för att återskapa
              förtroendet såväl för statligt ägda företag som för näringslivet
              i stort.
            </seg>
            <seg n="07820ab8">
              Regeringen har en viktig roll i detta inte minst som ansvarig
              för de statligt ägda företagen. Regeringen har därför inte låtit
              det stanna vid diskussioner utan har vidtagit ett antal konkreta
              åtgärder som jag kort vill redogöra för.
            </seg>
            <seg n="f8e145ef">
              För det första framgår det tydligt av regeringens ägarpolicy
              för företag med statligt ägande att miljö- och etikhänsyn bör
              vara självklara utvärderingsparametrar för de beslut som rör förvaltningen
              av företag med statligt ägande. Ägarpolicyn riktar sig närmast
              till styrelserna, som har det yttersta ansvaret för att ansvarsfullt
              förvalta de statliga företagen. Min förväntan är att detta tydligt
              ska återspeglas i företagens interna och externa företagskultur.
            </seg>
            <seg n="d0cf73ef">
              För det andra vill jag hävda att regeringen kan agera med trovärdighet
              eftersom vi har arbetat dokumenterat aktivt med flera viktiga
              förtroendeskapande frågor som andra har misslyckats med att ta
              itu med. Det gäller framför allt frågor om öppenhet och företagsledares
              ersättningar. Riksdagens revisorer har vid sin granskning kunnat
              rapportera att efterlevnaden av tidigare beslutade riktlinjer
              är god och att de excesser som ständigt redovisas från det övriga
              näringslivet inte förekommer i de statligt ägda företagen. Regeringen
              har därtill beslutat om nya och tydligare riktlinjer, som trädde
              i kraft i oktober i år. En av nyheterna som uppmärksammats av
              övriga företrädare i näringslivet är att styrelsen ska redogöra
              för vd:s ersättningar på bolagsstämman.
            </seg>
            <seg n="a28ab0b4">
              För det tredje fattade regeringen redan i september 2002 beslut
              om att inrätta den så kallade Förtroendekommissionen. Kommissionen
              väntas presentera sina förslag och åtgärder i mars nästa år. Jag
              föreställer mig att resultatet av det arbetet kommer att få relevans
              inte bara i fråga om det privata näringslivet utan också i fråga
              om alla företag i näringslivet, alltså även de statliga företagen.
            </seg>
            <seg n="f50ef92a">
              Slutligen kan jag berätta att jag och biträdande finansminister
              Gunnar Lund för samtal med olika företrädare för arbetsmarknadens
              parter om hur etik och moral kan komma högre upp på agendan. Det
              krävs energiska, öppna, breda och konstruktiva samtal med flera
              parter för att samtalen verkligen ska leda till förändring.
            </seg>
            <seg n="48f1d4f6">
              Vi har alla ett ansvar för att medverka till att förtroendet
              för näringslivet stärks. Jag kommer att fortsätta det målmedvetna
              arbete som pågår inom Regeringskansliet för att utveckla en ändamålsenlig
              ägarpolicy för företag med statligt ägande som kan tjäna som ett
              föredöme för andra ägare. Jag vill därmed säga nej till Åsa Torstenssons
              förslag om en särskilt inrättad kommission men välkomnar med glädje
              den öppna debatten.
            </seg>
          </u>
          <note type="speaker" n="4db68756">
            Anf. 201 ÅSA TORSTENSSON (c):
          </note>
          <u who="asa_torstensson_90aeda" xml:id="i-21e80e08ebaf719d-0" n="62f36c0a">
            <seg n="02acce71">
              Fru talman! Tack, ministern, för svaret angående en etikkommission.
            </seg>
            <seg n="ec7d3fbf">
              Hösten har visat på en sällsynt otrevlig och girig sida hos människan.
              Den här girigheten återfinns både i det privata och i det statliga
              näringslivet. Det räcker med att nämna Skandia, Systembolaget
              och Vin &amp; Sprit. Men det gäller också tidigare diskussioner om
              stora bonusar och fallskärmar just i de statliga företagen.
            </seg>
            <seg n="941f13b5">
              Jag måste också betona med vilken tydlighet som ministern har
              markerat att man tänker arbeta för att återskapa förtroendet från
              allmänhetens sida vad gäller såväl det statliga som det privata
              näringslivet. Jag tror att det är väldigt avgörande att staten
              som ägare går före och är väldigt tydlig när det gäller att städa
              framför egen dörr, för annars kommer inte den kritik som riktas
              mot annan och därmed privat verksamhet att kunna bli trovärdig.
              Frågan är om tillräckligt mycket görs.
            </seg>
            <seg n="69985314">
              Ministern har radat upp ett antal åtgärder som vidtagits från
              regeringens sida. Det verkar bra. Men ministern avfärdar själva
              frågan om att tillsätta en etikkommission riktad till statliga
              företag med svaret att ministern anser att det borde kunna ingå
              i den förtroendekommission som är tillsatt.
            </seg>
            <seg n="7c5e5d84">
              Men det uppdrag som Förtroendekommisionen är satt att sköta och
              det förslag som ska lämnas är trots allt riktade till det privata
              näringslivet. Jag skulle därför vilja ha ett förtydligande från
              ministern om uppdraget till kommissionen som skulle kunna ge en
              signal om att det också handlar om det statliga ägandet och de
              statliga bolagens uppdrag att fortsatt städa framför egen dörr.
            </seg>
          </u>
          <note type="speaker" n="0871fcef">
            Anf. 202 Näringsminister LEIF PAGROTSKY (s):
          </note>
          <u who="unknown" xml:id="i-04b227c84c2b4fb9-26" n="c0cddce6">
            <seg n="3967b10c">
              Fru talman! Jag kanske inte var tillräckligt tydlig i mitt svar
              på den punkten. Jag ber i så fall om ursäkt för det.
            </seg>
            <seg n="f8302164">
              Förtroendekommissionen behandlar de regler som man tycker ska
              gälla för näringslivet i stort. Många av dessa kretsar naturligtvis
              kring börsregler och annat som är relevanta bara för ett mindre
              antal företag där staten har ett inflytande. På det viset har
              man kanske satt särskild fokus på de privat dominerade företagen.
              Men direktiven gör inte åtskillnad på det sättet, utan de gäller
              näringslivet i stort.
            </seg>
            <seg n="e96e1668">
              Att direktiven också innefattar sådana regler som kan gälla de
              statliga företagen bekräftas av att också vår företagsgrupp är
              företrädd i de arbetsgrupper som Erik Åsbrink har till sitt förfogande.
              Vi säkerställer att de speciella förhållanden som finns i våra
              företag också beaktas i det viktiga arbete som bedrivs inom ramen
              för Förtroendekommissionen.
            </seg>
            <seg n="df0aa0d4">
              Jag beklagar om jag inte var tillräckligt explicit, men för mig
              råder det inget tvivel om att de statliga företagen berörs och
              ingår i arbetet.
            </seg>
            <seg n="7c3cbdb3">
              Däremot gör jag bedömningen att på många områden kommer Förtroendekommissionen
              att lämna förslag som de statliga företagen redan så att säga
              överskrider. Vi arbetar nu med regler för offentliggörande och
              redovisning när det gäller ersättningsfrågorna. Inte bara vd:ns
              utan hela företagsledningens ersättningar ska redovisas till bolagsstämman.
              Styrelseordföranden ska inför stämman redovisa, inte bara belopp
              och siffror utan också de bakomliggande principer och synsätt
              som ligger till grund för systemen. Något lika långtgående räknar
              jag inte med att Förtroendekommissionen kommer att lägga fram
              som sitt förslag.
            </seg>
            <seg n="849ba493">
              Jag är inte säker på att Förtroendekommissionens förslag kommer
              att innebära att man på den statliga företagssidan tvingas att
              ändra sina rutiner. Men det arbete som bedrivs inom Förtroendekommissionen
              omfattar också sådana företag som vi har på den statliga sidan.
              Därom råder det inget tvivel.
            </seg>
          </u>
          <note type="speaker" n="6dee1311">
            Anf. 203 ÅSA TORSTENSSON (c):
          </note>
          <u who="asa_torstensson_90aeda" xml:id="i-21e80e08ebaf719d-1" n="62f36c0a">
            <seg n="85dcc696">
              Fru talman! Jag tackar ministern för det förtydligandet. Därmed
              kan vi säga att vi väntar på resultatet från Förtroendekommissionen
              så att vi kan identifiera de åtgärder som vi från Centerpartiet
              kan förvänta oss att regeringen vidtar gentemot de statliga bolagen
              för att städa framför egen dörr och skapa ett förtroendefullt
              arbetssätt gentemot allmänheten.
            </seg>
            <seg n="40b9f5c2">
              Jag tänker inte förlänga den här debatten, utan jag önskar ministern
              en god jul. Förhoppningsvis kan ministern en stund glömma den
              girighet som under hösten har förekommit.
            </seg>
          </u>
          <note n="d7c20638">
            Överläggningen var härmed avslutad.
          </note>
          <note n="3f7e736a">
            18 § Svar på interpellation 2003/04:156 om flexibel skolstart
          </note>
          <note type="speaker" n="87b5488d">
            Anf. 204 Utbildningsminister THOMAS ÖSTROS (s):
          </note>
          <u who="unknown" xml:id="i-10cd599bbfbee57b-0" n="c0cddce6">
            <seg n="4e9d2c46">
              Fru talman! Birgitta Sellén har frågat mig om jag är beredd att
              genomföra en flexibel skolstart och starta sådan försöksverksamhet
              samt om jag vill förändra skolplikten. Dessutom frågar Birgitta
              Sellén vad jag avser att göra för att garantera att eleverna uppnår
              kunskapsmålen i grundskolan.
            </seg>
            <seg n="64076fd7">
              Låt mig inleda med att säga att jag delar Birgitta Selléns uppfattning
              att det är en mycket angelägen fråga att fler elever når målen
              i skolan. Regeringen har också vidtagit en rad åtgärder för att
              öka andelen godkända elever i grundskolan. Kompetenta lärare är
              den enskilt viktigaste faktorn för en framgångsrik skola. Under
              en femårsperiod ökar därför regeringen resurserna till skolan
              genom ett särskilt bidrag till personalförstärkningar. Statsbidraget
              ökar successivt med 1 miljard kronor årligen tills nivån 5 miljarder
              är nådd. Antalet lärare och andra specialister i skolan kommer
              att kunna öka med ca 15 000.
            </seg>
            <seg n="74c82e28">
              För att ytterligare förbättra skolans måluppfyllelse krävs ett
              förstärkt kvalitetsarbete. Regeringens kvalitetsprogram som presenterades
              våren 2003 innefattar insatser för stöd till enskilda elever,
              ökad individanpassning, tydligare och tidigare information till
              elever samt ett förbättrat samspel mellan hem och skola.
            </seg>
            <seg n="205b39f7">
              Elever som riskerar att inte nå målen måste få hjälp tidigt.
              De måste få stöd som utgår från deras behov innan kunskapsluckorna
              vuxit sig stora. Därför är det viktigt att utvärdering och information
              om elevens utveckling mot kunskapsmålen kommer tidigt, är tydlig
              och sker kontinuerligt. Elevers och föräldrars rätt till tidig
              och tydlig information om hur det går i skolan har från läsåret
              2003/04 förstärkts genom att grundskolan givits ett tydligare
              ansvar för att under hela skoltiden informera eleven och föräldrarna
              om elevens studieutveckling.
            </seg>
            <seg n="edb6c566">
              Information som ges vid utvecklingssamtal bör grunda sig på en
              utvärdering av elevens utveckling i relation till målen. Den ska
              också tydliggöra vilka insatser som behövs för att nå målen. Elever
              som trots stödinsatser riskerar att gå ut årskurs nio utan att
              ha nått målen kan också gå ett eller två extra år i grundskolan.
              Enligt min uppfattning ska det ske när skolan, föräldrarna och
              eleven i samråd finner att det är det bästa sättet för eleven
              att få de kunskaper som krävs.
            </seg>
            <seg n="8fa2ea3c">
              Utvecklingssamtalen bör också leda till en framåtsyftande individuell
              utvecklingsplan för varje elev. Sådana utvecklingsplaner stöder
              en individualisering av skolan och bejakar därmed att eleverna
              lär på olika sätt och i olika takt.
            </seg>
            <seg n="962797c9">
              Det finns redan i dag en flexibilitet på många områden i utbildningssystemets
              regelverk. Målen i läroplan och kursplaner är så utformade att
              det finns flexibilitet för elevens lärande under grundskoletiden.
              Eleverna kan börja i grundskolan vid sex, sju eller, om det finns
              särskilda skäl, åtta års ålder, men endast på höstterminen. Grundskolan
              kan avslutas när målen för årskurs nio är uppnådda vilket kan
              innebära att elever går kortare eller längre tid än nio år i grundskolan.
              Personalen i skolan är den viktigaste faktorn för att flexibilitet
              ska uppnås. Deras arbetssätt och hur de samverkar med varandra
              utgör en förutsättning för flexibilitet.
            </seg>
            <seg n="00c1a6c7">
              Flexibel start i förskoleklassen är redan nu möjlig. I skollagen
              anges att skolplikten inträder enligt huvudregeln höstterminen
              det kalenderår barnet fyller sju år. Regeringen kan fatta beslut
              om försöksverksamhet som rör undantag från organisatoriska bestämmelser.
              En försöksverksamhet med flexibel start i grundskolan rör dock
              ingen organisatorisk bestämmelse varför regeringen inte kan möjliggöra
              någon sådan försöksverksamhet. Det kan bara riksdagen.
            </seg>
            <seg n="413f074c">
              Jag håller dock med Birgitta Sellén om att skolan kan bli än
              mer flexibel och individanpassad. Varje elev har rätt att utvecklas
              utifrån sina egna förutsättningar. Samtidigt som en del elever
              behöver mer tid och stöd för att nå målen, går andra elever snabbare
              fram i sin inlärning.
            </seg>
            <seg n="0221e577">
              Det finns många exempel på hur lärare i förskolan, förskoleklassen,
              fritidshemmen och grundskolans första år samarbetar och låter
              eleverna gå framåt utifrån individuella förutsättningar även över
              skolformsgränserna. Utbildningssystemets formella indelning får
              inte begränsa den enskildes lärande. Utbildningen måste anpassas
              efter individens behov och reella kunskaper. Flera kan stimuleras
              att delta i lärande genom att man underlättar övergångar, ökar
              samverkan samt ökar flexibiliteten inom utbildningssystemet.
            </seg>
            <seg n="a44547ec">
              Vi ser positivt på att öka individualiseringen och flexibiliteten
              i skolan. Regeringen har därför gett Skolverket i uppdrag att
              utreda flexibel skolstart under läsåret i grundskolan för att
              få en analys av de långsiktiga konsekvenserna. Det gäller pedagogiska,
              ekonomiska och organisatoriska konsekvenser för förskolan, förskoleklassen,
              fritidshemmet, grundskolan och gymnasieskolan.
            </seg>
            <seg n="2a7622a6">
              Även konsekvenserna för genomförandet av nationella prov och
              betygssättning, skolpliktens upphörande samt gymnasieskolans organisation
              och verksamhet ska belysas. Dessutom ska Skolverket bedöma om
              det finns skäl att införa bestämmelser som ger möjligheter till
              flexibel skolstart under läsåret och hur en försöksverksamhet
              kan utformas. Uppdraget ska redovisas den 15 april 2004.
            </seg>
          </u>
          <note n="1d965eae">
            Anf. 205 BIRGITTA SELLÉN (c):
          </note>
          <u who="unknown" xml:id="i-8f9b20c4cd0d3dfc-0" n="c0cddce6">
            <seg n="fe388780">
              Fru talman! Tack för svaret. Det visar att vi i grund och botten
              har samma syn på utbildning och att vi anser att skolan är till
              för att ge eleverna goda kunskaper.
            </seg>
            <seg n="27b365e8">
              Ändå ser vi att regeringens utbildningspolitik leder till att
              fler och fler elever lämnar skolan utan godkända kunskaper. När
              ca 25 % av eleverna lämnar skolan utan godkända betyg i ett eller
              flera ämnen är det ett stort misslyckande, vilket är djupt tragiskt.
            </seg>
            <seg n="fc18a784">
              När 16-åringar säger att de inte behövs i samhället för att de
              inte har klarat skolan och när det inte finns något arbete för
              honom eller henne är det en katastrof för dessa ungdomar jag har
              mött sådana ungdomar. Det visar också tydligt att något är fel
              med dagens grundskola.
            </seg>
            <seg n="c6afa874">
              Inom Centerpartiet är vi övertygade om att alla barn har förutsättningar
              att inhämta kunskaper som gör att man kan känna sig duglig och
              behövs i samhället. Men alla kan inte lära sig på samma sätt.
              En del klarar enbart teoretiska studier medan andra behöver varva
              praktik och teori för att de ska kunna få kunskaperna att sitta.
            </seg>
            <seg n="c7b64771">
              I svaret kan jag konstatera att Thomas Östros är positiv till
              att skolan ska vara flexibel och individanpassad. Det tycker jag
              är roligt. Men det får inte bara bli ord. Vi behöver också i handling
              se att resurser tillförs skolan så att det går att leva upp till
              visionerna. Jag återkommer till resurserna.
            </seg>
            <seg n="ca490495">
              Barn föds med hundra språk men vi berövar dem nittionio, brukar
              man säga. Vi bör lära oss av det uttrycket och inse att skolan
              måste bli mer flexibel i sin undervisning. När jag säger flexibel
              menar jag inte bara att man ska varva praktik och teori. Det gäller
              att anpassa utbildningen hundraprocentigt efter de förutsättningar
              som varje barn har. Den som vill klättra uppför en stege måste
              börja längst ned, säger ett engelskt ordspråk. Det tycker jag
              är sant när det gäller utbildningen.
            </seg>
            <seg n="56c32d34">
              Det innebär att vi ska ändra skolplikten, tycker vi i Centerpartiet,
              så att man kan börja skolan vid andra tillfällen under året än
              enbart på hösten. Hur ser utbildningsministern på den tanken?
            </seg>
            <seg n="ee404869">
              Jag kan visserligen konstatera att Skolverket har fått i uppdrag
              att se över möjligheterna med försöksverksamhet och att börja
              skolan under olika tider på året. Men det svaret talar inte om
              vad ministern tycker. Det kan vara så att Östros gärna ser att
              man ska göra försök med flexibel skolstart under året. Men det
              kan också vara så att utbildningsministern inte gillar tanken
              och vill få negativa svar från Skolverket. Därför skulle det vara
              intressant att få några synpunkter på det. Jag ser i alla fall
              med spänning och förväntan fram emot att det här ska komma från
              Skolverket i april.
            </seg>
            <seg n="b9b8ca31">
              Så ska jag säga några ord om resurserna. För att man ska klara
              av att undervisa i framtidens individanpassade skola behövs det
              ju kunnig och utbildad personal. I dag råder det stor brist på
              lärare. De närmaste åren, fram till 2010, kommer det enligt Skolverket
              att behövas 16 500 nya lärare varje år.
            </seg>
            <seg n="6707737f">
              Trots det antogs bara 10 000 studenter till utbildningar i höstas.
              Det är 4 % mindre än tidigare, detta trots att det är en lockande
              utbildning att gå på högskola och bli lärare. Som ett exempel
              kan jag nämna att det sökte 399 studenter till utbildningen i
              Göteborg, men bara 24 fick plats. Varför utbildas det inte fler
              lärare när vi behöver så många nya?
            </seg>
          </u>
          <note type="speaker" n="34a9462c">
            Anf. 206 Utbildningsminister THOMAS ÖSTROS (s):
          </note>
          <u who="unknown" xml:id="i-10cd599bbfbee57b-1" n="c0cddce6">
            <seg n="a25f8819">
              Fru talman! Jag håller helt med Birgitta Sellén om vikten av
              välutbildade lärare. Det visar också alla vetenskapliga utvärderingar
              av vad som kännetecknar en bra skola. Det handlar om välutbildad,
              kompetent personal, lärare som gör ett mycket gott arbete. Det
              är då vi får fina resultat i skolan.
            </seg>
            <seg n="ef7040f8">
              När det gäller tillgången till utbildade lärare måste jag säga
              att det svårt att hitta en period bakåt i tiden då det har satsats
              så mycket på att öka lärarutbildningen som under de senaste åren.
              Sedan jag blev utbildningsminister har antalet studenter i lärarutbildningen
              ökat med närmare 50 %. Det är alltså en mycket stark utveckling.
              Vi ser nu också en kraftig ökning av antalet examinationer i lärarutbildningen,
              och vi får många nya, unga lärare som söker sig till våra skolor.
            </seg>
            <seg n="63e5f6ee">
              På utbildningssidan sker det alltså en mycket kraftig expansion.
              Ska vi klara det framtida generationsskiftet i skolan räcker det
              inte enbart med utbildningsinsatser. Efter en så här kraftig expansion
              riskerar vi ändå, om vi låter lärare slås ut för tidigt i läraryrket
              så att de inte kan arbeta fram till pensionsåldern, att få brist
              på kompetenta lärare. Därför är det viktigt att samtidigt arbeta
              med alternativa karriärvägar och se till att förbereda skolan
              för att också allt äldre lärare kan få vara kvar och utvecklas
              i sitt arbete. Så kan vi möta det framtida lärarbehovet. Det är
              en mycket snabb och mycket stark utveckling när det gäller antalet
              studenter på lärarhögskolorna och antalet examen på våra lärarutbildningar.
            </seg>
            <seg n="b8a13f97">
              Det är också rolig att konstatera att vi nu får en ökning av
              intresset för att bli lärare. Jag tror att det bland annat är
              den nya lärarutbildningen som attraherar många med tanke på den
              flexibilitet och den koppling till vetenskap som finns i denna.
            </seg>
            <seg n="63176c75">
              Jag bedömer det som att Birgitta Sellén och Centerpartiet när
              det gäller skolpolitiken har åsikter som ligger väldigt nära regeringens
              och socialdemokratins. Det gäller synen på en sammanhållen, gemensam
              skola. Det gäller synen på individualisering inom en gemensam
              skola. Det gäller synen på att barn och ungdomar lär i olika takt
              och på olika sätt och måste mötas av respekt för detta och att
              skolan därför utformas så att olika lärstilar faktiskt får plats.
              Här ligger vi nära varandra.
            </seg>
            <seg n="a3cedea2">
              Jag är nyfiket intresserad av hur det skulle se ut med en flexibel
              skolstart, men som ansvarig minister är jag också angelägen om
              att vi har ett ordentligt beslutsunderlag och att vi har värderat
              olika konsekvenser av en sådan övergång innan vi lägger några
              som helst förslag åt det hållet. Det kan ju också finnas andra
              drivkrafter än bara de pedagogiska som motiverar en flexibel skolstart.
              Då måste vi vara säkra på att det är de pedagogiska drivkrafterna
              som vinner i en sådan avvägning.
            </seg>
            <seg n="7126f84a">
              Däremot är jag tveksam till det Birgitta Sellén i dag kallar
              för att ändra skolplikten. Ibland har jag tolkat det som att Centerpartiet
              säger att man ska ta bort skolplikten. Det tror jag riskerar att
              få negativa konsekvenser. Om ungdomar som har problem med skolan,
              som kanske upplever skoltrötthet och lever i sociala miljöer där
              det inte heller finns något stöd hemifrån för att verkligen fullfölja
              sin utbildning, skulle ett borttagande av skolplikten, som Centern
              formulerar den, riskerar att stöta ut ungdomar från skolan. Det
              skulle öppnas en väg ut ur skolan och den sociala pressen att
              faktiskt gå klart utbildningen skulle minska. Det är jag mycket
              mer tveksam till än den generella idén om att individualisera
              vår skola. Där tror jag att vi står ganska nära varandra.
            </seg>
            <seg n="f6b8ee74">
              Det som får mig att fundera är ju att Centerpartiet samverkar
              med partier som har helt andra åsikter i skolfrågan än vad Centerpartiet
              har.
            </seg>
          </u>
          <note n="b3921eab">
            Anf. 207 BIRGITTA SELLÉN (c):
          </note>
          <u who="unknown" xml:id="i-8f9b20c4cd0d3dfc-1" n="c0cddce6">
            <seg n="5aeee3e0">
              Fru talman! Det är naturligt att Östros håller med om att vi
              ska utbilda lärare. Jag hade blivit förvånad annars. Ni har ju
              trots allt gjort en satsning även om jag tycker att den har kommit
              för sent. Även om utbildningen har ökat, som Östros säger, är
              det ändå så att den här hösten togs det in 4 % färre. Det är definitivt
              inte en ökning. Oerhört många kommer som sagt att pensioneras
              innan år 2010. Jag är en av dem. Vi får se om jag kommer tillbaka
              till skolan och jobbar som 65-åring kanske.
            </seg>
            <seg n="549a52ae">
              Apropå det här med resurserna i skolan är det som vi ser det
              också oerhört viktigt att man når ut tidigt. Om man ska ha en
              flexibel skolstart, som vi gärna ser, är det oerhört viktigt att
              man har resurserna till de här små barnen och att man ser läs-
              och skrivsvårigheter väldig tidigt. Till det har vi avsatt 1,2
              miljarder extra i vår budget, alltså 400 miljoner per år under
              den här treårsperioden, för att kunna få en grundtrygghet. Det
              är viktigt att hitta den elev som har problem snabbt.
            </seg>
            <seg n="03e1b167">
              Det gäller till exempel en av mina elever. Han var väldigt smart
              men hade problem med att läsa. Det visade sig att när han skulle
              läsa fallskärm blev det fläskkräm. Det blev en symbolik som nästan
              var skrämmande. Man får inte ett fallskärmsavtal om man inte klarar
              av att läsa tillräckligt bra. Risken är att det kanske blir fläskkräm
              i stället.
            </seg>
            <seg n="86540fa8">
              När det gäller kvaliteten i skolan talar Östros om ett förstärkt
              kvalitetsarbete. De gör jag också. Det är suveränt. Det ställer
              vi upp på till hundra procent. Vi vill ju också inrätta kvalitetsinstitut
              i Centerpartiet som ska ge kommunerna stöd i deras kvalitetsarbete.
              Det är viktig att kommunerna kan följa skolarbetet och utvärdera
              det. Då finns det behov av ett nationellt kvalitetsinstitut som
              kan åstadkomma en jämförelse kommun för kommun och skola för skola.
              Ett sådant institut bör ha till uppgift såväl att sammanställa
              uppgifter för nationella jämförelser som att utveckla metoder
              för att förbättra utvärderingen och därmed stödja kommunernas
              kvalitetsarbete.
            </seg>
            <seg n="c9364ff0">
              Om vi menar allvar med våra visioner om att alla ska lämna skolan
              med godkända betyg är det mycket viktigt att kunna följa och utvärdera
              kvaliteten för att se hur skolans kunskapsförmedling fungerar.
            </seg>
            <seg n="4e485def">
              Som ett första led i varje elevs skolgång behövs också en individuell
              studieplan, precis som utbildningsministern säger. Vi i Centerpartiet
              har ju länge sagt att det är oerhört viktigt att ha den från allra
              första början. Det handlar om ett samarbete mellan lärare, föräldrar
              och elev och om att man skriver ett kunskapskontrakt, eller vad
              man nu vill kalla det. Med detta följer ett stort ansvar, ett
              ansvar som det är viktigt att föräldrarna tar, men också personalen
              i skolan. Det är också viktigt att man tar det ansvaret tillsammans
              med eleven.
            </seg>
            <seg n="2db5f7a2">
              Jag är helt övertygad om att ifall föräldrar känner att de kan
              påverka och vara delaktiga i sina barns utbildning är de också
              redo att skriva ett kunskapskontrakt och stötta och hjälpa samtidigt
              som de känner att det är viktigt för barnet.
            </seg>
            <seg n="c77b5874">
              Den här diskussionen och Östros svar visar att han öppnar upp
              för en skolgång där man kan gå i grundskolan tills man nått målen.
              Det var ett mycket positivt svar eftersom jag tidigare uppfattat
              Östros så att man kan gå vidare till gymnasieskolan och börja
              den linje man vill utan godkända betyg från grundskolan. Därför
              blev jag glad för det svar jag fick i dag.
            </seg>
          </u>
          <note type="speaker" n="64f7eb45">
            Anf. 208 Utbildningsminister THOMAS ÖSTROS (s):
          </note>
          <u who="unknown" xml:id="i-10cd599bbfbee57b-2" n="c0cddce6">
            <seg n="9bee8819">
              Fru talman! Det är viktigt att se de politiska skiljelinjerna
              i skolpolitiken. Där är ju Centerpartiet lite grann i trångmål
              eftersom de så gärna vill tillhöra en borgerlig grupp och har
              bestämt sig för att fullt ut stå upp för den borgerliga samhörigheten.
              Men i praktiken går skiljelinjen i skolpolitiken snarare till
              vänster om Centerpartiet.
            </seg>
            <seg n="b55c77e1">
              Vad är det jag kritiserat mycket hårt och från många grupper
              i samhället fått starkt gehör för? Jo, det är den högerlinje som
              vuxit fram inom skolpolitiken som säger att man inte ska ha flexibilitet
              och inte ha samverkan mellan skola, elev och föräldrar om hur
              man individualiserar utbildningen. I stället ska man tidigt införa
              olika typer av automatik i skolan.
            </seg>
            <seg n="57be0f7e">
              Längst har Folkpartiet gått genom att säga att eleverna redan
              i nioårsåldern ska ha ett nationellt test som inte är till för
              att avgöra vilket stöd eleven ska ha utan som ska avgöra om eleven
              får fortsätta från trean till fyran i grundskolan. Det är väsensskilt
              från det som jag och Birgitta Sellén nu diskuterar. Då handlar
              det om att införa en examen för nioåringar. De ska uppleva att
              de går till det stora nationella testet och därmed avgörs om de
              sorteras bort från sin klass eller inte. Det är jag bestämt emot.
            </seg>
            <seg n="2cf5741d">
              Däremot menar jag att en lärare intimt ska arbeta tillsammans
              med föräldrar och elever för att tidigt kunna föra en diskussion
              med hemmet ifall det kan vara lämpligt att eleven får ett extraår
              i grundskolan. Det får dock inte utformas som en automatisk sortering
              med examensformer för mycket små barn. En sådan behandling kan
              nämligen innebära att barnet blir märkt för livet.
            </seg>
            <seg n="50476636">
              Vi har haft sådana system förr. De fungerade mycket dåligt. Också
              i internationella sammanhang fungerar de mycket dåligt. Alla system
              som mycket tidigt i grundskolan försöker sortera ut barn i praktiska
              och teoretiska begåvningar fallerar. Tyskland är ett sådant exempel.
              De kommer mycket långt ned i OECD:s utvärderingar, medan Sverige
              ligger högt. I Tyskland försöker man tidigt sortera eleverna.
            </seg>
            <seg n="ae1e59ba">
              Det är viktigt att Centerpartiet lyckas hålla rent från detta,
              för jag tror inte att Centerpartiets väljare är intresserade av
              en sådan skola. Också socialt drabbar det nämligen de väljargrupper
              som socialdemokratin och Centerpartiet traditionellt brukar få
              stöd av. Så fungerar mekanismerna i skolan.
            </seg>
            <seg n="ff9aeefe">
              Jag vill ha en individualiserad skola där man har respekt för
              att barn och ungdomar lär i olika takt, en skola som har förmåga
              att tidigt ge hjälp och stöd, en skola med god kompetens hos de
              olika lärar- och yrkesgrupperna, men också en skola som inser
              behovet av att känna samhörighet så att det inte uppkommer sorteringsmekanismer.
              Det kommer i så fall att få direkta sociala konsekvenser för stora
              grupper i vårt samhälle.
            </seg>
            <seg n="e101ef72">
              Jag tror att det finns goda förutsättningar för att resonera
              kring hur det går till i praktiken, hur vi via vidareutbildning
              och stöttande insatser får en utveckling mot en individualiserad
              skola. Då tror jag att utvecklingsplanen för varje elev är ett
              centralt verktyg där man just får den diskussion mellan skola
              och hem som Birgitta Sellén talar om. Vad är målen i skolan? Hur
              ligger barnen till? Hur ska vi under den kommande perioden arbeta
              för att stötta barnets väg mot kunskapsmålen i skolan i svenska,
              engelska, matematik? Hur ska vi ge tydlig information till hemmet
              och ge dem ett ansvar för att stötta barns och ungdomars väg mot
              målen?
            </seg>
            <seg n="def47750">
              Om Centerpartiet klart kunde distansera sig från den högerlinje
              som vuxit sig så stark i skolpolitiken i riksdagen tror jag att
              det också skulle finnas förutsättningar för att få ett brett samtal
              om hur vi går vidare med en gemensam skola där varje barn möts
              som den individ det är.
            </seg>
            <seg n="3d7289b2">
              Än så länge har jag inte fått några sådana tecken från Centerpartiet.
              Jag undrar om väljarna noterat vilken linje Centerpartiet stöttar.
            </seg>
          </u>
          <note n="c459af67">
            Anf. 209 BIRGITTA SELLÉN (c):
          </note>
          <u who="unknown" xml:id="i-8f9b20c4cd0d3dfc-2" n="c0cddce6">
            <seg n="e9c57818">
              Fru talman! Jag vill understryka att vi i Centerpartiet har en
              mycket tydlig skolpolitik där vi sätter eleven i centrum. Det
              är oerhört viktigt. Skolan är till för eleverna inte för personalen.
            </seg>
            <seg n="1a62826c">
              Jag finner ingen anledning att i kväll gå in i någon djupare
              diskussion om samverkan med de övriga borgerliga partierna eftersom
              de inte är närvarande i kammaren och kan redogöra för sina synpunkter.
              Men mycket av den politik vi för är trots allt gemensam. Det gäller
              inte minst att eleverna ska uppnå grundskolemålen innan de lämnar
              grundskolan. Där upplever jag att utbildningsministern blivit
              lite mjukare när har säger att man ska kunna gå kvar i grundskolan
              kanske ända upp till två år innan man börjar gymnasiet. Det är
              en positiv vinkling, eftersom vi tidigare sett och hört att eleverna
              ska kunna gå vidare till gymnasieskolan utan att vara godkända.
              Jag skulle vilja få en liten kommentar till det.
            </seg>
            <seg n="0627ac2c">
              Jag tycker mig också kunna tolka utbildningsministern så att
              han är positiv till flexibel skolstart. Det gläder mig. Jag hoppas
              innerligt att det är så. Också där skulle jag gärna vilja ha en
              liten kommentar så här i sista sekunden innan ministern återgår
              till måltidsbordet.
            </seg>
            <seg n="c199e2fb">
              Ministern hade en fråga om att ta bort skolplikten. Det vi säger
              är att om vi ska ha en förändrad skola där eleven går i grundskolan
              tills han eller hon nått godkända kunskaper det kan handla om
              tio år eller om eleven ska börja tidigare kanske börja lära sig
              läsa till exempel vid fem års ålder då har vi på något sätt varit
              inne och nallat på skolplikten. Detta måste alltså ses över, och
              jag vill gärna ha lite reflexioner kring det.
            </seg>
            <seg n="cf0ada59">
              Jag vill också passa på att önska en god jul.
            </seg>
          </u>
          <note type="speaker" n="2969cbdb">
            Anf. 210 Utbildningsminister THOMAS ÖSTROS (s):
          </note>
          <u who="unknown" xml:id="i-04b227c84c2b4fb9-27" n="c0cddce6">
            <seg n="6d969bf5">
              Fru talman! Jag menar att vi måste ha kvar skolplikten. Den är
              en mycket tydlig signal från samhällets sida om vad vi förväntar
              oss av hemmet, föräldrarna, eleven, men också av skolan.
            </seg>
            <seg n="8869876c">
              Låt mig säga att jag inte tror att Centerpartiet vill införa
              en modell där elever som inte fått godkänt i engelska när de går
              ut nian, trots att de är duktiga i andra ämnen, ska vara kvar
              i grundskolan om de så fyller 18 år. Om det är så är det i så
              fall sensationellt. Så har Centern nämligen aldrig tidigare bedrivit
              sin skolpolitik. I stället har Centern i kammaren livligt stött
              de modeller av individuella program som kallas programinriktade
              individuella program. Där får elever, medan de läser in det ämne
              som fattas, chansen att samtidigt komma vidare i sin kunskapsutveckling.
              Det kan ske till exempel genom att läsa enstaka ämnen på ett yrkesinriktat
              program som senare kan leda till det yrke som man drömmer om att
              få, samtidigt som man kämpar med att bli klar med sin engelska.
            </seg>
            <seg n="475b91d1">
              Om Centerpartiet denna gång menar att så inte ska vara fallet
              utan i stället anser att ingen släpps ut från grundskolan förrän
              man är 18 år vill jag påpeka vad de som jobbar med dessa ungdomar
              säger. Det kommer nämligen att bli mycket stora avhopp. Ungdomar
              lämnar skolan, vänder skolan ryggen, och återfinns senare utan
              både kunskaper och förankring på arbetsmarknaden.
            </seg>
            <seg n="ebf89739">
              Jag vill i grundskolan ha en mycket tydlig fokusering på att
              målen nås. Där har jag höga krav på de centerledda kommuner som
              inte ser till att barnen når målen i skolan. Dessa centerpartister
              måste bli bättre på det. Men också i gymnasiet måste det finnas
              extra hjälp och stöd för de elever som behöver det. Om man inte
              får en gymnasieutbildning i dag får man heller ingen förankring
              på arbetsmarknaden.
            </seg>
            <seg n="84c6b0a8">
              Man ska naturligtvis inte bli antagen till ett nationellt program
              på gymnasiet utan att ha godkänt. Men man måste få chansen att
              utvecklas medan man läser in de kurser som fattas så att man inte
              totalt lämnar skolan bakom sig. Det blir inte bra för någon av
              oss. God jul!
            </seg>
          </u>
          <note n="d7c20638">
            Överläggningen var härmed avslutad.
          </note>
          <note n="2b784897">
            19 § Svar på interpellation 2003/04:140 om arbetskraftsinvandring
          </note>
          <note type="speaker" n="1c8fc904">
            Anf. 211 Statsrådet HANS KARLSSON (s):
          </note>
          <u who="sonia_karlsson_0d0065" xml:id="i-10928b75804c6721-0" n="fdbaa979">
            <seg n="96a405e8">
              Fru talman! Per Westerberg har ställt två frågor till mig, dels
              vilka åtgärder jag avser att vidta för att tillgodose majoritetens
              vilja och tillse att en utredning om arbetskraftsinvandring snarast
              kommer till stånd, dels vilka åtgärder jag avser att vidta för
              att tillgodose det behov av arbetskraft som eniga rapporter pekar
              på kommer att uppstå.
            </seg>
            <seg n="b2380860">
              Inledningsvis vill jag framhålla att det finns en stor medvetenhet
              inom regeringen om behovet av att långsiktigt öka arbetskraftsutbudet
              för att undvika arbetskraftsbrist och flaskhalsar och säkra en
              hållbar ekonomisk tillväxt och välfärd. Detta gäller inte minst
              mot bakgrund av fortgående demografiska förändringar. Grunden
              för en framgångsrik politik i detta avseende läggs under de närmaste
              åren.
            </seg>
            <seg n="e7d02c1e">
              Regeringen har tidigare satt som övergripande mål att andelen
              reguljärt sysselsatta i befolkningen i åldern 2064 år ska öka
              till 80 % år 2004. Målet därefter är full sysselsättning. Som
              regeringen redovisat i budgetpropositionen för 2004 är utsikterna
              att nå 80-procentsmålet under detta år små. Målet som sådant ligger
              emellertid fast, och det intensiva reformarbete som regeringen
              inlett för att öka sysselsättningen och säkra arbetskraftsutbudet
              går vidare.
            </seg>
            <seg n="f2dcca01">
              Under våren och hösten har ett antal propositioner av betydelse
              i sammanhanget överlämnats till riksdagen. De har bland annat
              gällt utbildnings- och integrationsinsatser inom arbetsmarknadspolitiken,
              möjligheter till finansiell samordning inom rehabiliteringsområdet
              samt skärpningar i diskrimineringslagstiftningen. Reformarbetet
              inom dessa och andra relevanta politikområden kommer att fortgå
              under mandatperioden.
            </seg>
            <seg n="b4908f53">
              Min övertygelse är att nyckeln till att framgångsrikt kunna möta
              den demografiska utmaningen ligger i kraftfulla och effektiva
              insatser för att ta till vara hela den potential som finns i den
              arbetsföra befolkningen. Alla behövs.
            </seg>
            <seg n="eb32014c">
              Också andra typer av åtgärder kan emellertid vara nödvändiga.
              I en bred politik syftande till att hålla arbetskraftsutbudet
              uppe och motverka bristsituationer och flaskhalsar bör ökade möjligheter
              till arbetskraftsinvandring vara ett kompletterande element.
            </seg>
            <seg n="79295bcf">
              Vad gäller riksdagens tillkännagivande den 11 april 2003 om arbetskraftsinvandring
              (bet. 2002/03:SfU8, rskr. 2002/03:143), får jag upprepa vad jag
              helt nyligen i denna kammare anförde i ett annat interpellationssvar.
              Då framhöll jag att beredningen av direktiv till en parlamentarisk
              kommitté, i enlighet med vad riksdagen givit uttryck för, i princip
              är avslutad. Jag sade också att jag hoppas på ett regeringsbeslut
              inom en snar framtid. När väl beslutet om kommittédirektiv föreligger
              bör övriga vederbörliga beslut kunna fattas omgående, så att kommittén
              så fort som möjligt ska kunna börja arbeta.
            </seg>
            <seg n="bd4ba80f">
              Jag kan också försäkra Per Westerberg om att arbetet inom Regeringskansliet
              med dessa frågor har mycket hög prioritet.
            </seg>
          </u>
          <note type="speaker" n="7f2e7233">
            Anf. 212 Förste vice talman PER WESTERBERG (m):
          </note>
          <u who="per_westerberg_4a7f55" xml:id="i-24ea5bf4cac479cd-0" n="160a198d">
            <seg n="5912fb8c">
              Fru talman! Jag ber att få tacka statsrådet för svaret på mina
              frågor. Det hela grundar sig på oron för att vi börjar få ett
              tillväxthinder långsiktigt för att vi har ett bristande arbetskraftsutbud.
              Jag är glad att regeringen har bytt målsättning från att man velat
              ha ned bara den öppna arbetslösheten till att i stället se på
              det totala arbetskraftsutbudet i samhället. Det är ett fall framåt
              även om det är relativt senkommet.
            </seg>
            <seg n="b27178c7">
              Om man ser bakåt från 1997 och framåt har vi haft ett ganska
              konstant arbetskraftsutbud. Men den nedgång vi har haft i den
              öppna arbetslösheten har motsvarats av en lika stor uppgång i
              ohälsotalen och förtidspensioneringarna. Det har närmast varit
              ett nederlag i och med att färre personer har stått till arbetsmarknadens
              förfogande.
            </seg>
            <seg n="89401edb">
              Vi har anledning att diskutera ohälsotal och liknande frågor
              i särskild ordning här i kammaren. Det är väl ingen tvekan om
              att det är viktigt att få ned ohälsotalen och likaså att få bort
              de alltför höga arbetslöshetstalen.
            </seg>
            <seg n="26c56c49">
              Det min interpellation i huvudsak handlar om är problemet med
              åldersfördelningen och det problem vi har med en del av invandringen
              till Sverige. Vi menar att en mer pluralistisk syn på arbetskraftsutbyte
              mellan länderna är bra för tillväxten i Sverige. Den har dessutom
              förutsättningar att skapa ett mer humanitärt och ett mer korrekt
              sätt att hantera invandringsfrågorna.
            </seg>
            <seg n="dbb979ca">
              Vi har en lång historia för invandringen. Det är alltifrån folkvandringen
              till den direkta rekryteringen av invandrare till Sverige under
              1500-talet, 1600-talet och 1700-talet och importen av brittiskt
              riskkapital och ingenjörskunnande under 1800-talet. Det bidrog
              till att Sverige hade världens högsta ekonomiska tillväxt 18701930.
            </seg>
            <seg n="e55d00dc">
              Detta har förändrats. Från början av 1970-talet har arbetskraftsinvandringen
              i stället kommit att bli en form av asylinvandring där vi har
              betydande svårigheter och inhumana delar. Det är inte obekant
              för statsrådet att om en person har varit utanför arbetsmarknaden
              eller varit sjuk i mer än ett år är det väldigt svårt att komma
              tillbaka. Vår nuvarande invandring tenderar till att människor
              närmast per definition är utanför arbetsmarknaden i över ett år
              i många fall innan de över huvud taget har möjligheter att komma
              in.
            </seg>
            <seg n="6a360ee2">
              Vad vi försöker göra är en omstyrning. Vi kan vara beredda att
              se över reglerna för asylinvandring delvis i enlighet med vad
              regeringen diskuterar. Det kan gälla tillfällig asyl för att biträda
              i brottmål men även när det gäller människosmuggling och transportörsanvaret.
              Detta måste vara kombinerat med att man skapar en reglerad arbetskraftsinvandring,
              förutom konventionsflyktingarna.
            </seg>
            <seg n="a017992e">
              Vi upplever nu att det är en något okänslig situation. Man stryper
              möjligheterna till asyl ganska påtagligt genom de propositioner
              som har kommit eller aviserats. Samtidigt upplever vi att det
              går långsamt att hitta formerna för arbetskraftsinvandring. Det
              är alltså obalans i regeringens handlande. Det är där vi har det
              stora bekymret.
            </seg>
            <seg n="4e6eb274">
              Därför vill jag gärna ställa några följdfrågor till statsrådet.
              När kommer utredningen att tillsättas? Det är ändå en glidande
              formulering som statsrådet använder. Vilken tidsplan kommer utredningen
              att ha? Det har stor betydelse för hela vår invandringspolitik
              men även för arbetskraftsutbudet i Sverige.
            </seg>
          </u>
          <note type="speaker" n="679f3f33">
            Anf. 213 Statsrådet HANS KARLSSON (s):
          </note>
          <u who="sonia_karlsson_0d0065" xml:id="i-10928b75804c6721-1" n="fdbaa979">
            <seg n="96ecffaf">
              Fru talman! Jag har tidigare i olika sammanhang framhållit att
              en översyn av det aktuella regelverket är ett komplext uppdrag.
              Riksdagens tillkännagivande anger endast ramarna för den kommande
              utredningen. Det är ofrånkomligt att utredningen kommer att behöva
              ta ställning till en rad av till kärnuppdraget kopplade frågor.
            </seg>
            <seg n="5f86fed3">
              Flera av de frågorna är både juridiskt och politiskt komplicerade.
              Det är i sig inte märkligt att det tar en viss tid att få fram
              kommittédirektiv i det aktuella fallet. Samtidigt har jag också
              tidigare framhållit, och senast häromveckan här i kammaren, att
              det är djupt otillfredsställande att arbetet att ta fram direktiven
              har dragit ut på tiden.
            </seg>
            <seg n="a89604a4">
              Jag har också sagt att jag kan förstå att det riktas kritik mot
              regeringen för detta. Jag upprepar det gärna en gång till. Men
              som redan framgått arbetas det för närvarande intensivt i Regeringskansliet
              med att få till stånd ett beslut om direktiven så att utredningen
              kan börja.
            </seg>
            <seg n="ddbeb339">
              Jag är inte beredd att binda mig för ett exakt datum. Men efterfrågan
              på utredningsdirektiven är berättigade. Jag försäkrar att det
              inte finns något annat skäl än att detta är ett komplicerat arbete.
            </seg>
            <seg n="82a10fac">
              Vi har tappat tid under hösten det medges av en rad olika skäl.
              Jag kommer emellertid att ta ansvar för att det här direktivet
              kommer fram i enlighet med det önskemål som riksdagen har.
            </seg>
          </u>
          <note type="speaker" n="72d10a23">
            Anf. 214 Förste vice talman PER WESTERBERG (m):
          </note>
          <u who="per_westerberg_4a7f55" xml:id="i-24ea5bf4cac479cd-1" n="160a198d">
            <seg n="aeb0d53e">
              Fru talman! Jag delar uppfattningen att vi behöver öka arbetskraftsutbudet.
              Jag delar uppfattningen att det har tagit onödigt lång tid. Jag
              vill bara försäkra statsrådet om att vi ser med oro på det här.
              Det leder faktiskt till ett visst mått av misstro hos en majoritet
              i kammaren, vågar jag säga. Vi ser nämligen de mycket tuffa saker
              som kommer fram från regeringen nu när det gäller asylsökandet
              och möjligheten att söka asyl. Det handlar om den nya propositionen,
              som är framlagd och som behandlas i kammaren, om människosmuggling.
              Där är det mycket tuffa straffskalor även för mycket ringa saker,
              att hjälpa en människa att komma till Sverige för att söka asyl.
            </seg>
            <seg n="ae05b31c">
              Det handlar om trafficking -problem för kvinnor. De kan få tillfällig
              asyl just under domstolsförhandlingarna men har väldigt svårt
              att få stanna senare. Därmed slår man inte på ett tillräckligt
              bra sätt sönder en del av trafficking -kedjorna. Det handlar också
              om den aviserade propositionen om transportörsansvaret. Även detta
              är en form av EU-direktiv som ska implementeras.
            </seg>
            <seg n="023a8650">
              Helheten av dessa propositioner gör att vi nästan bygger ett
              Fästning Sverige där det nästan är omöjligt att utan att vara
              grov lagbrytare komma till Sverige för att söka asyl.
            </seg>
            <seg n="7f71bd45">
              Jag kan förstå en del av den här diskussionen, men om man ska
              genomföra den typen av lagstiftning måste man tämligen parallellt
              skapa en möjlighet för människor att komma till Sverige för arbete
              och företagande. Det har av tradition starkt bidragit till vår
              ekonomiska välfärd i Sverige under århundraden som gått. Det är
              därför som vi är så irriterade över att de tuffa propositionerna,
              som närmast bygger ett Fästning Sverige, tillkommer utan att vi
              ser utredningens tillsättande, än mindre att vi ser något resultat
              av utredningen. Det handlar om att man ska få någon form av parallellitet.
              Det gäller ikraftträdandet av de restriktiva delarna och att man
              samtidigt öppnar möjligheten till invandring för arbete och företagande.
            </seg>
            <seg n="a33d8dce">
              Jag skulle därför ånyo vilja ställa frågan till statsrådet. Jag
              förstår att statsrådet inte vill binda sig för ett datum för när
              utredningen ska vara tillsatt. Men jag skulle vilja att han ändå
              anger ungefär när utredningen ska vara tillsatt. Det handlar om
              trovärdighet när vi här i kammaren ska behandla en del av de restriktiva
              propositionerna under de första månaderna nästa år. Men det handlar
              också om synen på invandringen, synen på utländska medborgare
              som vill ägna sig åt arbete och företagande i Sverige. Det handlar
              också om tidsplanen. Hur mycket vill man komplicera denna utredning?
              Har man god vilja, eller har man det inte?
            </seg>
            <seg n="38400bf8">
              Jag tror att statsrådet väl kan förstå att det finns många här
              i kammaren som inte upplever att det finns en god vilja från regeringen
              när det gäller att man ska öppna möjligheter för människor att
              komma till Sverige för att arbeta och driva företag. Därmed gör
              de inte minst rätt för sig. Dessutom bidrar de till ett positivt
              och konstruktivt arbetskraftsutbud. Detta har historiskt bidragit
              så starkt till Sveriges utveckling och internationell förståelse.
            </seg>
          </u>
          <note type="speaker" n="1bc7b9e1">
            Anf. 215 Statsrådet HANS KARLSSON (s):
          </note>
          <u who="sonia_karlsson_0d0065" xml:id="i-10928b75804c6721-2" n="fdbaa979">
            <seg n="0b8cf2db">
              Fru talman! Precis som jag sade i mitt svar nyss är min övertygelse
              att nyckeln till att framgångsrikt kunna möta den demografiska
              utmaningen ligger i kraftfulla och effektiva insatser för att
              ta till vara hela den potential som finns i den arbetsföra befolkningen.
              Det handlar inte minst om att få ned sjukskrivningarna och om
              att få in fler äldre och invandrande på arbetsmarknaden. Där är
              vi i allt väsentligt överens. Men det står inte i motsats till
              att tillskapa flexiblare regler för arbetskraftsinvandring. Det
              kan dessutom vara nödvändigt att göra det. Jag tror att det är
              så.
            </seg>
            <seg n="38dd32f4">
              Samtidigt vill jag framhålla att det just nu förstås inte är
              så väldigt intressant vad jag och regeringen tycker i själva huvudfrågan.
              Det är ju det som utredningen ska arbeta med. Riksdagen har i
              sitt tillkännagivande uttalat att man vill ha en översyn av regelverket,
              och då är det min och regeringens uppgift att leverera i enlighet
              med det kravet. Det är så jag ser det, och det är så jag har sett
              på den saken.
            </seg>
            <seg n="a1ba5d69">
              Per Westerberg efterlyser en tidsprecisering. Jag vidhåller att
              jag inte vill binda mig för det, men jag har medgivit att det
              finns skäl till att riksdagen är kritisk och att riksdagen efterfrågar
              den här utredningen. Jag svarar också ödmjukt på de frågor och
              de krav som kommer.
            </seg>
            <seg n="87d17109">
              Jag har tillräckligt många gånger understrukit att det finns
              skäl att rikta den här kritiken. Det finns också en gräns för
              hur många gånger jag kan säga det. Det hoppas jag att Per Westerberg
              respekterar. Jag ser emellertid framför mig att det inte ska gå
              så särskilt lång tid in på det nya året innan vi har levererat
              dessa utredningsdirektiv, och jag inser fuller väl, Per Westerberg,
              att jag måste komma tillbaka till denna kammare och förklara mig
              om detta inte sker.
            </seg>
          </u>
          <note type="speaker" n="84fe87dd">
            Anf. 216 Förste vice talman PER WESTERBERG (m):
          </note>
          <u who="per_westerberg_4a7f55" xml:id="i-24ea5bf4cac479cd-2" n="160a198d">
            <seg n="89f8e087">
              Fru talman! Jag uppskattar uppriktigheten från statsrådets sida
              i de här delarna. Jag tror att det är en central fråga över huvud
              taget för att man ska få en civiliserad och bra behandling av
              ett antal frågor som berör invandringen men även arbetskraftsutbudet.
            </seg>
            <seg n="bf47ecee">
              Jag tror också att vi delar uppfattningen att det finns ett problem
              i den demografiska utvecklingen och att vi måste tackla problemen
              när det gäller ohälsotalen i Sverige. Det gäller även långtidsarbetslösheten
              i Sverige. Tillväxtalen ligger i nationens intresse. Det är det
              en enighet om.
            </seg>
            <seg n="15efc38b">
              I en annan del är jag orolig för att vi är på väg att skaffa
              ett Fästning Sverige med de propositioner som ligger när det gäller
              asylsökandet. Jag är orolig över att vi därmed befäster en lite
              inhuman behandling av människor och, tycker jag, även en inhuman
              syn på ett antal rättsoffer som har haft problem i Sverige. De
              skulle endast få stanna i Sverige för att vittna i rättegångar.
              Sedan skulle de i princip vara hänvisade till att återvända.
            </seg>
            <seg n="c1df7eb8">
              Vi ser gärna arbetskraftsinvandring. Det gäller arbete och företagande
              och inte bidrag. Vi inser väl att vi ska ta vår andel av konventionsflyktingarna,
              och vi tycker att detta är en mycket humanare politik än den typ
              av asylinvandring som vi tenderar att ha som mer handlar om bidrag
              och mycket om mänskliga tragedier.
            </seg>
            <seg n="b6982907">
              Fru talman! Jag hoppas och tror och försöker tolka statsrådet
              som att vi kommer att se en utredning tillsatt senast under januari
              månad, men jag efterlyser fortfarande tidsplanen för den. Förtroendet
              för regeringen i denna del är inte alldeles glasklart här i kammaren.
            </seg>
          </u>
          <note n="d7c20638">
            Överläggningen var härmed avslutad.
          </note>
          <note n="d8b30e04">
            20 § Svar på interpellation 2003/04:134 om barns egna asylskäl
          </note>
          <note type="speaker" n="d2764a55">
            Anf. 217 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-f8fdb24f2c4da447-2" n="ad216781">
            <seg n="4766ced4">
              Fru talman! Hillevi Engström har frågat mig vilka åtgärder jag
              avser att vidta för att barns asylskäl i större utsträckning ska
              beaktas i asylprocessen.
            </seg>
            <seg n="82966488">
              Migrationsverket och Utlänningsnämnden gör i varje enskilt fall
              som rör ett barn en bedömning av barnets bästa enligt utlänningslagens
              portalparagraf. Detta gäller både barn som kommer till Sverige
              utan vårdnadshavare och barn som söker asyl tillsammans med sina
              föräldrar.
            </seg>
            <seg n="2547effc">
              Enligt utlänningslagen ska det i tillståndsfrågor klarläggas
              vad barnet har att anföra om det inte är olämpligt. Detta gäller
              även vid bedömningen av om det är lämpligt att höra barn som ingår
              i en asylsökande familj. I samband med att portalparagrafen infördes
              i utlänningslagen 1997 uttalade regeringen bland annat att man
              var medveten om det förhållandet att det inte alltid, i vart fall
              inte tveklöst, kan sägas vara till barnets bästa att höras.
            </seg>
            <seg n="60e6614d">
              Utlänningsmyndigheterna gör bedömningar och beaktar bestämmelsen
              om barnets bästa i beslutsfattandet i alla ärenden som rör barn.
              Enligt min mening kan dock förbättringar göras när det gäller
              beslutsmotiveringar i avvisnings- och utvisningsbesluten.
            </seg>
            <seg n="b82670c3">
              Migrationsverket har utarbetat riktlinjer för handläggning av
              asylärenden avseende barn. Enligt dessa riktlinjer ska barnets
              ålder och mognad och eventuellt motstridiga intresse till vårdnadshavaren
              avgöra om barnet ska höras genom föräldern, i förälderns närvaro
              eller ensamt. Samråd med föräldrarna måste alltid ske. Myndigheten
              ska alltid överväga om utredningen ska göras av en manlig eller
              kvinnlig handläggare. Det offentliga biträdet bör alltid närvara
              vid utredningen. Sakkunnigutlåtande och medverkan av fristående
              organisationer ska övervägas. Barnets inställning ska klargöras
              om detta inte är olämpligt. Hänsyn ska tas till såväl asylskäl
              som andra skäl för uppehållstillstånd.
            </seg>
            <seg n="937c138f">
              Jag vill i sammanhanget nämna att så gott som alla asylsökande
              som riskerar avvisning och vars ansökningar ska prövas i Sverige
              har rätt till offentligt biträde. Biträdet är oftast närvarande
              vid asylutredningarna och har möjlighet att ställa kompletterande
              frågor. Självfallet ska det offentliga biträdet tillvarata allas
              intressen i en asylsökande familj, även barnens.
            </seg>
            <seg n="a44041b1">
              Migrationsverkets och Utlänningsnämndens utbildningsinsatser
              för dem som handlägger barnärenden fortsätter. Migrationsverkets
              insatser för kompetensutvecklingen sker genom särskilda utbildningar
              om barnets behov, utveckling och rättigheter med utgångspunkt
              i barnkonventionen samt fortbildning när det handlar om utrednings-
              och intervjumetodik.
            </seg>
            <seg n="43365d71">
              Med den kännedom jag har om hur myndigheterna arbetar med barnfrågorna
              kan jag inte hålla med Hillevi Engströms påstående om att barnets
              intressen bortprioriteras i asylprocessen.
            </seg>
          </u>
          <note type="speaker" n="d2ef39cd">
            Anf. 218 HILLEVI ENGSTRÖM (m):
          </note>
          <u who="hillevi_engstrom_306ee4" xml:id="i-77bf68a313b13cee-0" n="52911859">
            <seg n="0bd3c000">
              Herr talman! Jag vill tacka ministern för svaret. Det känns bra
              att ansvarigt statsråd för dessa frågor numera har både kunskap
              och engagemang för barnen.
            </seg>
            <seg n="6507ca50">
              År 2002 var antalet asylsökande mer än 30 000 personer. Av dem
              var det drygt 6 000 barn som kom till Sverige. Barnen kom framför
              allt från Asien, Irak och delar av Afghanistan, samt från Serbien,
              Montenegro och Bosnien. För de ensamkommande barnen som i och
              för sig inte nödvändigtvis reste hit själva de kan ha haft sällskap
              av en vuxen som inte var förälder eller legal vårdnadshavare finns
              en särskild problematik. De barnen hörs regelmässigt en eller
              flera gånger av handläggare på Migrationsverket. Det kom under
              år 2002 ungefär 500 ensamkommande barn till Sverige. Det är inte
              dessa barn som min interpellation fokuserar utan de drygt 5 500
              barn som sökt asyl tillsammans med sin familj.
            </seg>
            <seg n="073de33a">
              För barnen som reser in i landet med sin familj sker utredningen
              för att pröva asylskäl fortfarande främst med inriktning på föräldrarna,
              detta trots att barnen har rätt att få sina asylskäl prövade individuellt.
              Genèvekonventionen gäller ju oberoende av ålder.
            </seg>
            <seg n="be4a6844">
              I en undersökning som Rädda Barnen gjorde under 2002 kartlade
              man ett slumpmässigt urval barn, 87 stycken, som hade sökt asyl.
              Totalt av de barnen var 79 barn i familj. Resultatet blev senare
              att inget av barnen beviljades asyl, men det är en annan fråga.
              Rädda Barnen kunde då konstatera att endast vart femte barn hade
              blivit hört om sina asylskäl. För de återstående barnen i studien,
              53 stycken, fanns det ingen notering om frågan över huvud taget
              hade ställts till barnen eller deras föräldrar. Det går alltså
              inte att utläsa om barnen själva avböjt eller deras föräldrar
              eller om det funnits andra särskilda skäl att inte höra barnen.
              Min fråga blir naturligtvis: Bör det inte tydligt framgå i handlingarna
              hur det faktiskt förhåller sig? Jag anser att frågan måste kunna
              besvaras: Har barnet hörts? Varför eller varför inte? Vilket var
              skälet?
            </seg>
            <seg n="32bddf44">
              Det finns särskilda svårigheter att höra barn. Det har inte minst
              polisen stora erfarenheter av. Alla är inte lämpliga för denna
              uppgift och ska inte heller göra den typen av utredningar.
            </seg>
            <seg n="30a77b0d">
              Min fråga är också om det inom Migrationsverket finns särskilt
              utpekade handläggare som håller i denna typ av samtal. Eller delas
              även barnasylärenden ut mer generellt? Inom polisen har man särskilda
              utredare som har både fallenhet, intresse, lämplighet och utbildning
              för barnförhör. Anser ministern att det förhåller sig på samma
              sätt inom Migrationsverket? Finns det särskilda förhörsrum för
              barn? Barnen är ju inte brottsoffer i egentlig mening, men de
              kan mycket väl ha varit brottsoffer och blivit utsatta för förföljelse
              eller annat i sina hemländer. Problematiken är snarlik.
            </seg>
            <seg n="5a7fc544">
              Jag undrar också om det anlitas någon professionell kompetens
              vid svåra situationer, om man anlitar barnpsykolog eller liknande
              vid de här förhören eller samtalen, och om personalen som har
              att hålla i de här mycket svåra arbetsuppgifterna har handledning.
            </seg>
            <seg n="8249fdf3">
              Jag känner en tillit till att statsrådet tar frågorna på stort
              allvar och välkomnar det bildade barnrådet. Men det vore intressant
              om ministern lite grann kunde utveckla de här frågeställningarna
              som jag har.
            </seg>
          </u>
          <note type="speaker" n="a3732dfd">
            Anf. 219 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-f8fdb24f2c4da447-3" n="ad216781">
            <seg n="e0c48066">
              Herr talman! Svaret på frågan om det bör framgå i handlingarna
              om man har hört barn är ja. Jag anser att det bör framgå av handlingarna
              om man har hört ett barn eller om föräldrarna har tillfrågats
              och över huvud taget hur det har gått till. Jag tycker också att
              det bör framgå av handlingarna vilka bedömningar man gör av barnets
              bästa och hur det har vägts in i besluten. Jag menar att Hillevi
              Engström har rätt här. Jag tror att det finns en hel del att göra
              för att förbättra just den delen.
            </seg>
            <seg n="0d6485b2">
              När det gäller särskilda barnhandläggare är svaret också ja.
              Det finns särskilda barnhandläggare. Det finns också särskilda
              utbildningar för barnhandläggare på Migrationsverket. Det är ännu
              inte heltäckande. De här barnhandläggarna började precis med det
              som Hillevi Engström nämnde, nämligen ensamkommande barn, de som
              kommer utan sina föräldrar. Nu har man utvecklat det så att det
              också i allt högre utsträckning rör sig om handläggare som handlägger
              barn i familj.
            </seg>
            <seg n="d4ca9853">
              Svaret när det gäller särskilda rum är egentligen samma svar
              som jag nämnde tidigare om barnhandläggare. Det finns på vissa
              ställen. Jag tänker till exempel på Göteborg. Där har man ett
              särskilt team som jobbar både med ensamkommande barn och barn
              i familj. De har också en särskild ingång, och det finns ett lekrum
              och så vidare. Det finns alltså. Man håller på att utveckla det
              även om det inte är genomfört på alla ställen runtom i landet.
            </seg>
            <seg n="10d8c841">
              Jag vill också säga att riktlinjerna på det här området är väldigt
              tydliga. Vi har i lagstiftningen en paragraf som säger att man
              ska ta hänsyn till barnets bästa. Det är en paragraf som har som
              förebild artikel 3 i barnkonventionen att barnets bästa alltid
              ska vägas in. Frågan är hur man ska veta vad som är barnets bästa.
              Barnkonventionen ger en väldigt tydlig anvisning om hur man ska
              göra, nämligen att man ska fråga barnen själva vad de tycker är
              deras bästa. Det var också precis det som var anledningen till
              att man förde in den här paragrafen i utlänningslagen, att man
              om det inte anses olämpligt också ska höra barn i asylärenden.
              Men det finns komplikationer med att höra barn. Jag kan återkomma
              till det. Nu börjar talartiden ta slut.
            </seg>
          </u>
          <note type="speaker" n="2221c949">
            Anf. 220 HILLEVI ENGSTRÖM (m):
          </note>
          <u who="hillevi_engstrom_306ee4" xml:id="i-77bf68a313b13cee-1" n="52911859">
            <seg n="f9154434">
              Herr talman! Tack för det. Jag tror inte att vi har så väldigt
              stora meningsskiljaktigheter kring den här problematiken. Jag
              tolkade ministern som att det pågår ganska mycket men att det
              också återstår mycket att göra. En del myndigheter och regioner
              får gå före och gå i bräschen för den här mycket viktiga frågan.
            </seg>
            <seg n="4a174b96">
              Det är intressant att se att det har skett en förbättring. Barnombudsmannens
              analys från 1999 visade att det var lite som handlade om barnens
              bästa i asylutredningarna. Det är därför positivt att det sker
              en förändring, både inom Migrationsverket och Utlänningsnämnden,
              med ökad kunskap. Huvudregeln att varje barn ska höras måste genomföras
              fullt ut, anser jag. Det måste framgå att frågan ställs, vad som
              blir resultatet och skälet därtill. Det är också intressant att
              veta varför en förälder avböjer, varför man inte vill att barnet
              ska höras. Är man rädd att det ska bli en obehaglig situation?
              Det är viktigt att motivera så att barnen får möjlighet att berätta.
              Det kan vara en del i att komma vidare.
            </seg>
            <seg n="71a7b3e1">
              Lämplig person med barnkompetens är ett uttryck vi ibland använder
              oss av lite slarvigt. Det skulle vara bra att definiera vad som
              menas med barnkompetens inom olika områden, inte minst rättsväsendet.
              Det är också viktigt att förhöret sker i en för barnet lämplig
              miljö. Inom polisen finns bra erfarenheter av att jobba med material,
              dockor och annat, som kan få barnen att berätta och visa vad de
              har varit utsatta för utan att använda ord. Det kan också vara
              lämpligt att i vissa situationer använda sig av videodokumentation,
              som kan användas när barnets trovärdighet i dessa sammanhang ska
              bedömas. Vidare kan bedömningen ske av en professionell person.
            </seg>
            <seg n="df3ff90a">
              Det är också viktigt att öka medvetenheten om att barn kan vara
              utsatta för en annan form av förföljelse än vuxna och att det
              kan finnas andra uttrycksformer för det.
            </seg>
            <seg n="9de1495d">
              Vad jag fortfarande är något oklar över är frågan om det är lämpligt
              eller olämpligt att höra ett barn. Jag anser nämligen att grunden
              bör vara att de som ansöker ska höras om de inte är små, men barn
              över en viss ålder kan man prata med på något sätt. Sedan kan
              formerna variera. Det kan också vara viktigt för att få helhetsbilden
              av familjens situation att alla inblandade får lämna sin version
              och berätta om sina erfarenheter. I något fall kan det till och
              med vara så att barnet har en annan historia än vad föräldrarna
              har, och det får bedömas i särskild ordning.
            </seg>
            <seg n="2fd862ae">
              Det känns som att det händer mycket, och jag är positiv över
              den utveckling som sker.
            </seg>
          </u>
          <note type="speaker" n="3524e0db">
            Anf. 221 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-f8fdb24f2c4da447-4" n="ad216781">
            <seg n="1386d60b">
              Herr talman! Det händer mycket. För ett antal år sedan startade
              Migrationsverket ett barnprojekt där man bland annat tog upp frågorna
              om att höra barn. Det var också där man kunde se att det finns
              problem. Det största problemet som diskuteras mycket på Migrationsverket
              är huruvida ett barn kan hamna i en intressekonflikt i förhållande
              till sina föräldrar.
            </seg>
            <seg n="4656e26e">
              Det kan vara en familj som söker asyl som säger att de kommer
              direkt från till exempel Kosovo. Sedan hörs barnet, och barnet
              talar tyska eller barnet berättar något helt annat som motsäger
              föräldrarnas berättelse. Det är sådant som gör att man måste förhålla
              sig varsamt när man närmar sig frågan om barn ska höras. Men jag
              håller helt med, nämligen att grunden måste vara att man erbjuder
              barn att höras i asylprocessen. Det är precis så det ska vara
              enligt barnkonventionen, nämligen att det ska vara en rättighet
              för barnet. Man ska se till att barnet har möjlighet att få beskriva
              sina asylskäl, men det ska inte vara en skyldighet.
            </seg>
            <seg n="fda8785b">
              Hillevi Engström nämnde också barnombudsmannens analys från 1999,
              där man kom fram till att det lämnas en del övrigt att önska i
              fråga om barn som hörs. Detta ledde fram till ett projekt som
              sattes i gång på Migrationsverket. Man utvecklar nu utredningsmetoder
              tillsammans med en docent i barnpsykologi från tema Barn. Det
              finns utredningsmetoder som har översatts till att använda i dessa
              situationer. Det projektet ett forskningsprojekt håller nu på
              att avslutas. Nu förbereder jag att titta på om det är en metod
              som kan användas över hela landet. Det är ett intressant pilotprojekt
              som har visat sig vara bra.
            </seg>
          </u>
          <note n="d7c20638">
            Överläggningen var härmed avslutad.
          </note>
          <note n="796b02f1">
            21 § Svar på interpellation 2003/04:145 om samstämmighet i fattigdomsbekämpningen
          </note>
          <note type="speaker" n="7c879d00">
            Anf. 222 Statsrådet CARIN JÄMTIN (s):
          </note>
          <u who="unknown" xml:id="i-10cd599bbfbee57b-3" n="c0cddce6">
            <seg n="88335b18">
              Herr talman! Lars Ohly har frågat utrikesministern om hon avser
              att ta initiativ till åtgärder i enlighet med proposition 2002/03:122
              Gemensamt ansvar: Sveriges politik för global utveckling och föreslå
              samstämmighet mellan alla politikområden, inkluderande krigsmaterielexporten,
              när det gäller fattigdomsbekämpning.
            </seg>
            <seg n="99cfc306">
              Arbetet inom regeringen är så fördelat att det är jag som ska
              svara på interpellationen.
            </seg>
            <seg n="9cb131bb">
              I proposition 2002/03:122 föreslås att målet för politiken för
              global utveckling ska vara att bidra till en rättvis och hållbar
              global utveckling. Samstämmigheten mellan svenska politikområden
              bör stärkas för att göra den samlade politiken mer utvecklingsbefrämjande.
              Regeringen fattar sina beslut som ett kollektiv i syfte att säkerställa
              samstämmighet i de beslut som fattas. Det är därför av vikt att
              eventuella målkonflikter tydliggörs och blir föremål för medvetna
              och övervägda val. Eventuella organisatoriska former för genomförande
              av politiken är en del av det uppföljningsarbete till propositionen
              som nu påbörjas. Ett viktigt element för uppföljning och styrning
              av den nya politiken är den resultatskrivelse för genomförandet
              av politiken för global utveckling som årligen ska redovisas till
              riksdagen.
            </seg>
            <seg n="f15c6737">
              Lars Ohly har särskilt frågat om krigsmaterielexporten. Redan
              i dag görs en helhetsbedömning inför varje enskilt tillstånd för
              utförsel av krigsmateriel där samtliga relevanta omständigheter
              beaktas. Regeringens riktlinjer för krigsmaterielexporten anger
              att det måste finnas en balans vid varje exporttillfälle mellan
              våra säkerhets-, försvars- och utrikespolitiska intressen. Ytterst
              handlar det om att slå vakt om Sveriges långsiktiga säkerhet.
            </seg>
            <seg n="fc1b26d3">
              Respekten för de mänskliga rättigheterna i det slutliga mottagarlandet
              utgör ett grundläggande kriterium i den helhetsbedömning som görs.
            </seg>
            <seg n="0931afa7">
              Helhetsbedömningen tar även hänsyn till EU:s uppförandekod för
              krigsmaterielexport, som anger att ett av de kriterier som måste
              prövas är utvecklingsnivån i mottagarlandet. Bland annat ska hänsyn
              tas till huruvida exporten av krigsmateriel allvarligt hindrar
              målen för hållbar utveckling.
            </seg>
            <seg n="68abf780">
              Svensk vapenexport får inte motverka arbetet för att nå målet
              om en rättvis och hållbar global utveckling, ej heller målet för
              utvecklingssamarbetet att bidra till att skapa förutsättningar
              för fattiga människor att förbättra sina levnadsvillkor, som det
              står i utrikesutskottets betänkande. Självfallet kommer regeringen
              att beakta riksdagens tillkännagivande om krigsmaterielexporten,
              som togs upp och beslutades om tidigare i dag.
            </seg>
            <seg n="28fe63a9">
              Regeringen har tillsatt en utredning om översyn av regelverket
              för krigsmaterielexporten. Utredaren har bland annat till uppgift
              att undersöka möjligheterna att slå samman de svenska riktlinjerna
              för export med de internationella.
            </seg>
            <seg n="2229f858">
              Byggt på en brittisk regeringsrapport har Sverige under hösten
              2003 tagit initiativ till att i EU-arbetet närmare diskutera och
              förtydliga hur utvecklingskriteriet i riktlinjerna för krigsmaterielexport
              praktiskt ska användas och kunna utvecklas i bästa fall i samsyn
              mellan de exporterande staterna. Det handlar om att använda ett
              antal indikatorer i en utvärderingsprocess. Detta arbete kommer
              att fortsätta under 2004.
            </seg>
          </u>
          <note n="f42380c3">
            Då Lars Ohly, som framställt interpellationen, anmält att han
            var förhindrad att närvara vid sammanträdet, medgav förste vice
            talmannen att Sermin Özürküt i stället fick delta i överläggningen.
          </note>
          <note n="15380436">
            Anf. 223 SERMIN ÖZÜRKÜT (v):
          </note>
          <u who="unknown" xml:id="i-8f9b20c4cd0d3dfc-3" n="c0cddce6">
            <seg n="62f4a4d0">
              Herr talman! Jag vill tacka statsrådet för svaret å Lars Ohlys
              vägnar, som är förhindrad att delta i denna debatt.
            </seg>
            <seg n="9b0d819d">
              Det är ett omfattande svar, men det finns vissa delar där jag
              skulle vilja ha lite mer handfast information. Vi har i dag debatterat
              Sveriges nya politik för global utveckling. Något som är utomordentligt
              viktigt i denna politik är principen om samstämmighet mellan olika
              politikområden. Nu, när besluten är fattade, återstår att göra
              allvar av de fina intentionerna. Det är en självklarhet att målkonflikter
              måste tydliggöras och bli föremål för medvetna val. Trots detta
              finns det ingen tydlighet om den nya politiken kommer att leda
              till någon verklig förändring när målen för utvecklingspolitiken
              krockar med nationella intressen på andra politiska områden.
            </seg>
            <seg n="50570a06">
              På handelns område har vi alltför ofta sett att snäva euronationalistiska
              intressen styrt EU:s agerande. Dessa har ofta stått i motsättning
              till utvecklingsländernas behov av rättvisa spelregler. Det har
              lett till att Sverige, genom EU, alltför ofta har stått för en
              politik som gått på tvärs med fattigdomsbekämpning och rättighetsperspektiv.
            </seg>
            <seg n="d9e1eea0">
              Statsrådet talar också om mänskliga rättigheter i mottagarlandet
              som ett grundläggande kriterium. Hur stämmer det överens med den
              förda politiken?
            </seg>
            <seg n="4b9253fd">
              Mellan 1998 och 2000 sålde Sverige krigsmateriel till tio länder
              där grova och omfattande kränkningar av de mänskliga rättigheterna
              förekommer. Under 30 år exporterade Sverige krigsmateriel till
              Indonesien trots förekomsten av de grövsta kränkningar av mänskliga
              rättigheter.
            </seg>
            <seg n="3e114907">
              Vapenexport tillåts i dag till länder som inte skrivit under
              centrala konventioner för mänskliga rättigheter som konventionen
              mot tortyr och annan grym, omänsklig och förnedrande behandling.
              Dessutom exporterade Sverige år 2001 vapen till länder som Saudiarabien,
              Pakistan, Oman, Förenade Arabemiraten och Bahrain.
            </seg>
            <seg n="4515e91f">
              Reglerna om att inte tillåta export till krigförande länder måste
              enligt regeringen vägas mot Sveriges egna behov av materielförsörjning.
              I klartext kan detta innebära att USA och Storbritannien placeras
              i en egen gräddfil och garanteras ett fritt flöde av vapen även
              om de startar folkrättsvidriga krig. En sådan politik är oacceptabel,
              tycker vi.
            </seg>
            <seg n="9f39ad5a">
              Regeringen borde se till att de vackra orden om samstämmighet
              översätts i verklig politik. Då duger det inte att kompromissa
              med grundläggande värden som fred, demokrati, mänskliga rättigheter
              och utveckling.
            </seg>
          </u>
          <note type="speaker" n="e086cc0c">
            Anf. 224 Statsrådet CARIN JÄMTIN (s):
          </note>
          <u who="unknown" xml:id="i-10cd599bbfbee57b-4" n="c0cddce6">
            <seg n="3f5063e1">
              Herr talman! Det är nu det börjar, det som riksdagen beslöt om
              den nya politiken för global utveckling. Det handlar om den övergripande
              målsättningen. Riksdagen beslöt också om en årligen återkommande
              resultatskrivelse som ska lämnas till riksdagen, som jag hoppas
              att det blir en livlig diskussion om och mycket återkoppling till.
            </seg>
            <seg n="0ea77e04">
              Ett av de politikområden som ska återrapporteras i resultatskrivelsen
              är just det område som tas upp i interpellationen. Därför är också
              det tillkännagivande riksdagen beslöt om i dag på just krigsmaterielexportens
              område glädjande.
            </seg>
            <seg n="ff8d82b8">
              Utan de här övergripande målsättningarna och utan de perspektiv
              som riksdagen i dag har beslutat om har vi ingenting att utvärdera
              utvecklingspolitiken mot. Därför ser jag det som oerhört viktigt
              att riksdagen i dag har fattat beslut som alla politikområden
              som på något sätt berör global utveckling kan utvärderas och utvecklas
              mot.
            </seg>
            <seg n="3a76acd8">
              Visst kan man se det som vackra ord om samstämmighet. Men utan
              de vackra orden har man ingenting att följa, inga målsättningar
              att följa upp politiken mot.
            </seg>
          </u>
          <note n="80821751">
            Anf. 225 SERMIN ÖZÜRKÜT (v):
          </note>
          <u who="unknown" xml:id="i-8f9b20c4cd0d3dfc-4" n="c0cddce6">
            <seg n="2bbbace3">
              Herr talman! Det enda som återstår för mig är att tacka ministern
              för förtydligandet. Självklart måste man först ha visioner för
              att sedan kunna följa upp dem.
            </seg>
          </u>
          <note n="d7c20638">
            Överläggningen var härmed avslutad.
          </note>
          <note n="61219f07">
            22 § Svar på interpellation 2003/04:165 om Folke Bernadotteakademin
          </note>
          <note type="speaker" n="a4be0001">
            Anf. 226 Statsrådet CARIN JÄMTIN (s):
          </note>
          <u who="unknown" xml:id="i-10cd599bbfbee57b-5" n="c0cddce6">
            <seg n="f3eebcc1">
              Herr talman! Birgitta Sellén har frågat mig om jag har gjort
              någon bedömning av hur mycket av Folke Bernadotteakademins verksamhet
              som ska genomföras på Sandö, vilka skäl jag har för att kurser
              genomförs på andra ställen än Sandö samt hur jag har avsett att
              uppföljning och redovisning av den verksamhet som genomförs och
              planeras på Sandö ska ske.
            </seg>
            <seg n="e0eb040e">
              Låt mig börja med att också inför kammaren uttala den glädje
              över Folke Bernadotteakademins inledning jag uttryckte i mitt
              svar den 7 november på en skriftlig fråga Birgitta Sellén hade
              ställt om akademin. På det år som har gått sedan den grundades
              hösten 2002 har akademin inlett en omfattande verksamhet, något
              som har hjälpt att redan ge akademin ett gott namn inom och utom
              Sverige. Resultaten har varit tydliga inte minst inom EU, där
              akademin exempelvis nyligen har fått förtroendet att som en av
              tre institutioner leda utvecklingen av unionens utbildning för
              civila krishanteringsinsatser. Detta är mycket positivt.
            </seg>
            <seg n="f1b965d1">
              Genom Folke Bernadotteakademin vill regeringen stärka samstämmigheten
              i svenska krishanterings- och fredsinsatser och lyfta fram svenskt
              kunnande i det internationella samarbetet på området. Detta var
              och är regeringens huvudavsikt med inrättandet av myndigheten.
              I sitt övervägande av var den skulle förlägga akademins huvudkontor
              valde regeringen Sandö i Kramfors kommun, där lokaler hade blivit
              lediga sedan Sida hade flyttat sin kursverksamhet, och där goda
              utsikter fanns till ömsesidigt nyttigt samarbete med Räddningsverket,
              som har en av sina skolor på Sandö. Regeringen hoppades förstås
              också att lokaliseringen kunde bidra till att understödja utvecklingen
              i Kramfors med omnejd.
            </seg>
            <seg n="f8ab88dc">
              Mot denna bakgrund är regeringens målsättning att akademin, utöver
              att ha sitt huvudkontor på Sandö, ska genomföra en väsentlig del
              av sin verksamhet på Sandö. Så bedömer jag också har skett hittills.
              Jag håller därmed inte med om att väldigt lite verksamhet har
              skett på Sandö. En omfattande utbildningsverksamhet har inletts,
              med en rad kurser, föredrag, och seminarier. Akademin har inte
              hållit några regelrätta kurser på annat håll i landet; däremot
              har akademin deltagit i och samarbetat i utarbetandet av kurser
              andra organisationer har varit huvudmän för.
            </seg>
            <seg n="cf24d51b">
              Inom själva regionen har akademin bland annat hållit två större
              möten i Regionala nätverket för internationell kris-, konflikt-
              och katastrofhantering, en krets akademin har inrättat med deltagande
              från folkhögskolor, enskilda organisationer, kommuner, länsstyrelsen
              och andra. Jag har förstått att detta nätverk är mycket uppskattat
              bland de berörda institutionerna.
            </seg>
            <seg n="4b92808b">
              Jag vet att akademin förutser än mer verksamhet på Sandö under
              2004, bland annat en rad flerdagarsutbildningar, vilket är mycket
              tillfredsställande. Denna ökning av verksamheten har blivit möjlig
              först i takt med att akademin har kunnat vidareutveckla formerna
              för sitt arbete. Att inleda en verksamhet tar tid och energi.
            </seg>
            <seg n="44b8b9d6">
              Vad gäller kurser på andra ställen än Sandö vill jag först och
              främst understryka att akademin som fristående myndighet själv
              avgör vilken verksamhet som ska genomföras var. Regeringen ser
              heller ingen anledning att invända mot akademins grunder för övervägande
              av var den från fall till fall ska förlägga sin verksamhet. Akademin
              verkar på ett frågeområde där en stor del av dess motparter svenska
              myndigheter, utländska systerorganisationer, politiker, tjänstemän
              och forskare inom och utom Sverige har begränsat med tid och många
              saker som drar på deras uppmärksamhet. Under sådana förhållanden
              måste akademin kunna vara konkurrenskraftig. Akademin måste kunna
              genomföra verksamhet i Helsingfors och på andra orter.
            </seg>
            <seg n="8ca2b221">
              I detta sammanhang vill jag framhålla att det inte stämmer att
              akademins verksamhet som Birgitta Sellén antyder skulle ha begränsats
              av att akademin inte har upprustat sina lokaler på Sandö. Akademin
              förhandlar för närvarande med sin hyresvärd om ett övergripande
              hyresavtal, som också förutsätter en anpassning av akademins lokaler.
              Det att dessa förhandlingar inte har avslutats har inte påverkat
              verksamheten på Sandö. Jag är dessutom förhoppningsfull om att
              dessa förhandlingar ska kunna avslutas snart.
            </seg>
            <seg n="f084ee68">
              Slutligen, vad gäller uppföljning och redovisning av verksamheten
              på Sandö, vill jag säga att akademin som myndighet under regeringen
              inkommer med årsredovisning. I denna, som för 2003 inlämnas senast
              i februari, redovisar och bedömer akademin liksom andra myndigheter
              sin verksamhet under det gångna året.
            </seg>
            <seg n="d9ca2b7b">
              Från Utrikesdepartementets sida har vi som ansvarigt departement
              ett mycket nära och gott samarbete med akademin. I våra löpande
              kontakter med myndighetsledningen och akademins övriga mycket
              förtjänstfulla personal har vi ständig möjlighet att samtala med
              akademin om dess verksamhet och förutsättningar. Tillfälle till
              mer samlade genomgångar har vi bland annat i de möten som hålls
              två gånger om året i akademins insynsråd, och i den årliga mål-
              och resultatdialog regeringen under våren håller med sina myndigheter,
              med utgångspunkt inte minst i myndigheternas årsredovisningar.
            </seg>
            <seg n="c04a2d1b">
              Avslutningsvis vill jag framhålla att jag har förstått av akademin
              att den är mycket mån om att vidareutveckla sina band till andra
              myndigheter och organisationer i Kramfors och området i övrigt.
              Jag är övertygad om att akademin kommer att fortsätta att vara
              en konstruktiv och hängiven deltagare i den lokala utvecklingen.
            </seg>
          </u>
          <note n="6cb06f38">
            Anf. 227 BIRGITTA SELLÉN (c):
          </note>
          <u who="unknown" xml:id="i-8f9b20c4cd0d3dfc-5" n="c0cddce6">
            <seg n="b8f046cd">
              Herr talman! Tack för svaret som verkligen gav svar på alla mina
              frågor.
            </seg>
            <seg n="29274ddb">
              Först och främst vill jag påpeka att jag är väldigt glad över
              att regeringen har valt att placera akademin på Sandö.
            </seg>
            <seg n="bef3b6fc">
              När försvaret lades ned i Sollefteå var det viktigt för oss västernorrlänningar
              att få ersättningsjobb till Ådalen. Det är därför som jag intresserar
              mig och följer med vad som händer. För min framtidstro för bygden
              känns det väldigt viktigt att det kommer arbetsplatser dit som
              regeringen har varit med och utlokaliserat. För mig är det också
              viktigt att en bra verksamhet snabbt kommer i gång.
            </seg>
            <seg n="2b2fe165">
              Eftersom jag upplever att verksamheten går lite långsamt vid
              Folke Bernadotteakademin tog jag initiativ till den här interpellationsdebatten
              för att biståndsministern snabbt ska engagera sig i akademins
              verksamhet.
            </seg>
            <seg n="b5aefc4e">
              Biståndsministern säger i sitt svar att akademin har inlett en
              omfattande verksamhet, och det betvivlar jag inte. Det är också
              roligt att akademin har fått ett stort förtroende inom EU. Det
              gör att verksamheten kan utvecklas ännu mer, och det är ännu mer
              positivt för verksamheten på Sandö.
            </seg>
            <seg n="86b73223">
              De mål och intentioner som akademin har satt upp är visionära
              och bra. Jag inser att om utvecklingen går i den riktningen kommer
              det att bli en väldigt viktig verksamhet för hela länet.
            </seg>
            <seg n="e9a31e85">
              Regeringen har visat att man vill satsa på kunskap om krishantering
              i länet genom att man, förutom akademin, har placerat till exempel
              Sida i Härnösand och Krisberedskapsmyndigheten i Sollefteå bara
              för att nämna ett par exempel på verksamheter som har utlokaliserats.
            </seg>
            <seg n="da5df8e3">
              Länsstyrelsen stöder också den här verksamheten genom att man
              satsar pengar på en förstudie till en klusterbildning inom kris-
              och konflikthanteringen. För länet är det väldigt viktigt att
              man syns nationellt och internationellt på denna viktiga arena.
              Det tror jag kan skapa tillväxt för Västernorrlands län.
            </seg>
            <seg n="3d35d5bc">
              Men nu undrar säkert biståndsministern vad jag oroar mig för.
              Jo, det har gått ungefär 15 månader sedan akademin invigdes, men
              det finns fortfarande inget hyreskontrakt. Det finns ingen konferenslokal
              för kursverksamhet, utan den tänkta lokalen är ännu bara en byggarbetsplats.
              Samarbetet med Räddningsskolan har inte kommit i gång. Kursverksamheten
              är minimal på Sandö, och de seminarier som har anordnats under
              2003 har hållits i Helsingfors. Det gäller till exempel Challenges-projektet
              och det årliga Höga kusten-seminariet.
            </seg>
            <seg n="d803910c">
              När jag hör svaret från ministern kan jag inte undgå att misstänka
              att regeringen inte har blivit helt rätt informerad om vilken
              verksamhet som bedrivs uppe på Sandö. Biståndsministern säger
              att målsättningen är att man ska genomföra en väsentlig del av
              sin verksamhet på Sandö. Dessutom tillägger hon: Så bedömer jag
              också har skett hittills.
            </seg>
            <seg n="a42997cb">
              Akademin har inte hållit några regelrätta kurser på annat håll
              i landet. Om det mesta av verksamheten har skett på Sandö blir
              min reflexion: Då har man alltså bara kommit i gång med väldigt
              få kurser. Dessutom räknas tydligen inte seminarierna som hölls
              i Helsingfors.
            </seg>
            <seg n="2ebffecd">
              Jag tog alltså initiativ till den här debatten för att Carin
              Jämtin ska försöka att skaffa sig mer information om vilka verksamheter
              som verkligen har bedrivits på Sandö.
            </seg>
            <seg n="ab26d130">
              Som en gardering säger ministern i svaret att akademin måste
              kunna genomföra verksamhet i Helsingfors och på andra orter. Det
              protesterar jag inte emot, men varje gång man ska anordna en kurs
              eller ett seminarium måste man utgå ifrån att dessa i första hand
              ska anordnas på Sandö. Regeringen säger ju själv i sina mål och
              intentioner att det ska vara så. Det är väldigt viktigt att Sandö
              blir huvudsätet.
            </seg>
          </u>
          <note type="speaker" n="b8e3af44">
            Anf. 228 KERSTIN KRISTIANSSON KARLSTEDT (s):
          </note>
          <u who="kerstin_kristiansson_karlstedt_f0e100" xml:id="i-959fa57ca66e6544-0" n="3eca15d4">
            <seg n="1adbe8e1">
              Herr talman! Jag vill börja med att säga samma sak som Birgitta
              Sellén sade, att det vara ett bra och uttömmande svar på interpellationen
              från Birgitta Sellén.
            </seg>
            <seg n="7f4c7f97">
              Jag tycker att det är viktigt att poängtera de förhoppningar
              som detta skruvade upp bland folk hemma i Ådalen. Jag kommer nämligen
              från Kramfors kommun, och det är därför som jag deltar i den här
              debatten. Jag tycker också att det är viktigt att den belyses
              ur olika synvinklar.
            </seg>
            <seg n="a3c675bd">
              Jag gör kanske inte riktigt samma reflexioner kring den här frågan
              som Birgitta Sellén gör. Jag har vid flera tillfällen besökt Folke
              Bernadotteakademin eftersom den ligger i min hemkommun. Jag är
              också fullmäktigeordförande i Kramfors. Därför finns det ur många
              synvinklar anledning att göra sådana här besök.
            </seg>
            <seg n="a7407d80">
              Som jag sade skruvades det upp en mängd förväntningar i och med
              att akademin glädjande nog förlades till Kramfors kommun. Jag
              känner min hembygd ganska väl, och dessa förväntningar grundade
              sig mest på att det skulle komma många arbetstillfällen till vår
              kommun. Nu kom det inte så många som det förväntades. Men man
              måste ändå förstå att detta vilar på två ben. Det ena är att verksamheten
              utlokaliserades till min hemkommun på grund av att Sida försvann
              därifrån. Det andra gäller det internationella perspektivet.
            </seg>
            <seg n="e8e01232">
              Det har utvecklats ett samarbete med Krisberedskapsmyndigheten
              i Sollefteå. Så sent som i fredags hade jag konstakt med den,
              och man bekräftade att så var fallet. Det har också under hand
              initierats ett samarbete av Sida och även av Räddningsverket.
            </seg>
            <seg n="d0703df1">
              Detta med renovering av lokaler och så vidare tycker jag inte
              är en fråga för vare sig riksdagen eller regeringen, utan det
              måste vara en sak för den enskilda myndigheten och hyresvärden.
            </seg>
            <seg n="c1e248e2">
              Däremot har vi förhoppningar om att så mycket som möjligt av
              kursverksamheten verkligen förläggs till Kramfors kommun och till
              Sandö. Detta ger också sidoeffekter för kommunen, som naturligtvis
              är positivt inställd i en bygd där arbetstillfällena inte är alltför
              många.
            </seg>
            <seg n="43b0e273">
              Vad som gäller för oss som riksdagsledamöter är i första hand
              att hålla kontakt med myndigheten, se hur den utvecklas och verkligen
              stötta den.
            </seg>
            <seg n="a7783629">
              Jag är positiv till min natur, så jag tror att det här kommer
              att bli väldigt bra framgent. Det är min absoluta övertygelse
              och min förhoppning. Då får vi allihop hjälpas åt. Det praktiska
              måste nog skötas av dem som finns på plats i Sandö i Kramfors,
              Birgitta Sellén. Det tror jag att vi kan vara överens om. Sedan
              hoppas jag på allt gott för myndighetens verksamhet framgent.
            </seg>
            <seg n="59125e99">
              Man ska ändå veta att det är fråga om en ny myndighet. Det rör
              sig inte om någon avknoppning. Det tar tid för en alldeles ny
              myndighet att komma in i rätta gängor och upparbeta kontakter.
            </seg>
            <seg n="392930b5">
              Men vi är glada att myndigheten finns där, och jag ska i alla
              fall hålla kontakt med den och se hur det hela utvecklas.
            </seg>
          </u>
          <note type="speaker" n="704d82de">
            Anf. 229 Statsrådet CARIN JÄMTIN (s):
          </note>
          <u who="unknown" xml:id="i-10cd599bbfbee57b-6" n="c0cddce6">
            <seg n="72e29d33">
              Herr talman! Tack för alla positiva ord om svaret. Det är skönt
              att veta att man kan svara ordentligt på frågor.
            </seg>
            <seg n="647d044f">
              Det är mycket glädjande att höra att länsstyrelsen och andra
              delar av samhället runtomkring har engagerat sig. Om man refererar
              till debatten tidigare i dag om en ny politik för global utveckling
              betonades det där såväl av regeringen som av riksdagens betänkande
              att det är viktigt att alla delar av samhället engagerar sig i
              en förståelse för hur omvärlden ser ut. Kan man då också få en
              ökad förståelse för världen utanför Sverige genom att länsstyrelsen
              och andra delar av samhället engagerar sig i ett sådant här center
              är det en oerhört viktig sidoeffekt som jag ser som jättepositiv.
            </seg>
            <seg n="c0660219">
              Under processen har jag fått en övergripande redogörelse för
              nästa års verksamhet, och det ser ut som att antalet verksamheter
              kommer att öka på Folke Bernadotteakademin uppe i Kramfors, vilket
              är mycket glädjande. Det finns inget datum fastställt, men så
              är planeringen, deras intentioner och vilja. Jag hoppas verkligen
              att de praktiska problem som man har haft kan lösas.
            </seg>
            <seg n="64e79fd2">
              Om det var orealistiska förväntningar och så vidare kan jag inte
              svara på, eftersom jag inte var med från början. Det är möjligt
              att det var så och att det är därför som det känns som det har
              tagit längre tid än vad det har gjort.
            </seg>
          </u>
          <note n="fcee156e">
            Anf. 230 BIRGITTA SELLÉN (c):
          </note>
          <u who="unknown" xml:id="i-8f9b20c4cd0d3dfc-6" n="c0cddce6">
            <seg n="8f2b0760">
              Herr talman! Det var bland annat för de förväntningarna som jag
              kände att det var viktigt att ministern så snabbt som möjligt
              fick bekantskap om det här. Det är inte lätt för en ny minister
              att lära sig om alla myndigheter som finns. Därför tog jag det
              här lilla halmstrået och tänkte att jag skulle göra biståndsministern
              uppmärksam på att vi har en myndighet som vi förväntar oss väldigt
              mycket av.
            </seg>
            <seg n="9d6bb496">
              Att jag lyfte upp bland annat frågan om hyreskontrakten berodde
              på att akademin förhandlar med hyresvärden Specialfastigheter.
              De är kända för att vara bra att arbeta med. Om jag är rätt informerad
              går de under Näringsdepartementet. Det är lite märkligt att hyresavtalet
              inte är klart fastän invigningen var för så länge sedan.
            </seg>
            <seg n="471b6b10">
              Det här skapar praktiska problem, när man ska anordna kursverksamhet
              det har jag full förståelse för. Samtidigt inser jag att det finns
              andra lokaler som Folke Bernadotteakademin skulle kunna hyra när
              man ordnar kurser. Det är så oerhört viktigt att de som går på
              kurser där ska identifiera akademin med Sandö och Ådalen. Därför
              är det så viktigt att ha kursverksamheterna där, att man inte
              börjar ha dem i Helsingfors eller i närmiljön här och säger att
              det inte är kostnadseffektivt att ha dem uppe i Ådalen. Det är
              kommentarer som jag har hört under mitt researchjobb inför det
              här. Då blir jag rädd. Har regeringen valt att placera akademin
              där uppe måste man vara medveten om att det är något dyrare att
              resa dit. Samtidigt är det en miljö där det finns fantastiskt
              bra möjligheter att ha kurser.
            </seg>
            <seg n="cd3aa696">
              Jag frågade hur ministern skulle följa upp det här, och jag fick
              svar om årsredovisningen. Det är praxis i alla sådana här myndigheter,
              så det är sådant som kommer, liksom att ni har samarbete med dem.
            </seg>
            <seg n="f056332c">
              Hur avser ministern att följa upp verksamheten på Sandö och förmedla
              den till oss? För oss är det också oerhört viktigt att få kunskap
              om hur regeringen hanterar den här frågan, om det finns möjligheter
              till mer arbetstillfällen och så vidare. Trots att 300 statliga
              jobb utlovades till Sollefteå i samband försvarsnedläggelsen är
              det långtifrån alla som har kommit till skott än så länge. Därför
              är vi måna om att varje arbetsplats ska få så många arbetstillfällen
              som möjligt. Därför är det också extra viktigt att det inte bara
              är administrativ personal, som sitter där nu, utan det måste komma
              mer verksamhet så att man får anledning att anställa fler personer.
              Därmed kan verksamheten växa, bli ännu större och ännu mera känd,
              inte bara inom EU utan totalt i hela världen. Det är en dröm som
              jag när som västernorrlänning.
            </seg>
          </u>
          <note type="speaker" n="a43436b0">
            Anf. 231 Statsrådet CARIN JÄMTIN (s):
          </note>
          <u who="unknown" xml:id="i-10cd599bbfbee57b-7" n="c0cddce6">
            <seg n="c998cb99">
              Herr talman! Vi får börja med att göra den känd i hela Sverige
              och sedan jobba vidare.
            </seg>
            <seg n="95e9b3e8">
              Jag kan inte riktigt svara på den sista frågan som Birgitta Sellén
              ställde, om hur vi ska arbeta vidare för att göra det mera känt.
              Oss tolkar jag som de som bor runtomkring i länet eller i Kramfors
              kommun. Om du menar oss i riksdagen blir det i form av återrapportering
              hit vid de sedvanliga tillfällena.
            </seg>
            <seg n="ff909945">
              Vad gäller de praktiska problemen har jag förståelse för dem.
              Jag har också fullt förtroende för att ledningen för Folke Bernadotteakademin
              gör sitt bästa för att leva upp till intentionerna med att ha
              verksamhet på akademin uppe i Kramfors. Jag har fullt förtroende
              för att de gör sitt bästa för att leva upp till det.
            </seg>
          </u>
          <note n="2a463069">
            Anf. 232 BIRGITTA SELLÉN (c):
          </note>
          <u who="unknown" xml:id="i-8f9b20c4cd0d3dfc-7" n="c0cddce6">
            <seg n="b0279d8e">
              Herr talman! Jag vill bara tacka för att vi har kunnat ha den
              här interpellationsdebatten. Jag har lärt mig mycket under den
              tid jag har undersökt vad som händer där uppe. Jag hoppas att
              biståndsministern också känner ett stort intresse för den här
              verksamheten och hur viktigt det är att den finns där uppe. Det
              är värt mycket när hela landet ska leva.
            </seg>
            <seg n="18c1c518">
              Jag passar på att tacka och önskar ministern en god jul.
            </seg>
          </u>
          <note type="speaker" n="39752054">
            Anf. 233 Statsrådet CARIN JÄMTIN (s):
          </note>
          <u who="unknown" xml:id="i-04b227c84c2b4fb9-28" n="c0cddce6">
            <seg n="9a049338">
              Herr talman! Tack detsamma! Jag tror dock att jag har lärt mig
              mer.
            </seg>
          </u>
          <note n="d7c20638">
            Överläggningen var härmed avslutad.
          </note>
          <note n="e035fe69">
            23 § Bordläggning
          </note>
          <note n="8374b9be">
            Anmäldes och bordlades
          </note>
          <note n="4dc66625">
            24 § Anmälan om interpellationer
          </note>
          <note n="106ac4a0">
            Anmäldes att följande interpellationer framställts
          </note>
          <note n="ca370f47">
            den 16 december
          </note>
          <note n="2a86b74f">
            Lars-Ivar Ericson
          </note>
          <note n="f96860c7">
            Gunnar Axén
          </note>
          <note n="da0482d7">
            Kent Olsson
          </note>
          <note n="75b53d30">
            Ana Maria Narti
          </note>
          <note n="a5aff5d9">
            Nils Oskar Nilsson
          </note>
          <note n="963a7f2d">
            Interpellationerna redovisas i bilaga som fogats till riksdagens
            snabbprotokoll tisdagen den 20 januari 2004.
          </note>
          <note n="f9a43e5c">
            25 § Anmälan om frågor för skriftliga svar
          </note>
          <note n="c55f9a33">
            Anmäldes att följande frågor för skriftliga svar framställts
          </note>
          <note n="ca370f47">
            den 16 december
          </note>
          <note n="4c2edc40">
            Mia Franzén
          </note>
          <note n="660bb0d5">
            Kenneth Johansson
          </note>
          <note n="660bb0d5">
            Kenneth Johansson
          </note>
          <note n="36bea3f1">
            Birgitta Sellén
          </note>
          <note n="15d23305">
            Åsa Torstensson
          </note>
          <note n="ad3d2e3f">
            Lena Ek
          </note>
          <note n="4c3f9443">
            Marietta de Pourbaix-Lundin
          </note>
          <note n="b3cc2811">
            Anne-Marie Ekström
          </note>
          <note n="ca4b419a">
            Rosita Runegrund
          </note>
          <note n="9991146e">
            Frågorna redovisas i bilaga som fogats till riksdagens snabbprotokoll
            tisdagen den 20 januari 2004.
          </note>
          <note n="5ae695ad">
            26 § Anmälan om skriftligt svar på fråga
          </note>
          <note n="2127c4ad">
            Anmäldes att skriftligt svar på följande fråga inkommit
          </note>
          <note n="ca370f47">
            den 16 december
          </note>
          <note n="905f8c10">
            Christer Nylander
          </note>
          <note n="03f69f65">
            Svaret redovisas i bilaga som fogats till riksdagens snabbprotokoll
            tisdagen den 20 januari 2004.
          </note>
          <note n="51bbd0a8">
            27 § Kammaren åtskildes kl. 20.44.
          </note>
          <note n="fd81fd5a">
            Förhandlingarna leddes
          </note>
          <note n="3d985add">
            /Monica Gustafson
          </note>
        </div>
      </body>
    </text>
  </TEI>
</teiCorpus>
