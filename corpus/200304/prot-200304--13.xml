<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2003</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2003</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200304--13</head>
          <docDate when="2003-10-15">2003-10-15</docDate>
        </div>
      </front>
      <body>
        <div>
          <note n="9325fae6">
            ﻿
          </note>
          <note n="c2504c86">
            Riksdagens protokoll
          </note>
          <note n="f360407f">
            2003/04:13
          </note>
          <note type="date" n="ff37dae7">
            Onsdagen den 15 oktober
          </note>
          <note n="7f4e517b">
            Kl. 09:00 - 19:17
          </note>
          <note n="07cf93ea">
            1 § Partiledardebatt
          </note>
          <note type="speaker" n="3b1acce0">
            Anf. 1 BO LUNDGREN (m):
          </note>
          <u who="kerstin_lundgren_cd170a" xml:id="i-9d10244dc8773f42-0" n="a215dbcd">
            <seg n="f86ec624">
              Herr talman! Jag har haft förmånen att få företräda de moderata
              idéerna i riksdagen i nästan 30 år. Det är med stor glädje jag
              har deltagit i debatterna i utskott och kammare. Men det har också
              funnits stunder av djup förstämning, senast när Anna Lindh så
              tragiskt rycktes bort.
            </seg>
            <seg n="624748f9">
              De senaste decennierna har varit en tid av omvälvande förändringar
              i Sverige och i vår omvärld. Den mur som delade Europa mellan
              förtryck och frihet har rivits. Marknadsekonomin har visat sig
              överlägsen när det gäller att skapa goda livsbetingelser för människor
              runtom i vår värld.
            </seg>
            <seg n="de524ac6">
              Sverige är sedan nästan tio år medlem i den europeiska union
              som nästa år kommer att omfatta också de grannländer till oss
              som under decennier var ockuperade av sovjetstaten. Insikten om
              att Sverige är beroende av omvärlden har ökat om än inte i tillräcklig
              mån, vilket euroomröstningen visade för någon månad sedan. Detta
              har drivit fram en ny öppenhet i svensk politik.
            </seg>
            <seg n="08bc74aa">
              Men reformerna har varit alltför begränsade. Och till den enskilda
              människan har den ökande öppenheten ännu inte nått. För ett har
              legat fast under alla dessa år: den socialdemokratiska dominansen
              och den omfattande politiken. Det har i sin tur urholkat det personliga
              ansvaret och gjort människor beroende av en stat som alltför ofta
              inte klarar sina åtaganden. Grunden för vårt välstånd och vår
              förmåga att finansiera det som måste vara gemensamt företagandet
              har fortfarande för dåliga förutsättningar.
            </seg>
            <seg n="c1f3b11f">
              Det är framför allt en idédebatt jag har velat föra under mina
              år i riksdagen. Oavsett vilka sakfrågor debatten gällt har utgångspunkten
              så gott som alltid varit den grundläggande skillnad som finns
              mellan moderater och socialdemokrater. Den gäller synen på människan.
            </seg>
            <seg n="cb8f7708">
              För socialdemokraterna har politiken nästan ingen bortre gräns.
              Människor är kuggar i ett samhällsmaskineri som bäst styrs av
              politiker i stat, landsting och kommuner.
            </seg>
            <seg n="e49c4e77">
              För moderaterna är varje människa unik. Den inneboende styrkan
              hos människan ger kraft åt hela samhället. För oss har friheten
              ett värde i sig. För oss är utgångspunkten alltid enskilda människors
              och familjers rätt att bestämma själva.
            </seg>
            <seg n="2589d986">
              För mig är det naturligt att föräldrar ska ha både rätt och möjlighet
              att välja den barnomsorg som passar dem och deras barn bäst. För
              socialdemokraterna är det naturliga att familjens barnomsorg ska
              formas och styras ovanifrån, av kommunala barnomsorgsplaner.
            </seg>
            <seg n="3d0a6115">
              För mig handlar företagande om de människor av kött och blod
              som startar, driver och finansierar företag. Det handlar om deras
              villkor och deras drivkrafter. Utan dem blir det inga företag,
              och utan dem blir det inga nya jobb.
            </seg>
            <seg n="874d3151">
              För socialdemokraterna verkar företagande vara något opersonligt.
              Det är därför de säger nej till att ta bort de straffskatter som
              drabbar de människor, de entreprenörer, utan vilka det inte blir
              några nya företag och i stället diskuterar att sänka skatten på
              det som kan kallas byggnader, maskiner och inventarier bolagsskatten
              trots att den i ett internationellt perspektiv är konkurrenskraftig.
            </seg>
            <seg n="5ddecaed">
              Det finns många exempel där den socialdemokratiska modellen blivit
              viktigare än verkligheten, som när den psykiatriska institutionsvården
              snabbt förbyttes till det omvända, även för dem som skulle behövt
              någonting annat.
            </seg>
            <seg n="8e037ca0">
              De som drabbas hårdast när politiken misslyckas är alltid de
              som har sämst förutsättningar, de som förlorar jobben när företagandets
              villkor inte förbättras, de som inte får kunskaper när skolan
              sviker, de som står kvar när vårdköerna växer, de som får höjd
              skatt och ändå mindre för pengarna.
            </seg>
            <seg n="b3399aae">
              Herr talman! Vi lever med ett politiskt system som varje dag
              dränerar människor på deras drivkrafter. Det som utgör grunden
              för varje utvecklat samhälle och ett växande välstånd är ju frihet
              och skaparkraft.
            </seg>
            <seg n="45f054ff">
              Den som bär på en idé ska också vara fri att förverkliga den
              och få skörda frukterna av sitt arbete. Den som vågar stå risken
              ska också kunna få vinsten. För det är sällan någon vill vara
              med och dela på förlusten.
            </seg>
            <seg n="cc4bce3c">
              Det ska löna sig att anstränga sig. Det är en av de mest grundläggande
              och viktiga principerna i en fungerande marknadsekonomi. Ett samhälle
              som bygger på andra principer är dömt till stagnation.
            </seg>
            <seg n="f8103593">
              På Socialdemokraternas hemsida kan jag läsa att partiet kämpar
              mot klyftor och egoism. Det är vackra ord, som vi egentligen skulle
              kunna hålla med om, men låt oss fundera kring vad de egentligen
              innebär. Vem är det som ska kallas för egoist i det socialdemokratiska
              Sverige? Är det den kämpande småföretagaren, som oroar sig för
              framtiden? Är det den på papperet rike pensionären som måste flytta
              för att han inte kan betala fastighetsskatten? Är det barnfamiljen,
              som inte får vardagen att gå ihop trots två inkomster?
            </seg>
            <seg n="2507ad8f">
              Det kan vara lätt att göra politiska vinster på att påstå att
              meningsmotståndare är känslokalla och själviska. Men det förändrar
              inte det faktum att alla människor behöver känna att det tjänar
              någonting till att arbeta, att utbilda sig och att våga förverkliga
              sina egna idéer.
            </seg>
            <seg n="c890a593">
              Det är inte politiken som ökar vårt välstånd. Det är människorna
              som stretar på i vardagen, det arbetande Sverige. Ett samhälle
              som inte gläds åt dem som lyckas kommer inte heller att kunna
              hjälpa dem som misslyckas.
            </seg>
            <seg n="c7d5b589">
              Herr talman! Dagens regering är dålig på tillväxt men bra på
              fördelning. Pengar samlas in, flyttas runt och delas ut ofta från
              den ena fickan till den andra. Staten tar med en hand och ger
              tillbaka med den andra. Priset är en stor byråkrati, att medborgarna
              förlorar makten över den egna vardagen och att välståndet växer
              för långsamt.
            </seg>
            <seg n="99d097d9">
              Stöd och hjälp till utsatta, tillfälligt försvagade eller utslagna
              är allas vårt ansvar. Det är inte bara en politisk uppgift. Det
              är en moralisk plikt för oss alla som medmänniskor. Men vårt samhälle
              ska inte ha till uppgift att försörja den som kan arbeta. Därför
              måste det löna sig bättre att arbeta än att inte arbeta. Och det
              måste vara lönt att anställa.
            </seg>
            <seg n="38b09181">
              Så är det inte i dag. Skatte- och bidragssystemen motverkar arbete.
              Det gör att färre och färre får betala mer och mer för att försörja
              fler och fler.
            </seg>
            <seg n="925ad40e">
              Det är i sanning ingen hållbar utveckling. Om vi fortsätter på
              den inslagna vägen kommer skattebördan att fortsätta öka år efter
              år men ändå inte räcka till. Sverige har redan världens högsta
              skatter men inte världens bästa välfärd. Och värre blir det om
              vi inte byter kurs.
            </seg>
            <seg n="92a77dd3">
              I dag kommer Helsingforss läns landstings tjänstemän att presentera
              förslag om dramatiskt höjda avgifter, höjda skatter, slopad vårdgaranti,
              sammanslagning av två stora sjukhus och nedläggning av andra.
              Det är den vägen vi går om vi fortsätter med dagens modell.
            </seg>
            <seg n="5429db6a">
              För att bryta den negativa spiralen krävs det faktiskt lägre
              skatter på arbete och företagande.
            </seg>
            <seg n="7a0587e9">
              Det handlar om minskat krångel och om avregleringar, ökat utrymme
              för valfrihet, mångfald och konkurrens och ökat utrymme för den
              enskilda människans skaparkraft precis som det alltid har gjort.
              Det finns inga genvägar. Men regeringen gör ändå ingenting.
            </seg>
            <seg n="1e903f66">
              Herr talman! Ska Sverige kunna vända utvecklingen och åter bli
              ett land med framtidstro finns det bara två alternativ: antingen
              att regeringen byter politik eller att Sverige byter regering.
              Eftersom Socialdemokraterna är både ideologiskt och parlamentariskt
              blockerade är det första alternativet högst osannolikt. Därför
              är ansvaret för Moderaterna och för övriga borgerliga partier
              stort. Det krävs ett regeringsskifte senast 2006. Men det får
              inte bara bli ett maktskifte. Det krävs också ett skifte av politik.
              Till mina borgerliga vänner vill jag säga: Det får aldrig råda
              någon tvekan om att en ny regering också innebär en ny politik.
            </seg>
            <seg n="039b2dfe">
              Det är inte mer av det gamla som vi behöver. Det som en gång
              har gjort att Sverige har gått fel väg och hamnat snett kan inte
              vara lösningen på problemet. Det behövs inte mer av utredningar,
              samtal eller överläggningar. Vi vet vad som behöver göras. Det
              duger inte längre med löften om att allt blir bra i morgon om
              vi bara låter bli att göra någonting i dag. Det duger inte med
              mer fördröjningar av de förändringar som vi inte längre har råd
              att vänta på.
            </seg>
            <seg n="bfdfae43">
              Det som behövs är en politik som tar fasta på människors möjligheter.
              Varje människa föds med en enorm inre kraft. Viljan att stå på
              egna ben, att inte vilja bli fråntagen ansvaret för det man kan
              själv som vi vet att barn säger är en mänsklig egenskap som vi
              alla föds med och som vi med stolthet bär med oss genom livet.
              Denna egenskap bör därför ligga till grund för all politik. Samhället
              blir starkare när människor är friare.
            </seg>
            <seg n="380c2982">
              Ett samhälle som håller tillbaka människors skaparkraft och i
              stället ägnar den mesta mödan åt att fördela befintliga resurser
              blir ett fattigare samhälle för alla.
            </seg>
            <seg n="a55c9053">
              Herr talman! Det har varit en stor förmån att få tjäna i riksdagen.
              Som riksdagsman och som statsråd, i regering och i opposition
              har det varit ett privilegium att få arbeta för de värderingar
              som jag tror på och de ideal jag håller högst: varje människas
              rätt till självbestämmande och hur detta dessutom ger ett bättre
              samhällsbygge. Gösta Bohman, min företrädare och förebild, formulerade
              en gång det moderata uppdraget: Ytterst är det en fråga om att
              försvara den enskilda människan mot en allt starkare samhällsmakt.
            </seg>
            <seg n="1c532b4a">
              Om en dryg vecka är mitt partiledarskap en del av Moderaternas
              snart hundraåriga historia, men andra krafter tar vid. Vårt uppdrag
              förblir detsamma, i Sveriges riksdag och i kommunala församlingar
              runtom i Sverige, att bygga ett Sverige där politiken är till
              för människorna, inte människorna för politiken.
            </seg>
          </u>
          <note type="speaker" n="012da55d">
            Anf. 2 Statsminister GÖRAN PERSSON (s) replik:
          </note>
          <u who="goran_persson_061da9" xml:id="i-21d534b38638193c-0" n="d03da349">
            <seg n="d50a9ff8">
              Herr talman! Jag ska utnyttja denna första replik inte för att
              gå i replik på Bo Lundgrens anförande utan för att rikta ett tack
              till en oppositionsledare som har utfört sitt uppdrag på ett mycket
              tydligt ideologiskt sätt. Vi delar inte uppfattningar. Vi är ofta
              varandras motsatser. Men, Bo Lundgren, jag har alltid respekterat
              ditt ärliga uppsåt och din ordhållighet.
            </seg>
            <seg n="e4e39a68">
              De gånger vi har gjort en uppgörelse har du stått för det, försvarat
              dig utåt och varit modig. Nu kommer du snart att tillhöra kretsen
              av före detta partiledare. Då kommer det att strömma emot dig
              som aldrig vederfars oss när vi är här i tjänst, nämligen stor
              uppskattning. Man kommer att lyssna till dig och man kommer att
              följa dina råd. Så småningom hamnar vi alla där. Men du ska veta
              att när du hamnar i det läget har du bakom dig en betydande insats
              för vårt land och för ditt parti. Dessutom lämnar du här i riksdagen
              efter dig väldigt många goda vänner. Det gör den som själv har
              varit en bra kamrat. Tack ska du ha, Bosse!
            </seg>
          </u>
          <note type="speaker" n="49faf08f">
            Anf. 3 BO LUNDGREN (m) replik:
          </note>
          <u who="kerstin_lundgren_cd170a" xml:id="i-9d10244dc8773f42-1" n="a215dbcd">
            <seg n="f4ef3e7e">
              Herr talman! Tack, Göran Persson, för de vänliga orden. Det som
              alldeles särskilt gläder mig är att du uppenbarligen kommer att
              lyssna mycket mer på vad jag säger i fortsättningen.
            </seg>
          </u>
          <note type="speaker" n="5eb15f67">
            Anf. 4 LARS LEIJONBORG (fp) replik:
          </note>
          <u who="lars_leijonborg_6e9b34" xml:id="i-1c353a9efc9c225e-0" n="1412fbcc">
            <seg n="af6d738b">
              Herr talman! Jag vill först tacka Bo Lundgren för de år då vi
              gemensamt har varit oppositionspolitiker och samarbetat som partiledare.
              Det har varit ett bra samarbete vid många tillfällen, och jag
              tror att vi hade kunnat åstadkomma mycket stora resultat om vi
              hade fått större möjligheter av väljarna.
            </seg>
            <seg n="84492c53">
              Den här tiden har handlat mycket om att utmana den socialdemokratiska
              makthegemonin. Bo Lundgren hade några formuleringar om vikten
              av att göra det och stå för en annan politik. Delvis har detta
              och nu kommer jag till en fråga som jag vill ställa apropå kommentarer
              som gavs från moderat håll i går till ett initiativ som Folkpartiet
              och Miljöpartiet har tagit handlat om att utnyttja det parlamentariska
              läge som råder i den här riksdagen och skapa andra majoriteter
              än de som Socialdemokraterna skapar. Det har handlat om en bättre
              flykting- och invandrarpolitik, det har handlat om att öka människors
              valfrihet. Nu vill vi gå vidare på det spåret. Jag vill fråga:
              Vad är det för fel på tanken att försöka få fram nya majoriteter,
              utmana Socialdemokraternas makthegemoni, få fram en bättre flyktingpolitik
              och mer valfrihet för människor?
            </seg>
          </u>
          <note type="speaker" n="c53c4087">
            Anf. 5 BO LUNDGREN (m) replik:
          </note>
          <u who="kerstin_lundgren_cd170a" xml:id="i-9d10244dc8773f42-2" n="a215dbcd">
            <seg n="900da878">
              Herr talman! Också jag hade önskat att vi hade haft möjlighet
              att forma en annan politik. Det viktiga för oss som företräder
              borgerliga partier, med i grunden en ganska stor opinion bland
              människor, är att fortsätta sträva mot detta. Det är inget fel
              att man i riksdagen strävar efter att i enskilda sakfrågor hitta
              lösningar som är bättre än vad som hade blivit resultatet om regeringens
              politik hade fått fullföljas helt och hållet. Det man kan fråga
              sig och det tycker jag att det finns all anledning att fundera
              över är hur organiserat ett sådant arbete ska vara och vad det
              långsiktigt kan leda till. Jag är övertygad om att det med den
              politik Miljöpartiet i dag för inte kommer att vara möjligt att
              med Miljöpartiet bygga den politiska tyngd som behövs för att
              förändra Sverige.
            </seg>
            <seg n="00c9d26e">
              I mitt anförande tog jag upp de besked som kommer att ges om
              Helsingforss läns landsting. Det handlar om skattehöjningar och
              avgiftshöjningar som gör det ännu dyrare att bo för dem som finns
              i Helsingforssområdet. Dessutom slopas vårdgarantin och mycket
              annat. Det visar ju på de stora problemen i Sverige. Visst är
              det viktigt att vi får en human och effektiv flyktingpolitik som
              gör att de flyktingar som kommer till vårt land snabbt kan komma
              i arbete, försörja sig själva och bidra till vår gemensamma försörjning.
              Men det jag och andra känner oro för är att det blir ett bredare
              samarbete som inte innebär att vi 2006 med kraft kan få ett nytt
              politiskt alternativ.
            </seg>
          </u>
          <note type="speaker" n="4d24f0b3">
            Anf. 6 LARS LEIJONBORG (fp) replik:
          </note>
          <u who="lars_leijonborg_6e9b34" xml:id="i-1c353a9efc9c225e-1" n="1412fbcc">
            <seg n="762c4d5f">
              Herr talman! Jag tackar för de beskeden. Vi är naturligtvis helt
              överens om att Miljöpartiet inte är någon kraft som i grunden
              kan förändra Sverige. Det behövs helt andra politiska krafter
              till det. Men det var bra att Bo Lundgren slog fast att om man
              här i riksdagen kan skapa majoriteter för en bättre flykting-
              och invandrarpolitik som innebär att människor som har rätt att
              stanna i Sverige får göra det så att vi slipper en massa inhumana
              avvisningar men också att människor som med den reglerade invandringen
              inte ska stanna i Sverige får det beskedet på ett rättssäkert
              sätt mycket snabbare och att vi dessutom kan öka människors valfrihet.
              Det är steg i rätt riktning. Och våra väljare förväntar sig av
              oss som oppositionspartier att vi eftersträvar makt och att vi
              försöker utmana den socialdemokratiska makthegemonin.
            </seg>
            <seg n="f4c0073c">
              Till sist: Naturligtvis ligger det gemensamma mål som Bo Lundgren
              och jag har kämpat för fast att Sverige behöver en ny regering
              där liberala krafter dominerar och där Socialdemokraterna är i
              opposition.
            </seg>
          </u>
          <note type="speaker" n="a588ff08">
            Anf. 7 BO LUNDGREN (m) replik:
          </note>
          <u who="kerstin_lundgren_cd170a" xml:id="i-9d10244dc8773f42-3" n="a215dbcd">
            <seg n="b8af16cb">
              Herr talman! Vi har i olika sammanhang när det gäller den arbetsrätt
              som gick snett, inte minst för de mindre företagen, lyckats skapa
              majoriteter i riksdagen. Så vi har tagit åtminstone steg framåt
              i rätt riktning.
            </seg>
            <seg n="382ca7e1">
              Det som jag tror gör att både jag och andra har höjt på ögonbrynen
              är ett organiserat samarbete i arbetsgrupper som vi ser som någonting
              som kan bli problematiskt när det gäller att skapa den bild som
              behövs. Sverige behöver en samlad borgerlig opposition som tillsammans,
              i arbetsgrupper eller inte, formar ett gemensamt alternativ som
              kan ta Sverige ur den långsiktiga, krypande och smygande kris
              som vi faktiskt befinner oss i.
            </seg>
          </u>
          <note type="speaker" n="3991867e">
            Anf. 8 INGRID BURMAN (v) replik:
          </note>
          <u who="ingrid_burman_e2fe1d" xml:id="i-c30f9b2e2c85b66b-0" n="62f19e81">
            <seg n="b088ff0f">
              Herr talman! Även jag ska be att få tacka Bo Lundgren som har
              varit en tydlig ledare för sitt parti. Men Bo Lundgren har inte
              avgått än. Jag ska därför använda denna replik till att också
              ställa några frågor.
            </seg>
            <seg n="149c395a">
              Bo Lundgren började med att tala om EMU-valet. Det har visat
              sig att det blev ett tydligt nej i den omröstningen. En partikamrat
              till Bo Lundgren lär ha uttryckt att det berodde bland annat på
              att man i Borlänge satt och väntade på välfärd. Jag förutsätter
              att den partikamraten är felciterad.
            </seg>
            <seg n="c3455d8b">
              Jag tänkte ge Bo Lundgren tillfälle att nu redovisa vad Moderaterna
              tror att detta nej egentligen står för. Vad grundade det sig på?
              Kan det vara så att alla dessa människor som faktiskt röstade
              nej, bland annat de människor som bor i Borlänge, har sett att
              den välfärdsmodell som vi har i Sverige och en demokrati som ligger
              så att säga nära människor faktiskt är ett bra system som är väl
              värt att försvara och att vi behåller makten över viktiga redskap
              som räntepolitiken i Sverige? Kan det bero på att man har sett
              hur systemen ute i Europa, som faktiskt bygger på individualism,
              inte har klarat av att bygga bra samhällen? Jag tänker på de kriser
              som Frankrike just nu genomgår. Kan det bero på att man vill värna
              just den öppenhet som den svenska modellen står för, eller hur
              tolkar Moderaterna detta nej?
            </seg>
          </u>
          <note type="speaker" n="d13f2466">
            Anf. 9 BO LUNDGREN (m) replik:
          </note>
          <u who="kerstin_lundgren_cd170a" xml:id="i-9d10244dc8773f42-4" n="a215dbcd">
            <seg n="d7c502b6">
              Herr talman! Det var mycket på en gång. Först vill jag återigen
              tacka för de vänliga orden. Än lever jag i politiken. Ingrid Burman
              behöver inte oroa sig över det.
            </seg>
            <seg n="cbe97a1d">
              Skälet till att det blev ett nej har jag funderat över länge.
              Jag tror att det handlar om en mix av känslor om vad som händer
              i ekonomin just nu. Man ser inte ett längre perspektiv, vilket
              man kanske skulle önska var möjligt. Men det är alltid svårt.
              Det kan finnas en känsla av att den svenska modellen är överlägsen,
              vilket den faktiskt inte är.
            </seg>
            <seg n="80694326">
              Just Dalarna är ett av de landsting som jag har förstått ska
              höja landstingsskatten. Jag besökte Dalarna för ett år sedan och
              träffade en man som hade väntat länge på en höftledsoperation
              och som skulle ha kunnat få en i det Helsingforss län där Socialdemokraterna
              tillsammans med Vänsterpartiet nu ska ta bort vårdgarantin och
              göra det omöjligt även för stockholmare att få den garantin. Den
              mannen blev erbjuden vård i Helsingfors på den tiden, men han
              fick inte det för sitt landsting. Är Dalarna ett exempel på den
              svenska samhällsmodellen höjda skatter, vårdköer och inte operation,
              i vart fall inte förrän en partiledare besökte personen och satte
              fart på den interna byråkratin?
            </seg>
            <seg n="c8d35b6a">
              När det gäller levnadsstandarden kan man fundera kring vad det
              är som gör att Sverige under de senaste tre decennierna jämfört
              med övriga länder som finns med i euroområdet tappat fart. Man
              kan inte titta på bara ett eller ett par år, utan det handlar
              om den långsiktiga utvecklingen. Om vår samhällsmodell hade varit
              så bra hade väl Sverige fortfarande varit ett av Europas rikaste
              länder, ett av världens rikaste länder? Det är inte Sverige. Frankrike
              och Tyskland är rikare än Sverige. Hur förklarar Ingrid Burman
              det?
            </seg>
          </u>
          <note type="speaker" n="f8dd859a">
            Anf. 10 INGRID BURMAN (v) replik:
          </note>
          <u who="ingrid_burman_e2fe1d" xml:id="i-c30f9b2e2c85b66b-1" n="62f19e81">
            <seg n="0e546410">
              Herr talman! Jag tror att människor, bland annat i Borlänge,
              har röstat nej i den här folkomröstningen just därför att de har
              sett att den öppenhet och den välfärd som finns i Sverige har
              varit väl värd att bevara, medan de har sett hur just dessa välfärdsmodeller
              krackelerar när man har en annan ekonomisk politik. Men om detta
              kan vi diskutera vidare.
            </seg>
            <seg n="cbc00a90">
              Bo Lundgren nämner hur det har sett ut i landstinget i Helsingfors,
              och jag kan inte låta detta passera okommenterat. Den borgerliga
              regimen lämnade en räkning efter sig att betala. Om jag minns
              rätt handlar det om 7 miljarder. Man bedrev en verksamhet på löpande
              räkning. Och det arvet har nu en annan majoritet fått. Det är
              bekymmersamt att det var en sådan ekonomisk situation.
            </seg>
            <seg n="2914e192">
              Det finns olika sätt att räkna på välfärd. Alldeles nyss presenterade
              en forskare att vi i Sverige faktiskt är i topp i välfärdsligan
              i den nordiska modellen. Då talar vi inte om kronor och ören.
              Vi talar inte om att en rad individer har massor med pengar i
              fickan medan andra har mindre, utan vi talar om en välfärdsmodell
              som ger alla utbildning och som ger människor tillgång till en
              rimlig och god omsorg och vård. Det är också ett sätt att räkna
              som överensstämmer ganska väl med det som FN brukar presentera.
              Sedan kan vi räkna tillväxt i kronor och ören, och det är alltid
              bra och nyttigt. Men den måste också fördelas så att alla i samhället
              får ta del av den. Och om vi räknar på det sättet leder de nordiska
              länderna, och Sverige placerar sig väl i den ligan.
            </seg>
            <seg n="148f2d9c">
              Jag tror att det är allt detta som människorna har sett när de
              har röstat nej, och vi har ett ansvar att ta hand om detta nej.
            </seg>
          </u>
          <note type="speaker" n="fac825fc">
            Anf. 11 BO LUNDGREN (m) replik:
          </note>
          <u who="kerstin_lundgren_cd170a" xml:id="i-9d10244dc8773f42-5" n="a215dbcd">
            <seg n="8d147f19">
              Herr talman! Denna undersökning av Joachim Vogel och en amerikansk
              forskare kan man ta för vad den är värd. Av den framgår att Bulgarien
              är ett av de rikare länderna i världen, och så kan det knappast
              vara.
            </seg>
            <seg n="6012bc5c">
              Låt mig sedan gå till detta med välfärden. Ingrid Burman säger
              att välfärdsmodellen krackelerar i andra länder men inte i Sverige.
              Låt mig återigen berätta om vad tjänstemännen i Helsingforss läns
              landsting föreslår i dag på förmiddagen. De föreslår en höjning
              med 50 % av priset på månadskortet för kollektivtrafiken och en
              skattehöjning på 35 öre. De föreslår att man ska slå ihop Huddinge
              sjukhus och Karolinska sjukhuset. De föreslår att man ska lägga
              ned mycket av verksamheten i Norrtälje och Södertälje. De föreslår
              att den vårdgaranti som ger människor rätt att få vård i tid ska
              tas bort också i Helsingforss län, så att man liksom i Dalarna
              inte ska ha någon med de följder för människor som det får.
            </seg>
            <seg n="c513b254">
              Ingrid Burman, det är en omänsklig politik att tro att välfärdsmodellen
              i Sverige håller när den verkligen krackelerar som den gör. Det
              är därför som Sverige behöver en annan modell. Euron hade varit
              en bidragande del av detta. Men det finns annat att göra. Det
              kräver en ny majoritet. Det går inte att bygga en ny svensk modell
              med ordentlig välfärd och välstånd för människor med Vänsterpartiet.
            </seg>
          </u>
          <note type="speaker" n="ebf38539">
            Anf. 12 MAUD OLOFSSON (c) replik:
          </note>
          <u who="maud_olofsson_1bc509" xml:id="i-5ebc5ad89d2879b5-0" n="6f5d406f">
            <seg n="a6a35fc2">
              Herr talman! Jag brukar vanligtvis ställa frågor till dig, Bo
              Lundgren, i partiledardebatten. Den här gången ska jag inte göra
              det. Men jag vill passa på att tacka dig. När jag kom som ny partiledare
              för snart tre år sedan var du oerhört generös. Det är inte lätt
              att komma som ny i hela den här världen. Jag vill tacka dig för
              den uppskattning och den värme som du visade mig när jag blev
              partiledare.
            </seg>
            <seg n="32f375a1">
              Jag vill också tacka dig för det samarbete som vi har haft och
              för det arbete som vi har lagt ned på att skapa ett starkt borgerligt
              alternativ som utmanar den socialdemokratiska regeringen.
            </seg>
            <seg n="777e652a">
              Du har lagt oerhört mycket tid kanske också ibland otacksamt
              emottaget på att samla de borgerliga partierna till den här gemensamma
              kraftsamlingen.
            </seg>
            <seg n="da3a1ba7">
              Jag ska säga att det inte är alla förslag som jag gillat, och
              det har vi ju diskuterat. Men jag har ändå känt en stor respekt
              för det engagemang som du har visat i olika frågor.
            </seg>
            <seg n="f0f971fb">
              Senast i folkomröstningen hade du och jag en hel del debatter
              kring just EMU-anslutningen och euron. På samma sätt som vi tidigare
              har fört debatter fördes också den här debatten med stor respekt.
              Det handlade om saken, och vi kunde bryta argument mot varandra
              på ett mycket fint sätt. Jag tror att det är bra för den svenska
              demokratin att debatter kan föras på det sättet.
            </seg>
            <seg n="f24e0fb6">
              Jag vill tacka dig med en liten bok som heter Maktskifte . Den
              handlar om 1976 när Thorbjörn Fälldin blev statsminister. Möjligen
              kan denna bok ge dig lite glädje under tid när du inte ska ta
              hand om barnen. Möjligen kan den också ge en liten signal till
              din efterträdare om vad som behöver göras här i Sverige när det
              gäller ett bättre företagsklimat, mer makt åt människor, tillväxt
              i hela landet, en bättre miljö, mer jämställdhet och så vidare.
            </seg>
            <seg n="d7de7676">
              Jag hoppas att du deltar i den fortsatta debatten på ett konstruktivt
              och bra sätt. Precis som Göran Persson säger blir man oftast mer
              lyssnad på när man en gång har avgått. Tack, Bo Lundgren!
            </seg>
          </u>
          <note type="speaker" n="653477db">
            Anf. 13 BO LUNDGREN (m) replik:
          </note>
          <u who="kerstin_lundgren_cd170a" xml:id="i-9d10244dc8773f42-6" n="a215dbcd">
            <seg n="bd046e09">
              Herr talman! Vad ska man säga? Man borde avgå flera gånger, höll
              jag på att säga, och komma tillbaka.
            </seg>
            <seg n="ad409e8c">
              Jag hoppas verkligen att den här boken kan ge en kick ja, inte
              bara boken utan också mycket annat. Det är klart att 2006, 30
              år efter 1976, är det är dags för ett maktskifte men också för
              ett politikskifte!
            </seg>
          </u>
          <note type="speaker" n="6ff89577">
            Anf. 14 MARIA WETTERSTRAND (mp) replik:
          </note>
          <u who="maria_wetterstrand_ef7a7b" xml:id="i-d4bae562342f9493-0" n="6386c819">
            <seg n="4903bf32">
              Herr talman! Tack, Bo Lundgren, för hittills många trevliga debatter.
              Det är alltid kul att debattera med någon som inte ber om ursäkt
              för sina åsikter även om de inte överensstämmer med mina egna.
            </seg>
            <seg n="dbe90b01">
              Med anledning av diskussionen mellan Moderaterna och Folkpartiet
              för en liten stund sedan kan jag meddela att jag inte anser att
              vare sig Moderaterna eller Folkpartiet är den ultimata lösningen
              för att förändra Sverige i rätt riktning. Det är väl knappast
              förvånande att vi alla tycker att det egna partiet är bäst.
            </seg>
            <seg n="6351ed0d">
              Jag skulle vilja ställa en fråga som lite grann handlar om gränsen
              för vad man kan offra för att skapa ekonomisk tillväxt. 1988 skrevs
              den svenska djurskyddslagen där en av portalparagraferna är att
              djur som hålls i Sverige ska ha rätt till sitt naturliga beteende.
              Jag börjar med att fråga Bo Lundgren om Moderaterna stöder den
              paragrafen i djurskyddslagen.
            </seg>
          </u>
          <note type="speaker" n="3d9362bb">
            Anf. 15 BO LUNDGREN (m) replik:
          </note>
          <u who="kerstin_lundgren_cd170a" xml:id="i-9d10244dc8773f42-7" n="a215dbcd">
            <seg n="5ef38c83">
              Herr talman! Det är en självklarhet att vi måste se till att
              på ett bra sätt vårda de varelser, de djur, som finns när vi har
              ett ansvar och när vi kan ta det ansvaret. Det måste vi göra;
              det är ganska givet.
            </seg>
            <seg n="b3f66aa0">
              Kanske var det inte heller förvånande att Miljöpartiet inte längtar
              efter en moderat-folkparti-kristdemokrat-center-regering. Men
              jag är övertygad om att det är det bästa för Sverige.
            </seg>
            <seg n="bf984013">
              När det gäller den ekonomiska tillväxten finns det ibland problem.
              Det sägs att ekonomin inte betyder allt. Självklart är det så.
              Kärleken mellan man och kvinna och kärleken till barn och från
              barn är ju det som gör livet värt att leva.
            </seg>
            <seg n="f6ce1abe">
              Men sedan kommer vi inte ifrån att det som händer och det som
              gör att vi får ett framåtskridande, som gör att färre barn dör
              i spädbarnsdödlighet och som gör att man lever längre och har
              möjlighet att leva längre med bra kvalitet, alltså att man inte
              bara överlever utan också kan leva, är någonting som följer av
              tillväxt och framåtskridande. Ibland sätter man ekonomiska mått
              på saker, till exempel kostnaden för en operation som räddar livet
              eller som gör livet mycket bättre. Men det finns ändå ekonomiska
              konsekvenser. Ibland kan det förväxlas så att tillväxt bara är
              ekonomi, medan livskvalitet är någonting annat. Så är det inte.
            </seg>
            <seg n="9dfb45b0">
              Ta bara vad tillväxten har inneburit när det gäller energibesparingar.
              De rörbestyckade TV- och radioapparater som fanns en gång i tiden
              har ersatts med halvledare som drar mycket mindre energi. Vi har
              isolermöjligheter som gör att vi kan få uppvärmning till lägre
              kostnad. Jag har själv installerat bergvärme det får man kanske
              inte säga därför att detta både är ekonomiskt bra och fördelaktigt
              och kommer att leda till att vi sammantaget får en energibesparing.
            </seg>
            <seg n="bcb46fce">
              Detta är ekonomisk tillväxt, så ekonomisk tillväxt ger bättre
              miljö. Vi ser ju exempel. På andra sidan av den järnridå som en
              gång fanns och som inte längre finns såg man vad som hände när
              man inte tog nämnda hänsyn. Ekonomin räckte inte till också för
              miljön.
            </seg>
          </u>
          <note type="speaker" n="19b25c93">
            Anf. 16 MARIA WETTERSTRAND (mp) replik:
          </note>
          <u who="maria_wetterstrand_ef7a7b" xml:id="i-d4bae562342f9493-1" n="6386c819">
            <seg n="f795084f">
              Herr talman! Jag tror att vi är fullständigt överens om att inte
              införa något system som liknar det som man för ett antal år sedan
              hade i Östeuropa.
            </seg>
            <seg n="93fb929a">
              Vad jag försöker göra är just att föra ihop debatten om tillväxt
              med debatten om livskvalitet för både människor och djur men också
              för att bevara miljön. Det gäller att föra ihop de debatterna
              i stället för att, som man ofta gör, hålla helt isär dem. Det
              här med djurskyddsfrågorna är egentligen bara ett exempel. Det
              finns många fler.
            </seg>
            <seg n="73dd7f7d">
              På de svenska pälsdjursfarmarna i dag håller man en mängd djur
              för pälsproduktion. Djuren har inte den här lagstadgade möjligheten
              att utöva sitt naturliga beteende. Det är små ytor och bristande
              möjligheter för djuren att få utlopp för sina behov. Det leder
              till att de här djuren plågas varje dag. Lönsamheten i pälsproduktionen
              tycks hittills ha vägt tyngre än djurskyddslagen när man gjort
              de här föreskrifterna.
            </seg>
            <seg n="22e82eba">
              Därför undrar jag om Moderaterna är beredda att arbeta för att
              djurens rätt till naturligt beteende blir inte bara en vacker
              mening i lagen utan också verklighet i praktiken, även om det
              innebär att uppfödning för pälsproduktion i så fall måste upphöra.
              Var går gränsen för tillväxtsträvandena? Vad är man beredd att
              offra?
            </seg>
            <seg n="756d5215">
              Det är ju ingen poäng med att skapa ekonomisk tillväxt på ett
              sätt som samtidigt gör att vi till exempel sliter ut människor
              i förtid, att vi förbrukar jordens resurser i en alldeles för
              snabb takt eller att vi plågar djur. Sedan tror vi att vi med
              de pengar vi får in ska kunna köpa tillbaka allt som vi har förstört.
              Så fungerar det inte, utan de här sakerna måste gå hand i hand
              även under den tid då den ekonomiska tillväxten skapas.
            </seg>
          </u>
          <note type="speaker" n="b4726737">
            Anf. 17 BO LUNDGREN (m) replik:
          </note>
          <u who="kerstin_lundgren_cd170a" xml:id="i-9d10244dc8773f42-8" n="a215dbcd">
            <seg n="1dc6cc64">
              Herr talman! Miljöpartiet står för planering. En gång hade minkar
              mer rörelseutrymme i sina burar. Sedan infördes regler om minimiytor.
              Då gick även de som hade större ytor ned till de ytor som fastställts
              i planen. Planering är inte alltid bra.
            </seg>
            <seg n="e2fff027">
              Vidare är Miljöpartiet ett antitillväxtparti. Det är ett parti
              som när vi behöver fler som arbetar lyckas få med Socialdemokraterna
              på att införa friår, så att de som arbetar ska betala för den
              som inte arbetar. Det är ingen bra politik för Sverige!
            </seg>
          </u>
          <note type="speaker" n="4f42d80d">
            Anf. 18 LARS LEIJONBORG (fp):
          </note>
          <u who="lars_leijonborg_6e9b34" xml:id="i-1c353a9efc9c225e-2" n="1412fbcc">
            <seg n="023af358">
              Herr talman! Den 13 juni samlades vi senast till partiledardebatt
              här i kammaren. Ibland räcker det med en så kort tid som fyra
              månader för att se viktiga tendenser. Det är inte mycket som har
              gått regeringens väg sedan dess.
            </seg>
            <seg n="6361f353">
              Svenskarna har sagt nej till euron och den extra långsiktiga
              tillväxtstimulans som den skulle ha inneburit. Kostnaderna för
              sjukskrivningarna och förtidspensionerna har fortsatt att växa
              lavinartat. Arbetslösheten har ökat och sysselsättningen minskat.
              Antalet företagare har minskat.
            </seg>
            <seg n="7c7a7cf3">
              För mig är det mycket tydligt att Sverige står inför ett antal
              akuta problem. De som mer än några andra har ansvaret för att
              lösa dem är handlingsförlamade. Det råder brist på politiskt ledarskap
              i Sverige.
            </seg>
            <seg n="f2396155">
              Jag tycker att det var ett mycket bra anförande med långsiktiga
              visioner som Bo Lundgren höll. Men den här gången, alltså när
              jag jobbade med mitt anförande här i dag, kände jag att vi just
              nu står inför några problem som är så akuta att alla krafter måste
              inriktas på att hantera dem, så att vi över huvud taget har några
              möjligheter att se framåt och att se långsiktigt. Jag kan illustrera
              detta med en siffra.
            </seg>
            <seg n="5b28b115">
              Antalet förtidspensioneringar, som jag var inne på, har ju ökat
              mycket kraftigt. Apropå en sak som nämndes här tidigare om skulder
              som politiker bygger upp framgår det av budgetpropositionen att
              bara de nybeviljade förtidspensionerna under förra året innebar
              ett slags ny statsskuld. Med det menar jag att de här människorna
              ska ha sin pension från det de förtidspensioneras tills det de
              går in i den vanliga pensionen vid till exempel 65. De nybeviljade
              förtidspensionerna innebär en statsskuld på nästan 50 miljarder
              kronor. Då talar jag alltså bara om de förtidspensioner som nybeviljades
              under ett enda år. Det framgår av budgetpropositionen att tar
              man alla förtidspensionärer och räknar hur mycket pengar de ska
              ha fram tills den vanliga pensionen tar över är det en extra statsskuld
              på över 500 miljarder kronor.
            </seg>
            <seg n="66dc66c4">
              Med sådana förutsättningar blir utrymmet för andra reformer mycket
              litet. Det brukar sägas att om vi inte får ordning på sjukskrivningsexplosionen
              kommer andra välfärdsutgifter att hotas. Ja, men sanningen är
              att sådana utgifter försvinner redan nu. De besparingar som pågår
              i kommuner och landsting och de nedskärningar som har gjorts i
              statens budget beror på att Sverige har tappat kontrollen över
              den här utvecklingen, och de som skulle komma med förslagen gör
              ingenting, de är handlingsförlamade.
            </seg>
            <seg n="0f3a716b">
              För en tid sedan sade de privata facken och arbetsgivarna att
              det här inte går. Den tredje sjuklöneveckan är vansinnig, man
              måste göra verkliga saker, riktiga saker, vi vill ta över den
              här försäkringen. Ja, sade regeringen. Kom med ett sådant förslag,
              sade man. Sedan har månaderna gått, och det kommer inget förslag,
              det blir ingen privat försäkring. Regeringen står återigen tomhänt.
            </seg>
            <seg n="227291b9">
              Vilken ynkedom egentligen att inte reda ut den här statliga försäkringen
              själv utan säga att den enda lösningen är att den privatiseras,
              något som Socialdemokraterna alltid har talat emot. På den punkten
              håller jag med, för de sociala försäkringarna ska vara för alla.
              Om de börjar skena måste naturligtvis vi politiker ha kraften
              att ta itu med problemen, se var det finns felutnyttjande och
              överutnyttjande och angripa det, se där det finns vårdköer och
              angripa de vårdköerna så att folk får vård och inte behöver leva
              på försäkring månad efter månad. Det var ett nyhetsinslag i går
              kväll på TV om ett privat företag som känt sig tvingat att köpa
              vård för sina anställda för att få ned sjukskrivningskostnaderna
              och bortovarokostnaderna. En av dem som hade fått hjälp med detta
              sade att det var jättebra, men det är inte så här det ska gå till.
              Vi har ju betalat skatt för att få vård, och då ska man inte behöva
              tillgripa saker som att gå förbi köerna genom att köpa tjänsten
              privat.
            </seg>
            <seg n="98ffc7af">
              Den tredje punkten i ett åtgärdsprogram för att verkligen komma
              åt de skenande sjukförsäkringskostnaderna är att genomföra ett
              stort antal egenmaktsreformer. Varje ny utredning om detta visar
              ju att människor blir sjuka för att de inte har makt över sin
              egen tillvaro. Det är bristen på inflytande på jobbet, bristen
              på kontroll över det egna livet som gör att man tar till den här
              nödutgången i många fall. Där skulle det behövas en rad liberala
              reformer i Sverige som stärkte människor, ökade människors egenmakt
              och valfrihet. Men ingenting av detta har vi sett från regeringens
              sida.
            </seg>
            <seg n="2ada2626">
              Jag brukar inte citera Jan Guillou eller bygga resonemang på
              vad han sagt, men han sade en sak i en intervju häromveckan som
              uttrycker någonting som jag känner väldigt starkt för, och därför
              vill jag göra det nu. Han fick frågan vad som ger honom ångest.
              Svaret var: Ångest får jag av den accelererande motsättning som
              finns mellan en miljon invandrare och vita svenskar. Vi bryr oss
              om broar, elektricitet och vilken valuta vi ska ha, men den stora
              frågan är invandrarproblematiken.
            </seg>
            <seg n="c8353a7e">
              Jag delar den här ångesten att så få politiker tar det problem
              som den växande segregationen innebär på riktigt fullt allvar.
              Verkligheten i betongförorterna med brist på framtidstro, växande
              kriminalitet, gängkriminalitet, ökande arbetslöshet och en växande
              känsla av utanförskap är så katastrofal att den, precis som sjukskrivningsexplosionen,
              hotar grundvalarna för det svenska välfärdssamhället. Och politikerna
              har hittills varit mycket passiva inför denna situation.
            </seg>
            <seg n="a654718c">
              Här kommer man in på bristen på jobb, bristen på tillväxt. Till
              sist är det bara det att de nya svenskarna är med och bygger det
              nya Sverige, att de människor som redan bor här känner att de
              som kommer hit är med och bygger någonting gemensamt, som skapar
              en samhörighet i samhället. Har man inte chansen att få en plats
              på arbetsmarknaden förnekas man den rätten. Det skulle behövas
              mycket radikalare grepp för att få fart på jobben, för att få
              fram en jobbgaranti så att nyanlända människor i Sverige verkligen
              fick den förankring på arbetsmarknaden de behöver. Det behövs
              också helt andra grepp för att öka invandrarnas kunskaper i svenska.
              Där har vi stora problem. Det sker alldeles för lite. Nu har sfi
              utretts återigen. Man pekar på de problem som finns, men de reformer
              som skulle förändra den här situationen lyser fortfarande med
              sin frånvaro.
            </seg>
            <seg n="70805048">
              Jag kan citera finansplanen. Där står det så här: Över en miljon
              människor är beroende av sociala ersättningar för sin försörjning.
              De kan inte påverka sin inkomst och levnadsstandard. Till följd
              av otillräcklig utbildning, hälsobesvär, ålder eller diskriminering
              har de hamnat utanför arbetslivet.
            </seg>
            <seg n="6529025e">
              Detta, mina vänner, är den akuta utmaning som vi måste ta itu
              med. Den berör sjukskrivningarna och den berör segregationen.
              Ofta är det så att den som är sjukskriven eller förtidspensionerad
              från ett jobb skulle kunna klara ett annat jobb om det jobbet
              fanns. Men om vi har hamnat i en situation där nya jobb inte tillkommer
              därför att företagandet hela tiden trycks ned, då bara fortsätter
              de här problemen att växa.
            </seg>
            <seg n="a3f1e33e">
              Jag vill tala om ett tredje akut problem. Jag vet att en del
              av er tycker att jag är tjatig. Ska han aldrig sluta? tänker ni.
              Nej, säger jag. Jag har väckt en interpellation till Göran Persson
              om det här, men han har skickat över den till en annan minister,
              men nu tar jag upp det här i stället. Jag anser att situationen
              i den svenska skolan i allmänhet och i gymnasiet i synnerhet är
              ett stort, akut och avgörande samhällsproblem. Gymnasiet präglas
              för närvarande av en omfattande utslagning, massor med elever
              hoppar av. Många av dem som ändå går kvar får alldeles för dåliga
              betyg, en del får inga betyg alls.
            </seg>
            <seg n="2eb0fef3">
              Nu har man diskuterat det här mycket inom socialdemokratin: Vad
              ska vi göra? De hade en kongress i Västerås för ett par år sedan.
              Men nu är det så att majoriteten av Socialdemokraternas väljare
              och det är i själva verket därför Göran Persson aldrig vill tala
              om detta helt stöder Folkpartiets skolpolitik: mera kunskaper,
              mer ordning och reda, betyg. Men de som är intresserade av skolfrågor
              inom det socialdemokratiska partiet avskyr detta, de vill inte
              ha betyg, de tycker inte att det är riktigt med ordning och reda,
              de vill inte ha den tydliga kunskapsfokuseringen.
            </seg>
            <seg n="9c590881">
              På kongressen i Västerås drev de igenom att Socialdemokraterna
              återigen skulle vara emot betyg: Betyg behövs inte för att ta
              in folk på gymnasiet. Då var de så lyckliga över att just i Västerås
              fanns skyltfönstret, modellen som man kunde bygga på. Där hade
              betygen avskaffats som krav för att komma in på gymnasiet.
            </seg>
            <seg n="7e419e0d">
              Nu är det skyltfönstret krossat. Modellen ligger i spillror.
              Socialdemokraterna i Västerås säger nu: Det här fungerar inte
              längre. Kommunalrådet Åke Hillman låter som Jan Björklund när
              han säger: Vi trodde att vi var snälla mot eleverna när vi inte
              ställde krav, men nu ser vi ju att vi inte var det. Om eleverna
              inte känner tydliga krav minskar deras motivation, och då försämras
              också resultaten. Vi måste återinföra betygen.
            </seg>
            <seg n="13a8a367">
              Det värsta av allt var att det inte bara var den socialdemokratiska
              partikongressen som lät sig förföras av detta, utan också den
              utredning som har lagt fram förslag om hur ett nytt gymnasium
              ska se ut. Den utredningen köpte också modellen att man ska få
              komma in på gymnasiet även om man inte har klarat de viktigaste
              ämnena i grundskolan. Nu varnar Åke Hillman som dessutom är en
              tung socialdemokratisk politiker i Kommunförbundet för att tillämpa
              Västeråsmodellen i hela landet.
            </seg>
            <seg n="1b89826e">
              Därför är det en fråga av nationellt intresse vad statsministern
              som dessutom är före detta skolminister anser om vad som ska hända
              med Gymnasieutredningens förslag. Har Socialdemokraterna förmågan
              att frigöra sig från den interna klick som driver den flummiga
              skolpolitiken och i stället lyssna på sina väljare, på Åke Hillman
              och på förnuftet och inse att en bra skola måste bygga på ordning
              och reda, tydlig kunskapsfokusering och ha betyg som ett pedagogiskt
              instrument? Vågar ni stå för det? Vågar ni säga att man naturligtvis
              måste ha klarat grundskolan för att komma in på gymnasiet? Att
              säga någonting annat är att lura våra unga.
            </seg>
            <seg n="0c5e47c0">
              Det skulle vara ledarskap att inte bara lämna över den här frågan
              som en interpellation till Thomas Östros utan att sätta ned foten
              och säga att detta är vad som från och med nu ska gälla i socialdemokratisk
              skolpolitik. Det är inte bara Åke Hillman som ska låta som Jan
              Björklund, utan det borde också Göran Persson göra.
            </seg>
            <seg n="ea564148">
              Min sammanfattning är att Sverige befinner sig i en situation
              där vi är i starkt behov av tydligt och kraftfullt politiskt ledarskap.
              Den socialdemokratiska regeringen har på en rad områden visat
              att den är oförmögen att utöva det ledarskapet. Det måste ändras.
              Sverige är värt en bättre regering.
            </seg>
          </u>
          <note type="speaker" n="61f078dd">
            Anf. 19 INGRID BURMAN (v) replik:
          </note>
          <u who="ingrid_burman_e2fe1d" xml:id="i-c30f9b2e2c85b66b-2" n="62f19e81">
            <seg n="bde0349e">
              Herr talman! Jag tänkte ge Lars Leijonborg samma möjlighet som
              jag gav Bo Lundgren att reflektera lite grann över EMU-valet och
              vad ett nej egentligen står för.
            </seg>
            <seg n="bdef0943">
              Lars Leijonborg inledde sitt anförande med att säga att det just
              nu inte verkar gå regeringens väg, och så nämnde han folkomröstningen
              om EMU. Nej, det gick inte heller Lars Leijonborgs väg. Det gick
              inte den väg som de fyra partierna Kristdemokraterna, Moderaterna,
              Folkpartiet och Socialdemokraterna stod för.
            </seg>
            <seg n="f283b850">
              Lars Leijonborg har vid något tillfälle uttryckt att detta kunde
              vara Socialdemokraternas fel, och nu sade han att det inte går
              regeringens väg. Kan det vara så att svenska folket faktiskt står
              för en annan demokratisyn, att man utgår ifrån ett underifrånperspektiv?
              De unga, kvinnorna och de LO-anslutna röstade nej. Hur reflekterar
              Lars Leijonborg över att en majoritet av det svenska folket sade:
              Vi vill ha demokratin väldigt nära. Vi vill behålla makten i Sverige
              över vissa viktiga ekonomiska redskap.
            </seg>
            <seg n="64d6324c">
              Hur tänker Lars Leijonborg och Folkpartiet förvalta det ansvar
              som åligger oss alla i politiska partier att lyssna till ett folk
              som så samstämt och med en så stor majoritet har sagt nej. Vi
              kan inte lämna Folkpartiet med den kortfattade analysen att det
              var Socialdemokraternas fel. Vi ska kanske lyssna på vad folket,
              kvinnorna, de unga, LO-arbetarna och ett antal av Folkpartiets
              väljare har sagt. Hur funderar Lars Leijonborg kring detta?
            </seg>
          </u>
          <note type="speaker" n="a74c83bc">
            Anf. 20 LARS LEIJONBORG (fp) replik:
          </note>
          <u who="lars_leijonborg_6e9b34" xml:id="i-1c353a9efc9c225e-3" n="1412fbcc">
            <seg n="fe654d48">
              Herr talman! Vi ska inte bara lyssna till folket. Vi ska naturligtvis
              göra det som folket har bestämt. Så enkelt är det ju. Folket har
              bestämt att vi ska vara utanför eurosystemet och så kommer det
              att bli under många år framöver. Jag beklagar det. Jag har naturligtvis
              en del av ansvaret. Att jag har uttryckt mig som jag gör både
              i dag och tidigare beror på att jag anser att Socialdemokraterna
              har det största ansvaret.
            </seg>
            <seg n="59d02f2c">
              Sedan köper jag inte resonemanget att svenskarna sade nej därför
              att de är för demokrati. Det ligger en sådan oerhörd anklagelse
              i detta mot holländarna, portugiserna och de andra som har infört
              denna valuta. Att holländare inte skulle vara för demokrati är
              inte den erfarenhet som jag har av de holländare som jag känner.
              Jag vill gärna be Ingrid Burman att utveckla frågan om holländare
              struntar i demokrati.
            </seg>
          </u>
          <note type="speaker" n="c56b3cec">
            Anf. 21 INGRID BURMAN (v) replik:
          </note>
          <u who="ingrid_burman_e2fe1d" xml:id="i-c30f9b2e2c85b66b-3" n="62f19e81">
            <seg n="66f1c960">
              Herr talman! Jag tror inte att holländarna struntar i demokrati,
              men såvitt jag vet har de väl inte haft någon folkomröstning.
            </seg>
            <seg n="8b5934c3">
              När vi ser på valanalyserna av Sveriges folkomröstning ser vi
              ju att man i första hand angav demokratin som skäl till att rösta
              nej. Det är min grund för att säga att demokratiskälet vägde väldigt
              tungt, vilket också valanalyserna visade.
            </seg>
            <seg n="a0c7824a">
              Alla partier sade redan från början att vi skulle ta ansvar för
              ett nej och följa folkomröstningens resultat. Men det är intressant
              att lyssna till de partier som nu säger att det var det ena eller
              andra partiets ansvar eller till de som uttrycker det som att
              folket tänkte fel. För mig innebär ansvaret att lyssna på det
              som folket sade.
            </seg>
            <seg n="233a2566">
              Folket sade nej, och det hade man bevekelsegrunder för att göra.
              Till att börja med sade folket nej av demokratiskäl. Man ville
              behålla beslutandemakten nära det svenska folket. Detta med räntepolitik
              och penningpolitik var också viktigt liksom välfärden som var
              det tredje skälet. Där har Lars Leijonborg och jag ett politiskt
              ansvar att lyssna på folket och inte peka ut vems felet var. Folket
              har sagt sitt, och då ska vi lyssna på det. Svenska folket vill
              ha demokrati och välfärd.
            </seg>
          </u>
          <note type="speaker" n="01a856e0">
            Anf. 22 LARS LEIJONBORG (fp) replik:
          </note>
          <u who="lars_leijonborg_6e9b34" xml:id="i-1c353a9efc9c225e-4" n="1412fbcc">
            <seg n="219a59b2">
              Herr talman! Svenska folket vill ha demokrati och välfärd och
              röstade därför ja till Europeiska unionen. Men det struntar Vänsterpartiet
              i. År efter år fortsätter ni att tjafsa emot. Det är ungefär samma
              logik som Ingrid Burman har använt sig av här. Jag har min åsikt.
              Jag tror på euron, men jag har inte fått svenska folket med mig
              på det, så därför kommer vi att stå utanför.
            </seg>
            <seg n="e79a3eb0">
              Återigen till detta med Holland. Holländarna har infört euron.
              Men de har inte folkomröstat om det, säger Ingrid Burman. Men
              var det då en statskupp? Är Nederländerna inte en demokrati? Det
              är klart att det holländska folket har euro därför att det politiska
              systemet är en demokrati.
            </seg>
            <seg n="06cbe64a">
              Min poäng är att de 400 miljoner människor som nu har euro har
              infört den eftersom de ser det som en bra lösning på viktiga problem,
              och det beslutet har fattats i demokratisk ordning.
            </seg>
          </u>
          <note type="speaker" n="222b82b2">
            Anf. 23 MAUD OLOFSSON (c) replik:
          </note>
          <u who="maud_olofsson_1bc509" xml:id="i-5ebc5ad89d2879b5-1" n="6f5d406f">
            <seg n="d40a7f4c">
              Herr talman! I går hörde vi Lars Leijonborg beskriva hur han
              vill utveckla samarbetet med Miljöpartiet på två mycket intressanta
              områden. Jag tycker bara att det skulle vara väldigt intressant
              att höra hur han vill utveckla samarbetet med de borgerliga partierna
              för att åstadkomma ett maktskifte efter nästa val.
            </seg>
          </u>
          <note type="speaker" n="3d609793">
            Anf. 24 LARS LEIJONBORG (fp) replik:
          </note>
          <u who="lars_leijonborg_6e9b34" xml:id="i-1c353a9efc9c225e-5" n="1412fbcc">
            <seg n="3f909850">
              Herr talman! Jag är mycket glad för den frågan. Jag skulle möjligen
              föredra att vi tog det samtalet inför en något mindre publik.
            </seg>
            <seg n="2c1164ba">
              Jag var mycket glad över att den tillträdande moderatledaren
              Fredrik Reinfeldt i går i TV sade att han gärna såg arbetsgrupper
              mellan de borgerliga partierna. Ska vi vara helt uppriktiga, även
              om vi nu har en stor publik, är väl ett skäl till att det borgerliga
              samarbetet just nu har gått en aning på sparlåga just att Moderata
              samlingspartiet är inne i ett partiledarskifte. Men så fort det
              är avklarat är det min absoluta förhoppning att vi ska återgå
              till ett nära, förtroendefullt och konstruktivt borgerligt samarbete.
              Min övertygelse är, och jag tror att den har framgått, att Sverige
              måste ha en ny regering, och det bästa är förstås om det är en
              majoritetsregering som bygger på de borgerliga partierna.
            </seg>
          </u>
          <note type="speaker" n="88d39d3a">
            Anf. 25 MAUD OLOFSSON (c) replik:
          </note>
          <u who="maud_olofsson_1bc509" xml:id="i-5ebc5ad89d2879b5-2" n="6f5d406f">
            <seg n="b08f042c">
              Herr talman! När överenskommelsen presenterades sade Peter Eriksson,
              inte överraskande, att hans och Miljöpartiets förstahandsval var
              en socialistisk regering. Lars Leijonborg sade, av förklarliga
              skäl, att hans förstahandsval var en borgerlig regering. Nu har
              ju en av de här parterna fått sin vilja igenom och vi har denna
              socialistiska regering. Då är min fråga till Lars Leijonborg:
              Vad är det som gör att de som nu inte har fått sitt förstahandsval
              tillgodosett ska vara nöjda med ett andrahandsval?
            </seg>
          </u>
          <note type="speaker" n="3ff5687a">
            Anf. 26 LARS LEIJONBORG (fp) replik:
          </note>
          <u who="lars_leijonborg_6e9b34" xml:id="i-1c353a9efc9c225e-6" n="1412fbcc">
            <seg n="d412fe22">
              Herr talman! Det är så i livet att ibland får man inte riktigt
              som man vill. Det är ju uppenbart att Sverige har haft en socialdemokratisk
              regering alldeles för länge, och jag tycker att det är vår förpliktelse
              att från borgerligt håll göra allt som över huvud taget står i
              vår makt för att få till stånd ett regimskifte. Vi ska kämpa inför
              nästa val, när det nu kommer, för att få borgerlig majoritet.
              Skulle det av någon anledning misslyckas är det som bekant min
              uppfattning att det är bättre med en borgerlig regering stödd
              av Miljöpartiet än att Miljöpartiet stöder en socialdemokratisk
              regering. Vi var ju överens om det för ett år sedan i ett inledande
              skede.
            </seg>
            <seg n="4ca97e0f">
              Jag tycker att det är bra att kanalerna till Miljöpartiet hålls
              öppna. Jag tror att våra väljare förväntar sig av oss att vi ska
              göra vårt yttersta för att utmana Socialdemokraterna och få möjligheter
              att skapa andra majoriteter när det är möjligt. Hittills har vi
              gjort det några gånger, och det har lett till bra saker. Syftet
              med det här samarbetet är förstås att få Miljöpartiet med på ytterligare
              bra saker som vi alla kan stödja från borgerligt håll.
            </seg>
          </u>
          <note type="speaker" n="afa2ffcf">
            Anf. 27 MARIA WETTERSTRAND (mp) replik:
          </note>
          <u who="maria_wetterstrand_ef7a7b" xml:id="i-d4bae562342f9493-2" n="6386c819">
            <seg n="fb01d414">
              Herr talman! Jag tänkte reflektera lite över en sak som Lars
              Leijonborg sade om tillväxt. Han sade att det bara är tillväxt
              som kan skapa förutsättningar för välfärd. Då tycker jag att man
              också måste fundera på vad det är som skapar tillväxt i sin tur.
            </seg>
            <seg n="fc48d4db">
              Det finns några olika saker som ligger till grund för all tillväxt
              som vi har på den här planeten över huvud taget. Det är det kapital
              som kommer från naturen. Det är humankapitalet, människors vilja
              och förmåga att arbeta. Det är det sociala kapitalet, att vi vågar
              lita på varandra, att vi organiserar oss att finnas tillsammans
              och jobba ihop. Och det är realkapitalet, alltså maskiner som
              vi har byggt upp inom industrin.
            </seg>
            <seg n="0495f0bf">
              Många av de här sakerna håller vi i dag på att förstöra. Naturkapitalet
              förstörs genom att vi har en snabb förbrukning av naturresurser.
              De förbrukas i snabbare takt än vad de nybildas. Vi förstör miljön
              genom utsläpp på olika sätt. Humankapitalet håller på att förstöras
              genom att vi sliter ut människor i förtid genom stress och så
              vidare. Problemen med det sociala kapitalet tycker jag att Lars
              Leijonborg tog upp väldigt bra i sitt anförande om hur många människor
              det finns i Sverige i dag som lever lite utanför samhället, som
              inte känner att de är delaktiga eller kan vara delaktiga på det
              sätt som de skulle vilja.
            </seg>
            <seg n="56300c21">
              En metod som vi från de gröna partierna runtom i världen driver
              för att komma till rätta med problemet med att vi föröder jordens
              naturkapital är att man ska genomföra en grön skatteväxling. Den
              metoden håller vi också på att arbeta med. Man sänker skatten
              på arbete och höjer skatten på miljöförstöring och energi.
            </seg>
            <seg n="69103d94">
              Jag vill fråga Lars Leijonborg: Vad anser du om att Sverige i
              dag ligger näst sist i ligan inom EU när det gäller grön skatteväxling?
              Vi är alltså näst sämst på miljöskatter inom EU.
            </seg>
          </u>
          <note type="speaker" n="7308b117">
            Anf. 28 LARS LEIJONBORG (fp) replik:
          </note>
          <u who="lars_leijonborg_6e9b34" xml:id="i-1c353a9efc9c225e-7" n="1412fbcc">
            <seg n="a29c94b5">
              Herr talman! Jag har alltid tyckt att grön skatteväxling är en
              bra princip. Kan vi öka skattetrycket på miljöförstöring och minska
              det på arbete så är det helt riktigt. Nu har det visat sig att
              det i praktiken är ganska svårt att komma fram. Det har med saker
              att göra som att Sverige är ganska kallt och behöver mycket energi
              för att värma bostäder, och vi är ett ganska glest befolkat land
              och behöver mycket energi för transporter. Men så länge Maria
              Wetterstrand nöjer sig med en principdeklaration kan jag säga
              att själva grundtanken, att bekämpa miljöförstöring med avgifter
              och skatter och i stället pressa ned skatten på arbete, är en
              riktig princip.
            </seg>
          </u>
          <note type="speaker" n="9176450c">
            Anf. 29 MARIA WETTERSTRAND (mp) replik:
          </note>
          <u who="maria_wetterstrand_ef7a7b" xml:id="i-d4bae562342f9493-3" n="6386c819">
            <seg n="1040e451">
              Herr talman! Jag tackar för det svaret. Lars Leijonborg säger
              att den skatteväxling som har skett hittills inte har fungerat.
              Det tycker jag inte alls stämmer överens med den utvärdering som
              man har gjort av skatteväxlingen. Man har sett att det har skapats
              just incitament för att effektivisera energianvändningen genom
              att man investerar i som också Bo Lundgren tydligen har gjort
              bergvärme och värmepumpar och genom investeringar i pelletbrännare
              för att få bort olja, som bidrar till en miljöförstöring och till
              den klimatförändring som kostar oerhört stora summor pengar och
              kanske också redan människoliv i världen runt omkring oss i dag.
            </seg>
            <seg n="31477b23">
              Grön skatteväxling är en av de metoder som har allra flest företrädare
              bland dem som arbetar för en mer hållbar ekonomisk utveckling
              i världen. Man har också sett i utvärderingen att de allra flesta
              hushåll har gynnats av skatteväxlingen, framför allt de som bor
              i lägenheter som ju ofta är människor som har det sämre ekonomiskt
              ställt. Naturligtvis är det inte alltid på det viset.
            </seg>
          </u>
          <note type="speaker" n="018ecd4c">
            Anf. 30 LARS LEIJONBORG (fp) replik:
          </note>
          <u who="lars_leijonborg_6e9b34" xml:id="i-1c353a9efc9c225e-8" n="1412fbcc">
            <seg n="fcd7299d">
              Herr talman! Vi behöver inte fortsätta det här, för jag är redan
              övertygad om själva principen. Vi har stött ett antal av de skatteförändringar
              som brukar kallas grön skatteväxling. Men det helt avgörande är
              om vi hittar sådana beskattningsobjekt som klarar ytterligare
              skattebelastning, och för närvarande är det väl lite svårt med
              den saken.
            </seg>
          </u>
          <note type="speaker" n="7affaf1e">
            Anf. 31 Statsminister GÖRAN PERSSON (s) replik:
          </note>
          <u who="goran_persson_061da9" xml:id="i-21d534b38638193c-1" n="d03da349">
            <seg n="3ad08470">
              Herr talman! Jag hade inte tänkt begära replik, men när jag hör
              Lars Leijonborgs sätt att föra debatten måste jag fråga honom
              hur han ser på sitt ledarskap.
            </seg>
            <seg n="e9d83033">
              Först folkomröstningen: Vi kommer alla ihåg dagen efter och den
              dåliga förloraren. Sådant förekommer också här i debatten. Det
              kan man dra ett streck över. Sådant händer ibland.
            </seg>
            <seg n="78a65b3f">
              Men sedan kom han in på det borgerliga samarbetet och sökte en
              förklaring till att det inte fungerar. Ja, det är naturligtvis
              inte Leijonborgs fel, utan det är att Moderaterna byter partiledare.
            </seg>
            <seg n="407785a3">
              Sedan är det nästa resonemang. Vi skulle gärna föra den här diskussionen
              vidare, säger han, men inför en mindre publik. Vad är det som
              inte tål offentligheten, Lars Leijonborg? Folkpartiet är ju det
              parti som i alla andra sammanhang kräver öppenhet, till och med
              för riksdagsutskottens sammanträden, men när man ska forma det
              här samarbetet då är publiken i kammaren för stor. Och när man
              ska ta ansvar för det som pågår då är det någon annans fel, oavsett
              om det är folkomröstning eller borgerligt samarbete.
            </seg>
            <seg n="8a2e86e4">
              Dysterheten finns där. Samhällskritiken finns där också. Men
              ledarskap, Lars Leijonborg, kräver att man också har ett positivt
              anslag och att man vågar ta ansvar och se på sin egen insats likaväl
              som på andras.
            </seg>
          </u>
          <note type="speaker" n="d5457ffe">
            Anf. 32 LARS LEIJONBORG (fp) replik:
          </note>
          <u who="lars_leijonborg_6e9b34" xml:id="i-1c353a9efc9c225e-9" n="1412fbcc">
            <seg n="6e9a88e0">
              Herr talman! Jag hoppas att alla noterade att statsministern
              inte talade om det svenska gymnasiet och krisen där.
            </seg>
            <seg n="b00ca3f6">
              När det gäller socialdemokratins ansvar för folkomröstningsresultatet
              har jag framfört samma synpunkt som till exempel Margot Wallström,
              nämligen att den socialdemokratiska ledningen under lång tid har
              försummat sitt ansvar att stå för en tydlig Europavision och prioriterat
              sammanhållning i rörelsen i stället för agitationen för Europatanken.
              Märkvärdigare än så är det inte. Där tycker jag att ni har ett
              större ansvar än vad vi har, för vi har gjort så gott vi har kunnat.
            </seg>
            <seg n="0e7860af">
              Jag behöver inte tala om detaljerna i borgerligt samarbete med
              Göran Persson, men han ska vara förvissad om att han kommer att
              möta en vässad och maktsugen borgerlighet som inte ser samverkan
              med Socialdemokraterna som någon lösning. Vi är redo för det för
              tillväxt och annat där det kortsiktigt är nödvändigt för Sverige.
              Men oftast är det ju Socialdemokraterna som blockerar lösningarna
              på de stora samhällsproblemen när det gäller sjukskrivningarna,
              tillväxten, segregationen, skolan och mycket annat.
            </seg>
            <seg n="1b089fbd">
              Vi kommer att utmana Socialdemokraternas maktmonopol. Vi kommer
              att göra det var för sig men också, hoppas jag, i en förtroendefull
              samverkan. Om Göran Persson har någon förhoppning om att borgerligheten
              kommer att vara mindre samspelt framöver så tror jag att han hoppas
              för mycket.
            </seg>
          </u>
          <note type="speaker" n="4665f486">
            Anf. 33 Statsminister GÖRAN PERSSON (s) replik:
          </note>
          <u who="goran_persson_061da9" xml:id="i-21d534b38638193c-2" n="d03da349">
            <seg n="eb32b049">
              Herr talman! Jag har inga som helst förhoppningar om att den
              borgerliga oppositionen ska bli mindre samspelt. Jag tror inte
              att det är möjligt, ens med Lars Leijonborgs ledarskap.
            </seg>
            <seg n="b80173bc">
              Jag frågade om varför detta inte tål offentlighetens ljus. Kan
              inte Lars Leijonborg argumentera lite om detta? Det är ju trots
              allt så som Folkpartiet har profilerat sig; det är ett parti som
              ska öppna upp i alla sammanhang. Här säger han som en första reflex
              att det där ska vi inte prata om här. Vad är det som är så känsligt,
              Lars Leijonborg, med att åstadkomma ett borgerligt samarbete?
              Hur ser du på din roll som ledare i det sammanhanget?
            </seg>
          </u>
          <note type="speaker" n="b3e9fac0">
            Anf. 34 LARS LEIJONBORG (fp) replik:
          </note>
          <u who="lars_leijonborg_6e9b34" xml:id="i-1c353a9efc9c225e-10" n="1412fbcc">
            <seg n="425b471d">
              Herr talman! De borgerliga partiledarna har regelbundna träffar
              där vi planerar vårt arbete. Det offentliggörs sedan för allmänheten
              i form av olika markeringar, initiativ och utspel. Jag hoppas
              att den verksamheten kommer att återupptas, och med större intensitet,
              framöver. Att själva planeringen sker på interna möten och offentliggörandet
              inför allmänheten är väl inte så märkvärdigt.
            </seg>
            <seg n="267c854f">
              Jag tror att jag har en viktig roll som politisk ledare i den
              nya position som Folkpartiet har. Det är framför allt Folkpartiet
              som kan utmana Socialdemokraterna.
            </seg>
            <seg n="7ee4b910">
              70 000 socialdemokratiska väljare kom till oss i valet förra
              året. Jag talade om skolpolitiken, där 80 % av era väljare tycker
              som vi och 20 % tycker som ni själva. Om fler får reda på det
              så kommer ännu fler att komma över, och statsministerns tystnad
              om gymnasiepolitiken kommer nog att göra att en del ytterligare
              kommer över redan nu.
            </seg>
          </u>
          <note type="speaker" n="305ad4be">
            Anf. 35 ALF SVENSSON (kd):
          </note>
          <u who="alf_svensson_c25c98" xml:id="i-0e74f08e3295fb7c-0" n="aa3e9e66">
            <seg n="58b3cf9a">
              Herr talman! Man skulle nästan kunna börja ängslas över att komma
              bort i den här debatten, som nu har försiggått ett tag inte minst
              när det började utannonseras repliker mellan den tidigare demonstrerade,
              i varje fall i Visby, borgerliga vänstern. När sedan dessutom
              statsministern kommer med sina repliker och får dem på en replik
              så kan man kanske börja undra. Men å andra sidan tycker jag inte
              att alla de turer som var nu kändes särskilt imponerande.
            </seg>
            <seg n="5fea9bee">
              Herr talman! Jag vill börja med ett hjärtligt tack till kollegan
              och vännen Bo Lundgren för många trivsamma år tillsammans. Nu
              och då har det inträffat att politiker har fått för sig att debattera
              skattepolitik, skattebestämmelser och skattelagstiftning alltså
              inte skattenivåer med Bo Lundgren. Den som tar strid med Bo Lundgren
              i den typen av frågor demonstrerar enligt mitt sätt att se komplett
              renons på självbevarelsedrift.
            </seg>
            <seg n="95bb8558">
              Men det är inte som kunnig skattepolitiker med kunskap i alla
              vinklar och vrår i det avseendet som jag kommer att minnas dig,
              Bosse. När du har berättat om era barn, Henrik och Katarina, har
              du lyst av lycka. Då har du visat en älskvärdhet och omtanke som
              inget skatteväsen i världen kan mobilisera. Du är värd många år
              av lycka tillsammans med de dina. Du är ju en ung man. Du sade
              så här: Man borde avgå fler gånger! Och det kanske man borde.
              Jag vill understryka det som statsministern yttrade, för det var
              verkligen en sanning. Han sade nämligen så här: Så småningom kommer
              vi alla att avgå. Man kanske skulle stryka under så småningom
              .
            </seg>
            <seg n="84421e64">
              Herr talman! I förra veckan invigde statsministern Kvalitetsmässan
              i Göteborg. Kvalitet många besökare vandrade runt där mellan montrarna.
              Flera partiledare och politiker var också i Göteborg och gjorde
              insatser under mässdagarna. Själv hann jag inte innanför portarna
              förrän en journalist körde en liten bandspelare under näsan på
              mig och frågade: Vad är kvalitet för dig? Mitt svar kan vara helt
              ointressant, men frågan är förstås angelägen. Vi önskar ju alla
              att livet ska vara meningsfullt och erbjuda kvalitet. Min uppgift
              var att delta i ett seminarium som handlade om barn som far illa.
            </seg>
            <seg n="54834108">
              Vid sådana här seminarietillfällen presenteras statistiska uppgifter
              som är helt outhärdliga. Dessutom exponeras vi dagligdags för
              så många sifferuppgifter och så många upplysningar att vi låter
              mångt eller mycket gå in genom det ena örat och ut genom det andra
              kanske för att orka. Ungefär 7 000 barn utsätts varje år för våld
              i vårt land. 100 000 barn mobbas. 77 000 barn ringde under förra
              året till BRIS hjälptelefon! Så blir seminarier som ska handla
              om kvalitet lätt inslag i kvantitetsmässande i stället för i kvalitet
              och statistik som föredras i stället för koncentration på den
              ensamma, utsatta individen
            </seg>
            <seg n="b3dba7a5">
              Det är alldeles uppenbart att ordet kvalitet, i synnerhet om
              det handlar om livskvalitet och meningsfullhet, är främmande för
              ofantligt många människor.
            </seg>
            <seg n="22df344d">
              På X 2000-tåget från Göteborg tillbaka till Helsingfors förra
              onsdagen hade experternas berättelser där på seminariet satt sig
              i sinnet på mig, och konstigt vore det väl annars. Det var berättelser
              om barns utsatthet och vedervärdiga förhållanden. Vi politiker,
              opinionsbildare och lagstiftare måste se till så att vi inte enbart
              gör nedslag i medmänniskors vardag under ett par seminarietimmar
              och sedan vänder ryggen till alltihop. Nog har vi anledning att
              ställa frågan: Vart har barnperspektivet tagit vägen i vårt samhälle?
            </seg>
            <seg n="b3adfaae">
              Vi inbillar oss väl inte att föräldrar och familjer kan fösas
              åt sidan och omyndigförklaras och att det främjar livskvalitet
              för barn? Vi borde här i riksdagen enligt min mening ägna mycket
              mer tid åt just barnperspektivet. Om några dagar startar vi kristdemokrater
              en omfattande lyssnarkampanj för att utröna hur småbarnsföräldrar
              verkligen vill ha samhällets stöd och hjälp och hur samhället
              mer än hittills kan sätta barnen i centrum.
            </seg>
            <seg n="f4df4fb1">
              Herr talman! Som alla vet är det ganska enkelt att få tag i en
              tidning som heter Kupé när man åker tåg. Det fick jag också på
              väg från Göteborg. Jag bläddrade upp ett uppslag med rubriken
              Alkoholexplosionen. Forskare hävdar i den artikeln att svenskar,
              vi svenskar, inte har druckit så mycket så mycket på 100 år som
              vi dricker för närvarande.
            </seg>
            <seg n="9e0eabd0">
              Tidningen Kupé gav en mängd statistik:
            </seg>
            <seg n="cd0cabd4">
              På Kvalitetsmässans seminarium om utsatta barn hade vi knappast
              alls talat om alkoholens följdverkan, och så är det ju i regel.
              Alkoholkonsumtionen är en ganska fredad debattzon. Vem vill bli
              utpekad som moralist?
            </seg>
            <seg n="43ab0e19">
              Men om vi som är här i kammaren vill nyttja ord som kvalitet
              och koppla det till livet livskvalitet då vet varenda en av oss
              att om 300 000 svenskar har stora alkoholproblem och om var femte
              sjukhussäng är belagd på grund av alkohol, lever många barn och
              vuxna, många familjer, långt fjärran från vad kvalitet vanligtvis
              ska innebära. Vi kan debattera alkoholskatter, införselregler
              och EU-bestämmelsers roll, och vi gör det ju också, men vi måste
              också ha något konkret, reella idéer, för att rädda människor
              från fysisk och psykisk undergång. Det tror jag att vi alla som
              individer och partigrupper vill vara bärare av.
            </seg>
            <seg n="3d4483c2">
              Sverige har ingen som helst anledning att skämmas för sin restriktiva
              alkoholpolitik. Den har inte med moralism att göra. Det är inget
              annat än social omtanke och hälsovård att begränsa alkoholkonsumtionen
              inte förbjuda men begränsa och se till att debutåldern flyttas
              uppåt, i stället för som nu nedåt, i åldrarna. Det krävs en omfattande
              upplysningskampanj nu om inte vården ska komma att gå än mer på
              kryckor och om inte än fler människor ska slås ut.
            </seg>
            <seg n="2e867a8e">
              Vi tror att det i samhället måste finnas något som kan kallas
              vita zoner, det vill säga zoner som fredas från alkohol. Under
              graviditeten, på arbetsplatsen, i trafiken och inom idrotten borde
              det vara självklart att alkohol är bannlyst. Nog borde alla barn
              ha rätt att växa upp i en trygg miljö som inte styrs av alkoholen.
            </seg>
            <seg n="5106eae1">
              För någon vecka sedan debatterade vi psykiatrin här i kammaren.
              Nu är samordnaren Anders Milton utsedd. Om bruket av alkohol och
              narkotika ska fortsätta att gå ännu längre ned i åldrarna, fånga
              ännu fler barn och ungdomar, kommer psykiatrisamordnarens rop
              efter flera vårdplatser och talet om välfärdssamhället att te
              sig som ett hån mot ännu fler.
            </seg>
            <seg n="57f55e7f">
              Herr talman! Innan min pressekreterare och jag åkte från Kvalitetsmässan
              i Göteborg hade Maria Wetterstrand och jag en minidebatt om ekonomisk
              tillväxt. Personligen uppskattar jag mycket att under så sympatiska
              förhållande få resonera om behovet av ekonomisk tillväxt och om
              de begränsningar som den ekonomiska tillväxten självfallet måste
              hålla sig inom. Nu ska inte detta uppfattas som någon ny relation
              mellan Miljöpartiet och Kristdemokraterna. Det verkar vara nog
              trassligt redan med alla dessa relationer.
            </seg>
            <seg n="ecca1867">
              Herr talman! Sverige kommer att drabbas av något slags politisk
              förmörkelse om inte regeringen i vårt land nu ser att det är solklart
              att vi måste få fart på tillväxten i Sverige. Hade Sverige haft
              samma tillväxt som Finland från 1994, det vill säga under Perssonåren,
              och fram till nu hade Sveriges BNP varit 200 miljarder högre.
              Således hade det funnits så där ytterligare 100 miljarder att
              satsa där resurser saknas eller där bördor är alldeles för tunga
              att bära för våra medmänniskor. Varenda en begriper att när socialdemokratin
              och Göran Persson nu ska låna 112,8 miljarder, enligt sin egen
              budgetproposition, är detta i sig ett kristallklart bevis för
              att den ekonomiska tillväxten i vårt land är alldeles för klen.
            </seg>
            <seg n="28aefa5c">
              Flera gånger har jag strukit under att näringslivet är loket
              som ska dra välfärdsvagnarna framåt. Så är det!
            </seg>
            <seg n="5ecffa91">
              Göran Persson sade i regeringsförklaringen, Leijonborg: Alla
              skolor ska vara bra.
            </seg>
            <seg n="4961eb27">
              Lars Engqvist sade förra måndagen i psykiatridebatten: Alla människor
              som behöver stöd och hjälp i den öppna psykiatriska vården ska
              få det. Alla som behöver sluten vård ska erbjudas detta.
            </seg>
            <seg n="5bafd975">
              Det låter nästan som besvärjelser, tycker jag. Utan en starkare
              ekonomisk tillväxt, Göran Persson, kommer många skolor att bli
              sämre. Och antalet vårdplatser blir ju bara färre och färre. Vi
              vet ju hur kommunerna och landstingen har det ekonomiskt. Vi har
              fått det relaterat för oss i dag. Vi vet att kommuner drar ned,
              lägger ned och stänger för både barn och vuxna som är i behov
              av vård och omsorg.
            </seg>
            <seg n="95820eb0">
              Om inte socialdemokratin vidtar en rad konkreta åtgärder för
              att få fart på svenskt näringsliv kan svenska folket se i månen
              efter alla dessa utfästelser från regeringens sida. Näringslivet
              måste få luft under vingarna så att vi får resurser till elever,
              sjuka och omsorgsbehövande. Hur då?
            </seg>
            <seg n="ab31c70b">
              Här kommer sex konkreta förslag som vi vet skulle öka tillväxten:
            </seg>
            <seg n="9d144628">
              Herr talman! Jag inledde med att tala om hur barn far illa, om
              hur alkoholen berövar människor värdighet. Det borde väl inte
              behöva sägas, men ekonomisk tillväxt är ju till för människorna
              och inte vice versa. Och kunde vi täta något av de hål i samhällsekonomins
              botten varur hisnande summor strömmar ut skulle det betyda mycket
              för den ekonomiska tillväxten och därmed för livskvaliteten för
              många. Kunde vi, i stället för att var femte sjukhussäng ska vara
              upptagen på grund av alkoholen, komma ned till att var sjätte
              eller var sjunde sjukhussäng var upptagen på grund av alkoholen
              kunde vi se ljusare på Anders Miltons uppgifter. Säkert skulle
              begreppet kvalitet då komma närmare många som i dag våndas i väntan
              på vård eller saknar värdighet i omsorgen.
            </seg>
            <seg n="c3b765ca">
              Herr talman! Låt mig avslutningsvis säga att fortfarande väller
              också resurser ut ur samhällsekonomin för att regeringen betett
              sig så tafatt när det gäller att göra något åt de förödande ohälsotalen.
              Nästan var sjätte svensk i arbetsför ålder är sjukskriven eller
              förtidspensionerad. År 2002 var statens kostnader för ohälsan
              113 miljarder. Det är lika mycket som kostnaden för förskolan,
              grundskolan och gymnasieskolan. Därutöver betalar näringslivet
              60 miljarder. Det är lika mycket som kostnaden för hela äldreomsorgen.
              Sammanlagt är det således 173 miljarder, och då är inte kostnaderna
              för produktionsbortfall på grund av sjukfrånvaro medtagna.
            </seg>
            <seg n="3fc528cb">
              Kristdemokraterna har i sin budgetmotion presenterat 13 punkter
              för ökad hälsa. Regeringen måste nu se till att varje individ
              som riskerar att hamna i långtidssjukskrivning i absolut görligaste
              mån får möjlighet till en individuell rehabilitering.
            </seg>
            <seg n="88090868">
              Herr talman! Det må väl förstås att jag noterat hur politiker
              på båda sidor om den så kallade blockgränsen nu gjort helt om.
              Från att, mot sin egen insikt, ha hävdat fusk inte existerar säger
              man nu frimodigt och frejdigt att det krävs skarpa förslag mot
              fusket. Det är dags att tillstå att det skett en förskjutning,
              eller hur det nu ska uttryckas, så att sjukskrivning inte alltid
              är just sjukskrivning. Att psykosociala faktorer spelar roll för
              ohälsotalen vågar jag påstå att alla begriper. Då är det föga
              hedervärt att enbart fokusera på arbetsmiljön.
            </seg>
            <seg n="49872789">
              Herr talman! Sverige är verkligen värt bättre än att fortsättningsvis
              sitta fast i socialdemokratisk oförmåga.
            </seg>
          </u>
          <note type="speaker" n="d6e55945">
            Anf. 36 MARIA WETTERSTRAND (mp) replik:
          </note>
          <u who="maria_wetterstrand_ef7a7b" xml:id="i-d4bae562342f9493-4" n="6386c819">
            <seg n="60bcad4e">
              Herr talman! Tack, Alf Svensson, för den debatt som vi hade på
              Kvalitetsmässan och som också jag uppskattade.
            </seg>
            <seg n="1e63e52f">
              Med anledning av några saker som du tog upp här har jag två frågor.
              Den ena handlar om den diskussion om alkoholskatten som pågår
              just nu. Det sänks alkoholskatter i länder runtomkring oss. Jag
              är väldigt orolig för att det skapar ett tryck på Sverige att
              gå samma väg. Jag är övertygad om att det leder till ytterligare
              ökad alkoholkonsumtion. Jag tycker att det är viktigt att vi håller
              emot och vågar behålla den alkoholpolitik som vi har och som innebär
              höga skatter. Den har just till syfte att hålla alkoholkonsumtionen
              nere, inte minst bland unga människor.
            </seg>
            <seg n="7b10e69e">
              Den andra frågan handlar om Kristdemokraternas budgetförslag.
              Om jag förstått rätt föreslår ni att man ska införa ytterligare
              en karensdag. Det är ju i dag så att om man är borta från jobbet
              därför att man är sjuk, får man inte något betalt den första dagen.
              Kristdemokraterna vill, om jag förstått saken rätt, att man ska
              ha ytterligare en sådan dag.
            </seg>
            <seg n="bc1cf2a0">
              Jag undrar: Hur hjälper det här de människor som är sjukskrivna
              att komma tillbaka i arbete?
            </seg>
          </u>
          <note type="speaker" n="0b057f0e">
            Anf. 37 ALF SVENSSON (kd) replik:
          </note>
          <u who="alf_svensson_c25c98" xml:id="i-0e74f08e3295fb7c-1" n="aa3e9e66">
            <seg n="0c96cb29">
              Herr talman! Maria Wetterstrand och jag är nog helt överens om
              att alkoholpolitiken ska drivas av solidaritet och omtanke. Jag
              tycker att det är lika dystert varje gång företrädare för det
              ena eller andra partiet, från det ena eller andra blocket, i något
              slags egen vinning som jag tycker att det verkar, pläderar för
              sänkta alkoholskatter.
            </seg>
            <seg n="fca35600">
              Jag vill inte tala om hur stora summor som rinner ut genom samhällsekonomins
              botten på grund av alkoholkonsumtionen, men det görs ju gällande
              att det är fråga om åtskilligt över 100 miljarder. Om man kunde
              minska den kostnaden 10 % skulle det i första hand vara till gagn
              för medmänniskor men också utomordentligt positivt för samhällsekonomin.
            </seg>
            <seg n="70d55d46">
              Jag vill också stryka under det som nu är så oroande, nämligen
              att, som jag sagt, debutåldern går allt längre ned. Sedan tror
              jag inte att det enbart är fråga om prismekanismer utan att detta
              också är en attitydfråga. Det gäller ett ansvarstagande från föräldrar,
              från arbetskamrater och från oss alla.
            </seg>
            <seg n="d55f93fb">
              Så till frågan om en andra karensdag. Vi har från vårt riksting
              ett beslut om avskaffande av den andra karensdagen. Vi mäktar
              inte det med de knappa ramar som finns, men den andra karensdagen
              drabbar ju i synnerhet oss som är korttidssjukskrivna. Det finns
              också en övre gräns vid tio karensdagar per år.
            </seg>
            <seg n="1da9d508">
              Vi har än så länge kvar detta, men vi ska så småningom försöka
              se till att det avskaffas för att vi ska få resurser till dem
              som verkligen behöver resurser, de långtidssjukskrivna och de
              akut sjuka.
            </seg>
          </u>
          <note type="speaker" n="9e60894a">
            Anf. 38 MARIA WETTERSTRAND (mp) replik:
          </note>
          <u who="maria_wetterstrand_ef7a7b" xml:id="i-d4bae562342f9493-5" n="6386c819">
            <seg n="fdfc0119">
              Herr talman! Tack så mycket! Det var trevligt att höra att ni
              har åsikten att den andra karensdagen inte är önskvärd. Samtidigt
              har ni uppenbarligen råd att genomföra skattesänkningar om ett
              antal tiotal miljarder varje år, så det vore kanske inte fullständigt
              omöjligt.
            </seg>
            <seg n="1a78da35">
              När det gäller alkoholskatten kan jag också bara tillägga att
              det finns en rimlighet i att de som förbrukar alkohol också ska
              betala en del av de kostnader som alkoholen orsakar samhället.
            </seg>
          </u>
          <note type="speaker" n="950cba17">
            Anf. 39 ALF SVENSSON (kd) replik:
          </note>
          <u who="alf_svensson_c25c98" xml:id="i-0e74f08e3295fb7c-2" n="aa3e9e66">
            <seg n="6fd1caf6">
              Herr talman! Jag tror att det är en mycket farlig princip att
              fastna i och det ligger egentligen bakom det som Maria Wetterstrand
              säger att man för att få resurser aldrig ska sänka utan snarare
              höja skatter. Vi har runtom i landsting och kommuner inbillat
              oss att man när det fattas resurser enbart ska kunna tänka sig
              skattehöjningar men absolut inte skattesänkningar.
            </seg>
            <seg n="53a94c4a">
              Vi tror att det finns skatter som behöver sänkas för att vi ska
              få loss kreativitet och framtidstro. I det perspektivet innebär
              skattesänkningar att vi får mer resurser, så att vi kan göra oss
              av med den andra karensdagen.
            </seg>
          </u>
          <note type="speaker" n="00560bb0">
            Anf. 40 INGRID BURMAN (v):
          </note>
          <u who="ingrid_burman_e2fe1d" xml:id="i-c30f9b2e2c85b66b-4" n="62f19e81">
            <seg n="19237c46">
              Talman! Det här är den första partiledardebatten efter folkomröstningen
              om ett medlemskap i EMU. Det blev ju en klar majoritet för ett
              nej. Folket röstade nej till att överföra mera makt till EU. Man
              röstade för att behålla ränte- och penningpolitiken i Sverige.
              Man röstade för en demokrati som innebär att folket i demokratiska
              val kan avsätta de politiker som fört en ekonomisk politik som
              inte passar väljarna.
            </seg>
            <seg n="1f67df6c">
              Under hela valkampanjen träffade jag människor som var väl insatta
              i frågan och som aktivt deltog i en dialog om överstatlighet,
              om underifrånperspektiv, om behovet av att utvidga den demokratiska
              dialogen och att flytta besluten närmare människorna. En del av
              dessa människor tillhör faktiskt också en stor globaliserad rörelse,
              bestående av fackliga organisationer, fredsrörelsen, kvinnoorganisationer,
              miljöaktivister, kyrkliga organisationer och människorättsorganisationer.
              Det är många människor som ifrågasätter det ovanifrånperspektiv
              som EMU representerar och som vill bygga samhällen utifrån en
              demokratisk närhet.
            </seg>
            <seg n="9740a910">
              Det finns faktiskt i dag en stor internationell rörelse. Det
              är viktigt att se detta. Vi i Vänsterpartiet gläds givetvis över
              det engagemang och den kunskap som vi mött hos så många och över
              ett resultat som ger Sveriges politiker möjlighet att bygga ett
              välfärdssamhälle utan att vara bakbundna av den europeiska centralbankens
              ekonomiska politik.
            </seg>
            <seg n="fbd66c2c">
              Före folkomröstningen sade man från alla partier vid upprepade
              tillfällen att valresultatet skulle respekteras. Men kommentarerna
              från ja-sidan lät inte vänta på sig: Det var fel på folket. Man
              hade inte begripit. Frågan var för svår. Det borde inte ha blivit
              folkomröstning. Människor förstod inte. De behövde mer information.
              För att inte prata om kvinnorna: Vi förstod väl inte vårt eget
              bästa.
            </seg>
            <seg n="fd1a7a96">
              Ibland tror jag att alla dessa kommentarer kommer från människor
              som faktiskt inte har varit utanför vårt eget land och träffat
              alla de engagerade människor som finns internationellt i dag och
              som faktiskt slåss just utifrån ett underifrånperspektiv, något
              som jag tycker att just den här folkomröstningen visade.
            </seg>
            <seg n="032f1fc9">
              Genom att Sverige fortsättningsvis kan stå fritt från EMU får
              vi nu också bättre förutsättningar för den ekonomiska utvecklingen
              och faktiskt också bättre möjligheter att jobba för att företag
              ska kunna växa, för handel och för tillväxt. Dessutom förbättras
              våra möjligheter att driva en politik för full sysselsättning
              grunden för tillväxten minskade klyftor och generell välfärd.
            </seg>
            <seg n="ccda4ca0">
              Jag tror att den ekonomiska stagnation som Europa just nu upplever
              bland annat beror på att tillväxten alltid diskuteras enbart utifrån
              kapitalägarnas villkor, vilket fortfarande innebär att alltför
              många kvinnor tvingas välja mellan barn och egen lön och eget
              arbete. Sverige har länge varit förskonat från det här, men vi
              möts nu allt oftare av rubriker om kvinnor som skjuter upp sitt
              barnafödande eller förlorar jobben när de blir gravida. Därför
              är det viktigt att vi nu också i Sveriges riksdag diskuterar tillväxt
              utifrån fler perspektiv än just kapitalägarnas villkor. Vi får
              inte enbart prata om skattepolitik. Det handlar också om annat.
            </seg>
            <seg n="2bb8822f">
              Det bästa sättet att stärka tillväxten är att ha en väl utbyggd
              infrastruktur, och då talar jag om en sådan i vid mening. Jag
              talar om bostäder, forskning, utbildning, förskola, skola, sjukvård,
              en fungerande arbetsmarknad, en arbetsmarknadspolitik i kombination
              med stabila och rättvisa regler för arbetsmarknadens parter, utvecklade
              fackliga rättigheter samt en generell välfärdspolitik som skapar
              en trygghet och som gör att fler kan ta upp de nya utmaningar
              som en dynamisk och uthållig tillväxt fordrar.
            </seg>
            <seg n="91b8876d">
              Vi ska naturligtvis också se över företagens villkor, och det
              handlar då om de så kallade 3:12-reglerna, om generationsskiften
              och om annat som vi kommit överens om i budgeten med våra samarbetspartier
              Socialdemokraterna och Miljöpartiet. Men för oss är det ingen
              tillväxtfaktor att sänka en av Europas lägsta effektiva bolagsskatter.
            </seg>
            <seg n="0e5fc538">
              Det finns säkert mycket mer att göra på det här området, och
              vi ska naturligtvis delta i samtal om det och vara aktiva även
              i framtiden. Men tillväxt i sig löser inte problemen om den inte
              också fördelas på ett rättvist sätt, om inte offentlig sektor
              skola, vård, omsorg får en del av tillväxten, om inte tillväxten
              också går till att minska den lönediskriminering som ständigt
              pågår genom att kvinnors lönearbete ständigt undervärderas.
            </seg>
            <seg n="b01f3ae2">
              De borgerliga partierna vill ha sänkt skatt och avdragsgilla
              hushållstjänster för att öka tillväxten. Det är också en definition
              av tillväxt. Tillväxten ska då användas för att berika dem som
              redan har ganska höga inkomster och inte till att fördelas jämnt.
              De borgerliga vill höja brytpunkterna för inkomstskatten så att
              färre betalar statlig skatt. Man vill sänka nivåerna ytterligare
              i sjukförsäkringen och a-kassan, man vill att människor ska jobba
              längre och man vill avskaffa förmögenhetsskatterna allt för att
              de som redan har ganska höga inkomster ska ha mer till sin privata
              konsumtion. Men ökade klasskillnader har aldrig lett till högre
              tillväxt och kommer inte att göra det nu heller.
            </seg>
            <seg n="bc1d415a">
              En viktig sak som vi kan göra för att öka tillväxten är att se
              till att människor blir friska och orkar arbeta fram till pensionsåldern.
              Därför är frågan om en arbetstidsreform fortfarande en prioriterad
              fråga för Vänsterpartiet. Det handlar alltså inte om att minska
              antalet arbetade timmar utan om att fördela arbetstiden så att
              fler kan delta i arbetslivet hela livet.
            </seg>
            <seg n="9c4a3f69">
              En arbetstidsreform skulle också bidra till att kvinnor får en
              mer rättvis lön. I dag tvingas ofta kvinnor, för att kunna kombinera
              förvärvsarbete med små barn, att gå ned till deltid. Det är också
              kvinnorna som får betala för flexibiliteten på arbetsmarknaden
              med korta vikariat och just-in-time -jobb. Det kommer förstås
              att avspeglas i nivån på pensionerna: Kvinnor får lägre pensioner
              därför att kvinnorna tvingas jobba deltid men också för att kvinnor
              diskrimineras lönemässigt på arbetsmarknaden. Det här framgår
              bland annat av jämställdhetsbilagan i årets budget.
            </seg>
            <seg n="fb3f20fe">
              De flesta och de längsta sjukskrivningarna har kvinnorna i offentlig
              sektor. Det är i och för sig inte konstigt, eftersom offentlig
              sektor har fått vidkännas stora nedskärningar under 90-talet.
              Personalgrupperna minskade men inte arbetsuppgifterna, något som
              vi i dag får betala med höga kostnader för sjukskrivningarna.
              Långsiktigt måste därför kommunernas och landstingens ekonomi
              stärkas. Vården, omsorgen och skolan måste få mer pengar. Det
              handlar om att kunna anställa fler men också om att den offentliga
              sektorn är en förutsättning för att vi ska kunna få en väl fungerande
              arbetsmarknad.
            </seg>
            <seg n="46afb4a7">
              Hittills har arbetsgivarna inte behövt ta något större ekonomiskt
              ansvar för den dåliga arbetsmiljö som skapar ohälsa. Samhället
              har tagit hand om de utslitna. Vid sidan om ett stort individuellt
              lidande har det också lett till ökade kostnader för sjukskrivningar
              och förtidspensioner. Det är viktigt att det system med ekonomiska
              drivkrafter som regeringen, Vänsterpartiet och Miljöpartiet kommer
              att presentera och föreslå riksdagen ställer högre krav på arbetsgivarna
              att systematiskt förbättra arbetsmiljön och att de arbetsgivare
              som faktiskt gör det också premieras.
            </seg>
            <seg n="32ed3601">
              För oss i Vänsterpartiet är de höga ohälsotalen inte i första
              hand en budgetfråga. Det är en livskvalitetsfråga. Livspusslet
              måste gå ihop. Arbetsgivarna har ett ansvar för arbetsmiljön och
              tempot på arbetsplatsen, för rehabiliteringen. Vi politiker har
              ett ansvar för offentlig sektor, för att barnomsorgen ska fungera,
              för sjukvården och kollektivtrafiken, för att nämna några områden.
              Individen har givetvis också ett ansvar. Just därför kan lösningen
              på ohälsoproblematiken inte reduceras till en budgetfråga som
              handlar om att höja eller sänka sjukersättningen, som vissa borgerliga
              partier föreslår. Det handlar inte om att införa karensdagar eller
              privatisera delar av sjukförsäkringen. Frågan är mer komplex och
              kräver redskap på flera områden.
            </seg>
            <seg n="a2d4f58c">
              Herr talman! Inom ramen för EU har flyktingpolitiken flyttats
              från det mellanstatliga samarbetet i tredje pelaren till överstatlighet
              i första pelaren. Vänsterpartiet var motståndare till detta. Den
              svenska regeringen och riksdagen garanterade att Sverige även
              i fortsättningen skulle föra en human och solidarisk flyktingpolitik
              trots förändringen.
            </seg>
            <seg n="c059784c">
              Nu har vi haft möjlighet att följa arbetet med harmoniseringen
              av flyktingpolitiken under de år som har gått. Vi kan nu se att
              EU ägnar sig åt att bygga allt högre murar runt Fort Europa i
              stället för att genom mellanstatligt samarbete ta ansvar för de
              flyktingar som söker skydd undan förföljelse. I stället för att
              använda sig av den vetorätt som varje regering har, har den svenska
              regeringen medverkat till att sätta Genèvekonventionen ur spel
              genom till exempel transportörsansvaret och genom att acceptera
              att asylansökningar från EU-medborgare ska anses uppenbart ogrundade.
            </seg>
            <seg n="2c30d325">
              De direktiv som antas inom unionen är minimidirektiv, vilket
              faktiskt innebär att medlemsstaterna om de har mer generösa bestämmelser
              kan bibehålla dem. Det står också medlemsstaterna fritt att upprätta
              fler och generösare bestämmelser.
            </seg>
            <seg n="480f6487">
              Vi är fortsatt kritiska till EU:s flyktingpolitik eftersom den
              är så uppenbart inhuman och mycket restriktiv. Vi är också fortsatt
              starkt kritiska till regeringens flyktingpolitik. Vi varnade för
              att ett system med minimiregler skulle kunna innebära en dragning
              mot en harmonisering nedåt, i riktning mot den sämsta tillåtna
              nivån på rättssäkerhet och behandling. Regeringen påstod motsatsen,
              att vi hade fel då. I dag kan vi med sorg konstatera att vi hade
              rätt och regeringen fel.
            </seg>
            <seg n="d1ff1998">
              De orosmoln som nu finns handlar om den nya konstitution i Europeiska
              unionen som diskuteras. När kommissionären Vitorino besökte oss
              i riksdagen fick vi höra att flykting- och asylpolitiken kommer
              att hårdna och möjligheten för ett land att bedriva en mer rättssäker
              asylpolitik kommer att försvinna genom att flyktingpolitiken blir
              gemensam.
            </seg>
            <seg n="4a755981">
              Det är nu Vänsterpartiets uppgift, och förhoppningsvis också
              en uppgift för andra partier i den här riksdagen, att gemensamt
              se till att den flyktingpolitiken inte sjösätts. Där har jag faktiskt
              stora förhoppningar på Kristdemokraterna, Miljöpartiet, Folkpartiet
              och också delar av Moderaterna. Låt oss göra gemensam sak kring
              detta!
            </seg>
            <seg n="4afa0a6b">
              Herr talman! Medan vi bygger muren runt Fästning Europa allt
              högre fortsätter Israel byggandet av en apartheidmur på Västbanken.
              Det sker i strid med internationell rätt. Muren kommer att bli
              350 kilometer lång, dels som ett högt stängsel med taggtråd och
              övervakad säkerhetszon, dels som betongmur, en betongmur som i
              vissa delar har byggts 8 meter hög dubbelt så hög som Berlinmuren
              var en gång. Muren har hittills inneburit att mer än 100 hus har
              förstörts och att 11 880 hektar palestinsk mark har konfiskerats
              av den israeliska staten. Det här är en mur som måste bekämpas.
            </seg>
            <seg n="70161221">
              Vi hörde i morse att USA än en gång har inlagt veto när FN försöker
              uttala sig. Min uppmaning till Göran Persson och till Laila Freivalds
              är att ta starka internationella initiativ i frågan. Jag hoppas
              att statsministern ger någon kommentar runt den nya apartheidmur
              som håller på att byggas upp i Israel. Det är en fråga som inte
              kan förminskas utan måste drivas med kraft av den svenska regeringen.
            </seg>
          </u>
          <note type="speaker" n="487532bf">
            Anf. 41 MAUD OLOFSSON (c) replik:
          </note>
          <u who="maud_olofsson_1bc509" xml:id="i-5ebc5ad89d2879b5-3" n="6f5d406f">
            <seg n="217ac61c">
              Herr talman! När man lyssnar till Vänsterpartiet skulle man,
              om man kom utifrån, kunna tro att det är ett oppositionsparti
              som står i talarstolen.
            </seg>
            <seg n="faafc9dd">
              Sanningen är den att Vänsterpartiet under ganska lång tid haft
              inflytande, när alla de besvärligheter uppträtt som Ingrid Burman
              pratar om. Vi har fått höga ohälsotal, som i första hand drabbar
              kvinnor. Vi har fått ökade löneklyftor. Vi har fått problem i
              den offentliga sektorn. Vi har fått minskat nyföretagande bland
              kvinnor, och så vidare.
            </seg>
            <seg n="c6d31c5a">
              Detta har skett under den period som ni haft inflytande. Då kan
              man inte stå och säga att det är någon annans fel. Det är ert
              eget fel att det är på det här sättet. Varsågod och ta ansvar
              för det! Om ni inte vill ta ansvar för det ska ni gå i opposition.
            </seg>
            <seg n="97c23cb8">
              Den andra delen handlar om kvinnors möjlighet att leva på sin
              lön. Där pratar man om att sänkta skatter löser inga problem.
              Men det beror ju på vilka skatter man sänker. Vad är det för fel
              att sänka skatten för dem med låga och normala inkomster?
            </seg>
            <seg n="901af000">
              Vilka har de låga och normala inkomsterna? Jo, det är kvinnorna.
              Om vi sänkte skatterna för den gruppen skulle de kunna leva på
              sin lön. De skulle inte behöva leva på stöd och bidrag av olika
              slag. Vi har världens högsta skatter för dem med låga och normala
              inkomster, och det tycker Vänsterpartiet är bra. Vad finns det
              för ideologiskt i att ha höga skatter för dem med låga och normala
              inkomster? Det intressanta är ju vad man får kvar i börsen.
            </seg>
            <seg n="42c54b38">
              Sedan kan man konstatera att under den period som ni haft inflytande
              har den offentliga sektorns möjligheter att höja löner för just
              dessa grupper minimerats eftersom ni lagt nya pålagor på kommuner
              och landsting, och dessa ska genomföras trots att ni inte skickat
              med några pengar. Just detta undergräver kommuners och landstings
              möjligheter att höja lönerna för de kvinnor som vi alla värnar
              om.
            </seg>
            <seg n="640fcaa7">
              Mitt råd är: Ta ansvar för politiken, och ställ er inte i opposition
              när ni har makten. Om ni inte är nöjda med utfallet, byt då till
              någon annan samarbetspartner vem det nu skulle kunna vara.
            </seg>
          </u>
          <note type="speaker" n="b85ddd1f">
            Anf. 42 INGRID BURMAN (v) replik:
          </note>
          <u who="ingrid_burman_e2fe1d" xml:id="i-c30f9b2e2c85b66b-5" n="62f19e81">
            <seg n="f4ebbb0d">
              Herr talman! Jag tror inte att det är aktuellt att byta samarbetspartner.
              Vänsterpartiet har i snart fem år haft ett inflytande över politiken.
              Det har resulterat i att kommuner och landsting fått mer pengar.
              Detta har dock inte skett i den utsträckning vi önskat, och därför
              kommer vi att fortsätta att både ha inflytande och driva de kraven.
              Vi kommer dessutom att säga det offentligt. Vi kommer inte att
              säga att de samtalen ska föras i slutna rum, vilket andra partier
              väljer att göra.
            </seg>
            <seg n="4a740986">
              Varför ska vi inte sänka skatter i Sverige? Därför att vi vet
              att det är den generella välfärden som bär upp livsvillkoren särskilt
              för kvinnor. Det handlar alltså om att ha pengar att skicka in
              i offentlig sektor och därigenom behålla den generella välfärden.
              Det finns hur mycket forskning som helst som visar att det just
              är det stora flertalet kvinnor som tjänar på detta.
            </seg>
            <seg n="a3d6a657">
              Om man minskar den offentliga välfärden, minskar de generella
              systemen, och sedan plockar in pengar i fickorna för privat konsumtion
              blir kvinnor förlorarna. De förlorar arbetsplatser och kvalitet
              i barnomsorgen. Detta ska sedan köpas för en plånbok som, även
              med sänkta skatter för flertalet, innebär mindre pengar för kvinnor
              i ett kvinnodominerat yrke jämfört med dem som har de stora plånböckerna.
              Vi för en politik som gynnar kvinnor.
            </seg>
          </u>
          <note type="speaker" n="473b86d0">
            Anf. 43 MAUD OLOFSSON (c) replik:
          </note>
          <u who="maud_olofsson_1bc509" xml:id="i-5ebc5ad89d2879b5-4" n="6f5d406f">
            <seg n="f7f3c9ab">
              Herr talman! Sanningen är den att alla skatter inte är vare sig
              av godo eller av ondo, utan det beror på vilka skatter man talar
              om. Är Vänsterpartiet medvetet om att kommunalskatten drabbar
              just dem med låga och normala inkomster? De skatterna är de mest
              bekymmersamma. Det kan väl ändå inte vara så att låginkomsttagarna,
              de som har svårast att klara sig på sin lön, ska bära upp välfärden?
              Det måste finnas några andra grupper.
            </seg>
            <seg n="3059d851">
              Den andra delen av frågan är: Varifrån ska vi få pengar? Ni är
              av åsikten att frågan om tillväxt är av underordnad betydelse
              och att det i stället bara handlar om att fördela de pengar vi
              har.
            </seg>
            <seg n="9af8374e">
              Precis som du säger har ni under lång tid haft ansvaret för den
              politik som förts i Sverige. Vi ser resultatet. Resultatet är
              att kvinnor med låga inkomster inte kan leva på sin lön, ohälsotalen
              ökar särskilt bland kvinnor, löneskillnaderna mellan kvinnor och
              män ökar och nyföretagandet bland kvinnor minskar.
            </seg>
            <seg n="3dd04b91">
              Det är ni som har formulerat politiken. Stå då inte och säg att
              ni hade önskat mer. Det är ni som har drivit politiken åt det
              hållet, och nu ser vi resultatet. Jag tror att Sveriges kvinnor
              tydligt kan se vad som väntar i framtiden om ni får fortsätta
              att styra. Ta i stället ansvar och redovisa också varifrån ni
              ska ta alla pengar. Varför ska just låginkomsttagarna betala den
              offentliga välfärden?
            </seg>
          </u>
          <note type="speaker" n="b2e42d80">
            Anf. 44 INGRID BURMAN (v) replik:
          </note>
          <u who="ingrid_burman_e2fe1d" xml:id="i-c30f9b2e2c85b66b-6" n="62f19e81">
            <seg n="addab9a8">
              Herr talman! Med 30 sekunder kvar av talartiden ska jag bara
              säga att Vänsterpartiet har tagit ansvar. Vänsterpartiet tar ansvar.
              Kommunen som organisation är viktig när det gäller kvinnors möjligheter
              till arbete och till att bygga välfärd.
            </seg>
          </u>
          <note type="speaker" n="eee948d7">
            Anf. 45 MARIA WETTERSTRAND (mp) replik:
          </note>
          <u who="maria_wetterstrand_ef7a7b" xml:id="i-d4bae562342f9493-6" n="6386c819">
            <seg n="ed79fede">
              Herr talman! När kvinnor talar med kvinnor verkar det handla
              om kvinnofrågor. Jag tänkte tala om någonting annat.
            </seg>
            <seg n="7952fc14">
              Det som Ingrid Burman tog upp om asyl- och flyktingpolitiken
              var mycket bra. Jag delar förhoppningen att vi i riksdagen ska
              kunna ingå breda allianser för att komma till rätta med en del
              av de problemen. Jag ser det samarbete som vi inlett med Folkpartiet
              som en del i detta. Det kommer att vara ett öppet samarbete. Vi
              kommer att organisera seminarier och hoppas att även andra partier
              är intresserade av att arbeta med dessa frågor. Jag vet att Vänsterpartiet
              är det. Vänsterpartiet har stått upp för en generös asyl- och
              flyktingpolitik.
            </seg>
            <seg n="2f0717cf">
              Vi har också en annan fråga som vi tillsammans med Folkpartiet
              valt att initiera. Den handlar om att stärka medborgarnas rättigheter
              vid konsumtion av offentligt finansierade tjänster. Det kanske
              låter lite svårbegripligt, men det handlar om att många människor
              i dag känner sig oerhört frustrerade över att den service som
              de erbjuds från det offentliga plötsligt kan förändras. Det kanske
              inte alls längre är fråga om den service som man trodde att man
              gjort upp om att få. Det kan handla om hemtjänsten eller färdtjänsten,
              om studenter på universiteten som inte tycker att de får den utbildning
              de vill ha, om handikappades rättigheter i kommunerna och så vidare.
            </seg>
            <seg n="b4f38f49">
              Eftersom Ingrid Burman har lite talartid kvar skulle jag vilja
              ha ett kort svar om hur Vänsterpartiet ser på frågan att även
              diskutera detta i ett bredare perspektiv. Det handlar alltså om
              att stärka individernas rättigheter i förhållande till det offentliga,
              att stärka individens roll gentemot offentligt finansierade tjänster
              av olika slag.
            </seg>
          </u>
          <note type="speaker" n="ace8bf27">
            Anf. 46 INGRID BURMAN (v) replik:
          </note>
          <u who="ingrid_burman_e2fe1d" xml:id="i-c30f9b2e2c85b66b-7" n="62f19e81">
            <seg n="47caeba4">
              Herr talman! Nu har jag 20 sekunder kvar av talartiden, och därför
              kan jag bara kort säga att Vänsterpartiet förordar den generella
              välfärden och den generella utbyggnaden av offentlig sektor.
            </seg>
            <seg n="f88f197d">
              Jag har dock en fråga till Maria Wetterstrand. I dag pågår ett
              samarbete kring flyktigfrågorna mellan sex partier. Det är tvärpolitiskt.
              Varför drar Miljöpartiet och Folkpartiet nu ned samarbetet till
              att omfatta endast två partier? Varför inte använda den redan
              existerande samarbetsgruppen där sex partier aktivt deltar?
            </seg>
            <seg n="7bf93617">
              Vi vill gärna delta i det här arbetet. Låt oss göra det genom
              den tvärpolitiska gruppen. Eller finns det behov av att förminska
              det arbete som redan pågår?
            </seg>
          </u>
          <note type="speaker" n="bc645cbd">
            Anf. 47 MARIA WETTERSTRAND (mp) replik:
          </note>
          <u who="maria_wetterstrand_ef7a7b" xml:id="i-d4bae562342f9493-7" n="6386c819">
            <seg n="5c962628">
              Herr talman! Jag är glad att Vänsterpartiet vill delta i det
              arbete som vi har inlett. Anledningen till att vi har gjort det
              är att vi tycker att det behövs ytterligare och ännu starkare
              initiativ i fråga om asyl- och flyktingpolitiken, trots att den
              har diskuterats i många år. Kritiken har också varit stark framför
              allt i många enskilda fall.
            </seg>
            <seg n="f32e43c2">
              Vi har gjort tvärpolitiska överenskommelser i vissa frågor. Det
              gäller exempelvis frågan om att lägga ned Utlänningsnämnden, vilket
              regeringen tydligen inte tänker genomföra trots att den fått det
              uppdraget. Det behöver tas initiativ på många områden inom asyl-
              och flyktingpolitiken. Vi vill jobba med att ta fram de initiativen,
              de konkreta förslagen, och bilda breda allianser i riksdagen för
              att kunna genomföra dem.
            </seg>
            <seg n="f932c55b">
              Det är mycket bra att den tvärpolitiska grupp där man i dag diskuterar
              asyl- och flyktingpolitik finns, men vi menar att det krävs ytterligare
              arbete. Därför har vi tagit det här initiativet. Det är tråkigt
              om man ser negativt på det. Man borde se positivt på att det tas
              initiativ från riksdagen, i stället för att bara vänta på att
              regeringen ska ta initiativen, och sedan hoppas att det så småningom
              ska bli bra i alla fall.
            </seg>
          </u>
          <note type="speaker" n="c2fa334f">
            Anf. 48 MAUD OLOFSSON (c):
          </note>
          <u who="maud_olofsson_1bc509" xml:id="i-5ebc5ad89d2879b5-5" n="6f5d406f">
            <seg n="9c7f9fc3">
              Herr talman! För en månad sedan röstade svenska folket nej till
              euron som valuta. Man kan analysera resultatet på väldigt många
              olika sätt. Man kan diskutera hur kampanjen fördes och varför
              det gick som det gick. Jag tänker i dag ta kampanjen och folkomröstningen
              som utgångspunkt för två viktiga lärdomar inför framtiden. Jag
              vill diskutera tillväxten och demokratin.
            </seg>
            <seg n="11c44d2f">
              Vi börjar med tillväxten för en hel del det lite tråkiga, ekonomistiska
              och otäcka ordet för någonting som egentligen handlar om vår välfärd.
              Det är genom tillväxt och större ekonomiska resurser som vi får
              råd med vård och omsorg när vi behöver det, en bra skola för barnen,
              en fungerande polisverksamhet, vägar i hela landet och så vidare.
              Allt detta måste betalas. Det betalas med att många har arbete
              och också kan betala skatt.
            </seg>
            <seg n="ad85419e">
              Om vi tittar över en längre tid ser vi att tillväxten i Sverige
              har varit lägre än i omvärlden. Det gäller många länder som Tyskland,
              Norge, Finland och Danmark runtomkring oss. Det är också så att
              många svenska löntagare har tappat i köpkraft jämfört med många
              andra länder. Vi är helt enkelt fattigare än vad vi skulle behöva
              vara.
            </seg>
            <seg n="5c47a509">
              Senast i valet år 2002 diskuterades tillväxten ganska flitigt.
              Både Centerpartiet och andra partier krävde bättre villkor för
              landets småföretagare: lägre skatter, enklare regler och bättre
              bemötande från myndigheter. Vi krävde det för att vi tycker att
              företagarna ska få koncentrera sig på att driva företag och skaffa
              jobb och pengar också till Sverige snarare än att hela tiden stånga
              huvudet blodigt mot stelbent byråkrati.
            </seg>
            <seg n="d1c8f8c9">
              Då låtsades regeringen inte om detta. Man hade fullt sjå med
              att åka land och rike runt och lova olika kostsamma vallöften.
              Var pengarna skulle tas ifrån var det väldigt lite diskussion
              om i det socialdemokratiska partiet.
            </seg>
            <seg n="d6c6b081">
              Folkomröstningskampanjen var en välkommen förändring vad gäller
              dessa frågor. Plötsligt började både statsministern och andra
              i regeringen att tala om tillväxt: Vi ska inte längre halka efter
              övriga Europa. Svenska företag, inklusive landets jordbrukare,
              behöver bättre villkor för att skapa jobb och utveckling i Sverige.
              Så lät det från landets talarstolar runtom i hela Sverige.
            </seg>
            <seg n="a8cf3657">
              Centerpartiet hävdade då att svenska företags möjligheter inte
              avgörs av euron. Villkoren avgörs av vilken politik vi för här
              hemma. Vår linje då och vår linje nu är att Sverige behöver en
              ny regering, inte en ny valuta.
            </seg>
            <seg n="b2a21d7a">
              Och verkligheten, menar jag, ger oss rätt. Vi behöver verkligen
              en ny regering om vi ska få fram ekonomiska resurser till välfärden.
              De krav som företagen ställer är välkända och finns listade på
              väldigt många ställen. Många säger sig också vilja stödja företagens
              krav.
            </seg>
            <seg n="6f0c0a17">
              Herr talman! I regeringsförklaringen fortsätter statsministern
              i och för sig att upprepa ordet tillväxt. Men mantrat blir allt
              ihåligare när det visar sig att det inte omsätts i verklig politik
              i den budget som sedan presenteras. Ord, mina vänner, mättar inga
              munnar. Politiska löften utan politisk handling skapar heller
              ingen tillväxt.
            </seg>
            <seg n="9e1bd8e2">
              Det intressanta blir när regeringen ska förbättra tillväxtmöjligheterna,
              som statsministern berättade om i regeringsförklaringen. Då lyser
              företagens krav med sin totala frånvaro. I stället för att göra
              någonting åt tredje sjuklöneveckan, i stället för att minska regelbördan,
              i stället för att sänka skatterna i allmänhet vill regeringen
              sänka bolagsskatten. Det är en skattesänkning som få om ens några
              har frågat efter, inte ens storföretagen.
            </seg>
            <seg n="1d53b340">
              Efter den invit som vi har fått om överläggningar om tillväxtpolitiken
              undrar jag vad statsministern tänker. Detta är ett fantastiskt
              bra tillfälle, eftersom statsministern dessutom har ganska gott
              om talartid kvar, att tala om det. Vad tänker statsministern göra
              för att stimulera småföretagen? Vi från den borgerliga sidan har
              presenterat en lång rad förslag som vi vill diskutera med regeringen.
              Kanske kan statsministern i dag ge en liten hint om vilka av de
              förslagen som statsministern kan tänka sig att gå till mötes för
              att vi ska kunna göra denna överenskommelse om en bättre tillväxt
              i vårt land.
            </seg>
            <seg n="67a9e6fb">
              Mona Sahlin talade en gång om småföretagarna som vår tids hjältar.
              Det är möjligt att de måste vara det för att stå ut med all den
              misstro, all den byråkrati och allt det krångel som de drabbas
              av. Men det kan inte vara så att man måste vara hjälte för att
              kunna driva småföretag i Sverige.
            </seg>
            <seg n="573b35a9">
              Man ska inte tvingas att kämpa som många småföretag gör i dag.
              Tvärtom ska det vara naturligt för alla dem som bär på en idé
              att också prova på att förverkliga den. Vi behöver verkligen uppmuntra
              varenda individ i Sveriges långa land att ta till vara de eventuella
              affärsidéer som kan finnas. Vi behöver den tillväxten i den privata
              sektorn, och då är ingen idé för liten.
            </seg>
            <seg n="0b64d54a">
              I Centerpartiets Sverige ska entreprenörerna kunna ägna sig åt
              sitt företag. Man ska inte behöva vara superbyråkrat eller skattejurist
              för att driva företag. Man ska kunna ägna sig åt att utveckla
              sin idé, skapa jobb och göra Sverige rikare.
            </seg>
            <seg n="5a4ea2ea">
              Herr talman! Den andra frågan som jag vill ta upp handlar om
              demokratin. På en punkt tycker jag att folkomröstningen lämnar
              en bitter eftersmak. Det handlar om de demokratiska klyftorna
              i vårt samhälle.
            </seg>
            <seg n="d1504a31">
              Jag lyssnade till analysen av folkomröstningen. En hel del talare
              efter folkomröstningen avfärdade den och sade att de som röstat
              nej var lågutbildade kvinnor i glesbygd, som om det skulle vara
              något fel i sig att vara det. Det antyddes också att människor
              var inskränkta och lata. Vi var bidragsberoende, och vi röstade
              mot förändring.
            </seg>
            <seg n="3ccdb608">
              Den här analysen görs utan någon som helst insikt om att den
              typen av arroganta kommentarer bara förstärker de demokratiska
              klyftor vi har i vårt samhälle. Vi har sociala klyftor och regionala
              klyftor, och de leder också till demokratiska klyftor. Jag har
              sagt det många gånger i debatten och inte minst här i kammaren.
              Om man inte inser att dessa sociala och regionala klyftor också
              leder till demokratiska klyftor har man faktiskt ingenting lärt.
            </seg>
            <seg n="8ca49d70">
              Jag vet att många av dem som röstade nej gjorde det mycket medvetet.
              De köpte inte ja-sidans argument om guld och gröna skogar. Det
              var väldigt många som ansträngde sig till det yttersta för att
              sätta sig in i frågan och fatta ett klokt beslut. Jag tycker att
              vi ska visa dem en stor respekt.
            </seg>
            <seg n="4cff3967">
              Utmaningen ligger i stället i att fundera över: Hur ska vi stärka
              medborgarnas roll i Sverige och också i Europasamarbetet? Kampanjen
              har visat väldigt tydligt att vi måste fortsätta att ta med våra
              medborgare i diskussionen om hur vi vill att framtidens EU ska
              se ut.
            </seg>
            <seg n="d35f00d4">
              Demokratin börjar i det lilla, i det vardagliga samarbetet i
              familjen, i skolan, i byalaget och i idrottsföreningen. Där utövar
              man praktisk demokrati med människor som man träffar på ICA och
              Konsum. Där finns de förtroendevalda nära medborgarna för att
              kunna ha en bra dialog.
            </seg>
            <seg n="82fbef9b">
              Det är också i den lokala demokratin som den politiska makten
              tar sin början. Om man anförtror människor mer ansvar över sin
              vardag genom självförvaltning i skolan och omsorgen, ekonomiska
              resurser till byalagen och stöd till frivilliga sociala verksamheter
              stärker man också människorna och den lokala demokratin. Vi måste
              gå mot en ordning där just den civila gemenskapen, det civila
              samhället, blir starkare för att genom det kunna stärka demokratin.
            </seg>
            <seg n="40dc6eb9">
              Att bygga demokratin underifrån innebär att man vill stärka den
              lokala demokratin. De senaste åren har de socialdemokratiska regeringarna
              försökt att visa handlingskraft genom att utlova reformer och
              driva igenom lagar som har inskränkt just den lokala demokratin
              och det kommunala självstyret. Man har underkänt väljarnas rätt
              att bestämma över den lokala politiken.
            </seg>
            <seg n="0fe138eb">
              Maxtaxor i barn- och äldreomsorg, förbud mot alternativ i sjukvården,
              förbud att sälja kommunala bostäder som står tomma, bibliotekslag,
              skattestopp uppåt och skattestopp nedåt jag skulle kunna ta ganska
              många exempel. I grund och botten handlar det om att man vill
              att alla kommuner ska bedriva samma socialdemokratiska politik,
              bestämd och formulerad i Rosenbad, oavsett vad befolkningen i
              de olika kommunerna har tyckt.
            </seg>
            <seg n="f2d3e96e">
              Men handen på hjärtat, Göran Persson, om det är så här vi ska
              bedriva politik, är det då inte bättre att ersätta de kommunpolitiker
              som vi har runtom i vårt land med statliga tjänstemän som förvaltar
              den politik som ni vill föra från det här huset och från Rosenbad?
              Låtsas inte att det här är kommunalt självstyre! Låtsas inte att
              det är demokrati när 85 % av den kommunala budgeten bestäms utifrån
              centrala beslut.
            </seg>
            <seg n="feefc1b4">
              Jag tycker att det är hög tid att börja stärka individens makt
              och inflytande, både över sig själv och lokalt. Var och en som
              är sjukskriven ska också kunna bestämma över sin egen rehabilitering.
              En självklarhet, tycker många, men så är det inte i dag. Varje
              familj ska kunna bestämma om hur man tar hand om barnen. Också
              låginkomsttagare ska kunna ha ett eget självbestämmande och inte
              vara i händerna på stöd och bidrag av olika slag.
            </seg>
            <seg n="e7b40920">
              Vi vill också stärka den lokala nivån genom att låta kommunerna
              behålla en större del av den egna skattekraften. På det sättet
              ökar vi kommunernas möjlighet att faktiskt ha en bra välfärd för
              kommunens medborgare.
            </seg>
            <seg n="762a6d7b">
              Med de maktdelningsförslag som vi har presenterat blir det mycket
              tydligt. Vi sänker skatten för vanliga inkomsttagare med 600700
              kr i månaden, vi gör kommunerna oberoende av statsbidrag och vi
              ger medborgarna rätten att bestämma hur den egna kommunens intäkter
              ska användas, utan möjlighet till statlig inblandning och statliga
              pekpinnar.
            </seg>
            <seg n="76e05002">
              Vi tar från systemen och ger till medborgarna. Vi tar från staten
              och ger till kommunerna. På det sättet vill vi jobba vidare efter
              de federalistiska principerna och tydliggöra vilken nivå som ska
              göra vad i vårt samhälle. Det tycker vi också ska skrivas in tydligt
              i en kommande grundlag. Makten ska delegeras underifrån och inte
              sippra ned ovanifrån.
            </seg>
            <seg n="a8cc9a17">
              Herr talman! Vårt synsätt är också konsekvent när vi går vidare.
              Vi bygger Sverige enligt federalismens principer, men vi vill
              också att samma principer ska gälla för EU.
            </seg>
            <seg n="58a1cb2d">
              EU måste ägna sig åt de frågor som vi inte kan lösa nationellt,
              och här ska EU vara starkt. När jag pratar med människor runtom
              i vårt land om vad de vill ha EU till nämner många miljöpolitiken,
              kampen mot kriminalitet och våld, sunda och säkra livsmedel, hur
              vi ska kunna skapa fred och säkerhet i Europa och även hur vi
              ska kunna öka handeln. Där tror jag att vi har ett antal områden
              som de allra flesta medborgare säger att vi måste samarbeta på
              inom EU för att klara. Då tycker jag också att vi ska kraftsamla
              just där.
            </seg>
            <seg n="1d893229">
              Men låt oss reagera också när EU tar på sig uppgifter som man
              inte har med att göra, som kan vara nationella men också lokala.
              Om vi ska få ett väl förankrat EU-medlemskap måste vi lyssna mer
              på vad Sveriges medborgare tycker och göra Europasamarbetet både
              smalare och effektivare så att EU verkligen gör skillnad när man
              är ansvarig.
            </seg>
            <seg n="4d047aa4">
              Det är därför också viktigt att i grundlagen avgränsa vad EU
              ska ägna sig åt. Vi ska också bygga upp institutioner som går
              att avkräva ansvar. Diskussionen inom EU ska föras i öppna rum
              och ska vara möjlig att följa för alla dem som vill göra det.
            </seg>
            <seg n="1c95a0ff">
              Vi kommer att driva på för att de folkvalda i EU-parlamentet
              ska få och även tvingas till att ta ansvar för besluten. Vi kommer
              att kräva att beslut som påverkar alla medborgare i Europa också
              ska fattas i enlighet med demokratiska principer.
            </seg>
            <seg n="a309a19b">
              Den grundlag som nu diskuteras måste också få en större allmän
              debatt. Hittills har det varit mycket dåligt med det. Men jag
              tycker att det som har pågått i EU inom demokratikonventet har
              varit intressant. Det är en intressant arbetsmetod.
            </seg>
            <seg n="340cb4eb">
              När nu statsministern har inbjudit till överläggningar kring
              den svenska grundlagen föreslår vi att man genomför ett liknande
              arrangemang här i Sverige. Varför inte ha ett demokratikonvent
              dit vi bjuder in fackföreningsrörelsen, företagen, organisationer,
              kommuner, regioner och även riksdagsledamöter och andra för att
              diskutera den framtida demokratin? Uppdraget är för mig mycket
              tydligt: Hur bygger vi en stark demokrati med ett starkt medborgarinflytande
              och delaktighet underifrån?
            </seg>
            <seg n="f01c24fe">
              Jag vill ge orden i regeringsformens första paragraf ett konkret
              innehåll: All offentlig makt utgår från folket. Därför vill jag
              bygga Sverige underifrån. Därför vill jag också inbjuda till en
              sådan diskussion. Det tror jag vore ett välkommet bidrag efter
              den folkomröstningskampanj som vi har haft här i Sverige. Ge besked
              statsministern! Är ni beredda att ta ett sådant initiativ?
            </seg>
          </u>
          <note type="speaker" n="063479f6">
            Anf. 49 Statsminister GÖRAN PERSSON (s) replik:
          </note>
          <u who="goran_persson_061da9" xml:id="i-21d534b38638193c-3" n="d03da349">
            <seg n="b6ad0d59">
              Herr talman! Det är en viktig diskussion om tillväxt som Maud
              Olofsson tar upp. Jag kommer att komma tillbaka till den i mitt
              anförande.
            </seg>
            <seg n="3a9c98e2">
              Dock skulle det vara intressant att veta hur Centern bedömer
              läget i landet. Under folkomröstningskampanjen var det på det
              viset att den svenska ekonomin var av sådant snitt att vi klarade
              oss bättre utanför eurosamarbetet. Det åberopades också från Centerns
              sida som motiv för att vi skulle rösta nej.
            </seg>
            <seg n="a76951ac">
              Dessutom sade man att vi har bättre tillväxtförutsättningar i
              Sverige än vad euroländerna har. Jag kan delvis köpa det argumentet.
              Det är nog sant. För oss var det inte enbart en fråga om ekonomi,
              utan det var också politik. Vi ville vara med fullt ut i ett europeiskt
              samarbete.
            </seg>
            <seg n="e8035da7">
              Men hur kan det komma sig att det som i augusti var motivet för
              att rösta nej, nämligen att Sverige klarar sig bättre och har
              bättre tillväxtförutsättningar, en månad senare är motiv för att
              byta regering? Det är rimligen samma land och samma tillväxtförutsättningar
              vi talar om. Vad är sant, Maud Olofsson, det ni sade i augusti
              eller det ni säger nu?
            </seg>
          </u>
          <note type="speaker" n="827b53b7">
            Anf. 50 MAUD OLOFSSON (c) replik:
          </note>
          <u who="maud_olofsson_1bc509" xml:id="i-5ebc5ad89d2879b5-6" n="6f5d406f">
            <seg n="a73c297e">
              Herr talman! Det intressanta är ju att under hela den kampanj
              som pågick inför folkomröstningen sade vi att det är viktigare
              att byta regering än att byta valuta. Nu har vi klarat det första
              steget. Vi har nästa steg kvar, nämligen att byta regering.
            </seg>
            <seg n="fe5e274d">
              Om vi tittar på vad företagarna själva vill göra ser vi att införandet
              av euron inte är, och var det inte heller under folkomröstningskampanjen,
              den viktigaste åtgärden för landets småföretagare. En undersökning
              som 4 oktober-rörelsen gjorde i slutet av augusti visar att euron
              kommer väldigt långt ned på den lista av åtgärder som företagen
              själva anger för att skapa tillväxt här i Sverige.
            </seg>
            <seg n="6106603c">
              Då är min fundering och det är det som är det intressanta om
              man ska skapa den här tillväxten vart tar de andra sakerna vägen?
              Vi har ramverket med en inflationsbekämpning som Riksbanken sköter.
              Nu är det vårt ansvar att inom ramen för finanspolitiken skapa
              bättre tillväxtförutsättningar för landets småföretag. Där har
              statsministern ett ansvar. Vad tänker i så fall statsministern
              göra med detta ansvar? Det är det intressanta.
            </seg>
          </u>
          <note type="speaker" n="306e9dc1">
            Anf. 51 Statsminister GÖRAN PERSSON (s) replik:
          </note>
          <u who="goran_persson_061da9" xml:id="i-21d534b38638193c-4" n="d03da349">
            <seg n="93a9e216">
              Herr talman! Jag ställde en mycket enkel fråga, men jag fick
              inte svar på den trots ordkaskaden. Nu tar vi om den en gång till.
            </seg>
            <seg n="8b7d0690">
              I augusti månad hade Sverige bättre tillväxtförutsättningar än
              euroländerna, och därför skulle vi rösta nej. Nu, här i talarstolen,
              säger Maud Olofsson att vi har så dåliga ekonomiska förutsättningar
              i vårt land att vi bör byta regering. Vilken hållning gäller?
              Är det som sades i augusti sant, eller har det hänt någonting
              däremellan bortsett från att vi har röstat nej till euron, förstås
              som gör att man ändrat uppfattning från Centerns sida?
            </seg>
            <seg n="c75e6a26">
              Jag tycker att det här är en viktig fråga, därför att jag tror
              att det som sades i augusti var sant och är sant, nämligen att
              Sverige har bättre tillväxtförutsättningar än många andra länder.
              Vi står mycket väl rustade inför den konjunkturuppgång som kommer
              förr eller senare. I den meningen känner jag mig trygg. Men om
              man ska förstå oppositionens kritik av regeringen och ni ska ju
              försöka prata ihop er har vi förstått under förmiddagen är det
              viktigt att veta varifrån ni startar. Är det drivande i utgångspunkten
              att byta regering uppfattningen att ekonomin är körd i botten
              och att förutsättningarna är dåliga, eller är det det som gällde
              i augusti, att ekonomin är så bra i Sverige att vi inte behöver
              beblanda oss med dem som är inne i eurosamarbetet? Var startar
              Centern sin analys i dag?
            </seg>
          </u>
          <note type="speaker" n="ae8a4384">
            Anf. 52 MAUD OLOFSSON (c) replik:
          </note>
          <u who="maud_olofsson_1bc509" xml:id="i-5ebc5ad89d2879b5-7" n="6f5d406f">
            <seg n="8af98530">
              Herr talman! Jag kan förstå om statsministern inte vill lyssna
              på det jag säger. Det vi sade inför folkomröstningen var att vi
              ska vara rädda om det ramverk som vi har med en fristående riksbank
              som bekämpar inflationen och håller den på en rimlig nivå kombinerat
              med en bra finanspolitik där vi förbättrar villkoren för småföretagen.
            </seg>
            <seg n="7d5bed2b">
              Jag sade under hela valkampanjen att jag är missnöjd med finanspolitiken,
              och jag är missnöjd med de insatser som regeringen gör för landets
              småföretagare. De minskar våra möjligheter till en bra tillväxt.
              Ramverket har gett oss bra grundförutsättningar för att gå vidare.
              Bekymret är att vi har en regering som inte vill ta sig an tillväxtfrågorna.
              Det är där bekymret ligger.
            </seg>
            <seg n="64539b6e">
              Jag är stolt över det ramverk vi faktiskt gemensamt åstadkom
              i den fristående riksbanken, men koncentrera din politiska gärning
              på att göra de saker som du bär ansvar för. Lägg dig inte i kommuners
              och landstings verksamhet den får de sköta själva. Men ta dig
              an det uppdrag du som statsminister faktiskt har att förbättra
              villkoren för landets småföretagare så att vi har pengar till
              den välfärd vi vill ha också i framtiden. Det är uppdraget!
            </seg>
          </u>
          <note type="speaker" n="848b308a">
            Anf. 53 MARIA WETTERSTRAND (mp):
          </note>
          <u who="maria_wetterstrand_ef7a7b" xml:id="i-d4bae562342f9493-8" n="6386c819">
            <seg n="92f8218b">
              Herr talman! Det är nu en månad sedan folkomröstningen om valutaunionen.
              Katastrofen som enligt vissa skulle följa det rungande nejet har
              uteblivit. Svenska folket har stått upp för en fri och självständig
              valutapolitik och på så vis också stått upp för en begränsning
              av Europeiska unionens politiska makt i det avseendet. Ett nej
              till EMU är ett ja till en demokrati med större delaktighet för
              enskilda människor.
            </seg>
            <seg n="e7c615e9">
              Det finns de från ja-sidan som efter folkomröstningen försökte
              skylla resultatet på varandra, som om det var något fel i att
              folket i Sverige röstade nej, en stor olycka där det viktiga är
              att hitta felet, hitta den skyldige, tillsätta en haverikommission.
              Vi har hört i den här debatten att folket inte har förstått hur
              hemskt det är i Sverige och att det var därför de röstade nej
              och en del andra inte helt glasklara förklaringar. Det har till
              och med höjts röster med kravet att aldrig mer hålla en folkomröstning
              inte i den här kammaren, tack och lov, men på vissa andra håll
              utanför.
            </seg>
            <seg n="bd3e1c06">
              Det är trist att lyssna på sådana diskussioner. Folket röstade
              nej därför att de inte ville gå med i valutaunionen. Det var uppenbarligen
              mycket bra att vi hade en folkomröstning eftersom vi annars skulle
              ha gått med i valutaunionen, vilket i så fall, vet vi nu, skulle
              ha skett mot folkets vilja. Så långt kan vi alla vara överens.
            </seg>
            <seg n="fc0da160">
              Nu är det dags att ta nästa steg och låta viktiga frågor inom
              EU-samarbetet få en framträdande plats i den svenska politiska
              debatten. Det kan inte längre vara acceptabelt att frågorna hanteras
              i skymundan i riksdagens EU-nämnd. Den processen kring EU-frågorna
              behöver förändras så att debatten blir bredare och mer öppen.
              Den kommande diskussionen pågående diskussionen handlar om en
              grundlag för Europeiska unionen. Den kommer att diskuteras i kammaren
              senare i dag. I det förslaget finns, tycker vi i Miljöpartiet,
              många oroväckande förändringar jämfört med hur situationen ser
              ut i dag. Det är fler beslut som ska fattas på överstatlig nivå,
              de små ländernas inflytande ska minskas, militariseringen av EU
              skyndas på och miljön är fortfarande satt på undantag.
            </seg>
            <seg n="374218eb">
              Vi skulle vilja att fler beslut förs tillbaka till medlemsstaterna
              i stället för tvärtom. Vi vill ha fler initiativ för fred och
              att EU satsar på arbetet med en civil fredskår, som det faktiskt
              finns beslut om i EU-parlamentet, i stället för en ökad militarisering.
              Vi vill att enskilda länder ska ges möjlighet att gå före på miljöområdet
              och ställa hårdare krav. Om inte detta är möjligt tycker vi att
              man bör minska EU:s klåfingrighet genom att ge länderna möjlighet
              till flexibilitet att själva välja vilka delar av samarbetet som
              de i större utsträckning än i dag vill vara med i precis som med
              valutaunionen, där det finns möjlighet att välja att vara med
              eller inte.
            </seg>
            <seg n="e93b2aa4">
              Vi anser också att Sverige bör begära ett undantag från EMU:s
              tredje steg för att visa att vi respekterar folkomröstningens
              resultat.
            </seg>
            <seg n="f35a230f">
              Den nya grundlagen borde svenska folket få ta ställning till
              i en folkomröstning, precis som folken i Danmark, Irland, Frankrike,
              Luxemburg, Nederländerna, Spanien, Portugal och Tjeckien. Vi tror
              att det skulle vara ett bra sätt att för det första få en öppen
              debatt om EU-frågan, och för det andra, och viktigast, att ge
              folket möjlighet att ta ställning till en oerhört viktig framtidsfråga
              inom EU. Det här är ett krav vi i Miljöpartiet ställer varje gång
              det görs större förändringar inom EU när det gäller nya fördrag
              och så vidare. Vi tycker att det kravet är mer relevant än någonsin
              nu också efter EMU-folkomröstningen och det resultat vi fick där.
            </seg>
            <seg n="e28f0e6e">
              Nu diskuteras tillväxten mycket. Den diskuterades under hela
              EMU-debatten också. Den har diskuterats i ganska många år innan.
              Det är knappast något som är nytt. Det låter som vanligt: Tillväxt
              är det allena saliggörande botemedlet mot alla våra problem. Enligt
              Vänsterpartiet är det full sysselsättning som är grunden för tillväxt.
              Enligt högern är det företagens arbete som är grunden för tillväxt.
            </seg>
            <seg n="e0aa034f">
              Jag tycker inte riktigt att det är så enkelt. Vi som lever i
              den rika delen av världen omfattar ungefär 15 % av jordens befolkning.
              Vi förbrukar över 80 % av världens resurser. Det är mycket orättvist.
              Resurserna som vi förbrukar förbrukas i en alltför snabb takt.
              Hittills har vår tillväxt byggts upp genom att vi samtidigt har
              tärt på jordens kapital, de ändliga resurserna. Ofta har de resurserna
              tagits från människorna i fattiga länder. Det är där utvinningen
              av resurserna har skett.
            </seg>
            <seg n="9ff148b5">
              Den senaste tiden har vi också sett en ökande ohälsa bland människor
              som lever i vårt samhälle. Stress och hårdare krav som hela tiden
              driver upp tempot resulterar i utbrändhet och högre sjuktal.
            </seg>
            <seg n="ec55932f">
              Kortsiktigt kanske det leder till tillväxt att använda människor
              som förbrukningsvaror och att förbruka jordens kapitalresurser,
              men det är knappast ett långsiktigt förhållningssätt. Jag är inte
              intresserad av en tillväxt som äventyrar kommande generationers
              och fattiga länders befolkningars möjligheter att skapa sig ett
              gott liv i ett gott samhälle. Jag är inte intresserad av en sådan
              tillväxt som skapar sämre förutsättningar för människor här att
              skapa sig ett gott liv. Det är ändå det som är själva poängen
              med samhället, att vi ger människor möjlighet till ett gott liv.
              Det kan inte rimligen bara gälla oss som lever här just nu.
            </seg>
            <seg n="de65c8be">
              Vi i Miljöpartiet har länge pratat om att det finns ett behov
              av nyansering i tillväxtdebatten. Då får vi höra att vi är tillväxtfientliga
              och att vi är ett stort hot mot samhället och så vidare. Men det
              fungerar inte att först skapa en ekonomisk tillväxt och sedan
              med de pengarna lösa de problem vi skapade när vi inte tänkte
              på hur tillväxten skapades egentligen. Det går inte att köpa tillbaka
              de naturresurser som har förbrukats när de är borta. Vi kan inte
              köpa tillbaka de människor vi har slitit ut. Den första utmaningen
              när det gäller tillväxt är att anpassa den ekonomiska utvecklingen
              så att både miljöns och människornas uthållighet kan bevaras.
            </seg>
            <seg n="714e7e5d">
              Visst finns det många områden som kan växa ekonomiskt utan att
              man behöver skapa sådana problem. Det är utveckling av miljöteknik,
              utbyggnad av förnybara energikällor, företag inom tjänstesektorn,
              ekologisk produktion inom jordbruket, hänsynsfull skogsproduktion,
              fiske på väl förvaltade och inte överfiskade fiskebestånd, IT,
              produkter för effektivare energianvändning i våra hem och industrier.
              Många industrier satsar i dag på miljöanpassning av verksamheten
              för att det är ett bra försäljningsargument. Detta var några exempel
              på hur vi kan gå mot en mer långsiktigt hållbar ekonomi.
            </seg>
            <seg n="ecd02205">
              För att bevara miljöns uthållighet är det oerhört viktigt att
              kostnaden för miljöförstöring och resursförbrukning syns på produkterna.
              Det är bara på det sättet man kan få investeringarna och satsningarna
              att hamna på det som styr mot en hållbar utveckling. Med en fortsatt
              grön skatteväxling i kombination med satsningar på miljöforskning
              kan vi få fart på miljöteknikbranschen och bli ledande inom det
              området globalt sett, i stället för att som i dag acceptera att
              andra länder springer ifrån oss.
            </seg>
            <seg n="611188c0">
              Vi behöver också ett arbetsliv och en arbetstid som går att kombinera
              med livskvalitet i livet utanför arbetet. Miljöpartiet menar att
              vi behöver öppna möjligheter för människor att minska sin arbetstid,
              och vi menar att det behövs större möjligheter att frivilligt
              göra nya livsval under vårt arbetslivs gång. De förslag om friår
              och försök med arbetstidsförkortning som är punkter i vår överenskommelse
              med regeringen är två steg som går i den riktning som vi tror
              är oerhört viktiga.
            </seg>
            <seg n="42d1ec13">
              Vi avser att fortsätta att använda vår politiska position till
              att genomföra gröna förändringar, i första hand i vårt samarbete
              med Socialdemokraterna och Vänsterpartiet. I de fall de har varit
              ganska få hittills, men ändå några där vi kan göra överenskommelser
              åt andra håll tycker vi att det är vårt ansvar att också göra
              det.
            </seg>
          </u>
          <note type="speaker" n="ee4927f2">
            Anf. 54 Statsminister GÖRAN PERSSON (s) replik:
          </note>
          <u who="goran_persson_061da9" xml:id="i-21d534b38638193c-5" n="d03da349">
            <seg n="3a1bd896">
              Herr talman! Jag tycker att Maria Wetterstrand talar klokt om
              folkomröstningen om den monetära unionen. Vi hade inte samma uppfattning
              vi stod mot varandra. Däremot har vi haft samma uppfattning om
              hur vi ska tolka resultatet. Det var ett tydligt nej. Egentligen
              var resultatet så klart att det blev lättare att bära. Det är
              på något sätt en paradox. Det hade varit en mycket tyngre och
              svårare eftervalsdebatt om det hade varit 5149. Nu var det inte
              så det var solklart.
            </seg>
            <seg n="42e4b8b1">
              Jag tänker stå för det vi har sagt före folkomröstningen: Den
              ska respekteras.
            </seg>
            <seg n="9b3c4be9">
              Med det engagemang som Maria Wetterstrand går in i försvaret
              för den här folkomröstningen måste jag fråga: Hur ser hon på den
              folkomröstning som genomfördes 1994? Då gav också svenska folket
              uttryck för en uppfattning, att vi skulle vara medlemmar i Europaunionen.
              Jag hade tänkt ställa samma fråga till Ingrid Burman från Vänsterpartiet,
              men hon har ingen talartid kvar.
            </seg>
            <seg n="9686b5eb">
              Ibland hör man miljöpartister säga att vi ska lämna Europaunionen.
              Nu finns det något upprop från ett sextiotal miljöpartister presenterat
              på DN Debatt för några veckor sedan som säger motsatsen, att man
              ska vara kvar. Om Maria Wetterstrand inte kan tala för sitt parti
              kan hon i alla fall tala för sig själv: Vilken uppfattning har
              hon? Ska den folkomröstningen respekteras? Eller är det andra
              regler som gäller för den jämfört med EMU-omröstningen? Det är
              rätt viktigt för oss att få svar på den punkten.
            </seg>
          </u>
          <note type="speaker" n="2aca7e49">
            Anf. 55 MARIA WETTERSTRAND (mp) replik:
          </note>
          <u who="maria_wetterstrand_ef7a7b" xml:id="i-d4bae562342f9493-9" n="6386c819">
            <seg n="e0ff4470">
              Herr talman! Miljöpartiet har aldrig krävt att man hipp som happ
              ska lämna Europeiska unionen. Det vi har krävt är att man ska
              ha folkomröstningar om de nya fördrag som man har gjort efter
              det att vi blev medlemmar i Europeiska unionen, efter folkomröstningen
              1994. I samband med det har vi sagt att om det blir nej i sådana
              folkomröstningar bör man ta upp en diskussion om huruvida man
              ska vara medlem i unionen eller inte.
            </seg>
            <seg n="231c00d9">
              Vårt parti har naturligtvis inte ändrat vår grundinställning,
              som vi hade före folkomröstningen 1994, precis lika lite som jag
              tror att statsministern har ändrat åsikt om EMU-frågan trots att
              folkomröstningen gick honom emot.
            </seg>
            <seg n="60ae8b8a">
              Jag anser att Miljöpartiet respekterar folkomröstningsresultatet
              från EU-omröstningen 1994, eftersom vi inte säger att vi ska utträda
              ur unionen med mindre än att vi i så fall har haft en ny folkomröstning
              som handlar om det nya EU, såsom det är i dag, och i så fall tar
              en sådan diskussion efteråt.
            </seg>
            <seg n="721072a4">
              Jag anser i dag att det är ett synnerligen bra läge att avvakta
              med den här frågan, därför att vi vet inte vart EU är på väg.
            </seg>
            <seg n="4ed9d723">
              Vi har en grundlag som håller på att arbetas fram i ett samarbete
              mellan olika länder. Vi har en utvidgning gentemot Östeuropa.
              Vi får ett antal nya medlemsstater. Vi vet inte om det här kommer
              att leda till att man får mer överstatlighet, mer centralisering,
              mer likriktning, mer militär, sämre förutsättningar att bedriva
              en självständig miljöpolitik eller asyl- och flyktingpolitik,
              som det har varit diskussion om, och så vidare. Eller det kanske
              kommer att leda till en mycket mer flexibel union, som har andra
              värderingar och där man kan arbeta på ett helt annat sätt.
            </seg>
            <seg n="cb810680">
              Jag tycker att det läge vi är i nu är ett mycket bra läge att
              avvakta med den frågan.
            </seg>
          </u>
          <note type="speaker" n="e5c88076">
            Anf. 56 Statsminister GÖRAN PERSSON (s) replik:
          </note>
          <u who="goran_persson_061da9" xml:id="i-21d534b38638193c-6" n="d03da349">
            <seg n="dd1f907a">
              Herr talman! Min fråga gällde folkomröstningen principiellt.
              Vi röstade ja till medlemskap 1994. Vi har gått in i unionen och
              försöker arbeta i unionen efter bästa förmåga och förstånd. Jag
              tycker att vi ska respektera den folkomröstningen.
            </seg>
            <seg n="fa3b0b50">
              Nu ska vi avvakta, säger Maria Wetterstrand. Med den hållningen
              blir det naturligtvis så för oss alla. Vi kan ju aldrig säga någonting
              om vad som händer om 30 år eller så självklart inte.
            </seg>
            <seg n="e6dfa6c8">
              Det intressanta är att fråga: Är det ett levande krav inom Miljöpartiet
              att vi nu ska gå ur den europeiska unionen? Ni ville ju inte vara
              med. Vi fick en folkomröstning som gick i den riktningen. Är det
              ett levande krav? Var står partiet? Om Maria Wetterstrand nu vill
              avvakta, är det också partiets uppfattning?
            </seg>
          </u>
          <note type="speaker" n="5e730f3a">
            Anf. 57 MARIA WETTERSTRAND (mp) replik:
          </note>
          <u who="maria_wetterstrand_ef7a7b" xml:id="i-d4bae562342f9493-10" n="6386c819">
            <seg n="76b2a51c">
              Herr talman! Partiets uppfattning är att vi var emot att Sverige
              skulle gå med i den europeiska unionen. Det fanns många orsaker
              till det, bland annat att vi redan då såg en tendens till att
              man hela tiden ökar överstatligheten, äter upp nya politiska områden,
              tar makten från de nationella parlamenten och lägger sig i, med
              en mycket oroväckande klåfingrighet, både det ena och det andra,
              sätter miljön på undantag och så vidare. Vi varnade också redan
              då för EU:s militarisering.
            </seg>
            <seg n="adac7a57">
              Den utvecklingen har i många fall tyvärr besannats. I dag kan
              det finnas en om än liten men ändå möjlighet att unionen kan ta
              en annan väg och utvecklas på ett annat sätt.
            </seg>
            <seg n="d7381414">
              Jag tycker att Miljöpartiet därför inte just nu ska driva kravet
              om utträde. Det finns inte heller några sådana krav i vårt parti.
            </seg>
            <seg n="20f2bd08">
              Det vi kräver i dag är att vi ska ha en folkomröstning om EU:s
              grundlag och de förslag som kommer fram där. Vi vet än i dag inte
              exakt hur den kommer att se ut. Vi kommer att veta mer om hur
              östutvidgningen har påverkat EU-samarbetet när vi är i det läget.
            </seg>
            <seg n="8deaaa31">
              Jag tror att det just nu är ett mycket bra läge att avvakta med
              den frågan och i stället prata om att vi ska folkomrösta om grundlagen.
              Men vår grundläggande kritik mot EU-samarbetet står fast och är
              starkt förankrad i partiet.
            </seg>
          </u>
          <note type="speaker" n="2da7dab9">
            Anf. 58 ALF SVENSSON (kd) replik:
          </note>
          <u who="alf_svensson_c25c98" xml:id="i-0e74f08e3295fb7c-3" n="aa3e9e66">
            <seg n="87526c07">
              Herr talman! Jag begärde ordet för att ställa liknande frågor
              som statsministern ställde.
            </seg>
            <seg n="90b039f1">
              Jag tyckte att det var lite väl skarpt av Maria Wetterstrand
              att påstå att vi hotade med att en katastrof skulle infinna sig
              om det blev ett nej. Jag kände absolut inte igen mig i den bilden.
            </seg>
            <seg n="d7fb36a5">
              Jag tror att det är väldigt viktigt att vi här i kammaren håller
              isär eurofolkomröstningen och EU-medlemskapet, och kanske också
              det uppenbara behovet, när det ska bli 25 stater, av att det finns
              en konstitution.
            </seg>
            <seg n="50bed588">
              Jag skulle parentetiskt gärna vilja säga att jag tycker att det
              är imponerande att Giscard dEstaing, den äldre mannen, har kunnat
              få ihop alla de här åsikterna och presentera ett så pass gott
              resultat efter konventet, även om det finns det man vill invända
              emot. Vi behöver en konstitution det måste vi vara överens om
              om det ska finnas 25 stater.
            </seg>
            <seg n="9d3b1dbe">
              Då skulle jag vilja fråga Maria Wetterstrand om hon inte upplever
              det som ett problem att man hela tiden koncentrerar sig på det
              som man skulle vilja var annorlunda. Det finns ju i varje projekt.
              Ni kommer aldrig fram till att ni säger att det är bra att vi
              får en konstitution, att det är bra att vi är med i den verklighet
              som nu finns i Europa, nämligen EU, och vill vara med och ta ansvar
              och påverka där. I stället blir det så att EU ur er synvinkel
              betraktas som något eländigt, som man ska spjärna emot så mycket
              som möjligt. Så uppfattar jag bilden när Maria Wetterstrand talar
              här. Är det fel?
            </seg>
          </u>
          <note type="speaker" n="4dc6e107">
            Anf. 59 MARIA WETTERSTRAND (mp) replik:
          </note>
          <u who="maria_wetterstrand_ef7a7b" xml:id="i-d4bae562342f9493-11" n="6386c819">
            <seg n="2c183b01">
              Herr talman! Det är bra att man får en konstitution, där man
              reglerar förhållandet mellan medlemsstaterna och EU, vem som har
              vilket ansvar. Men det är också viktigt vad det är för innehåll
              i konstitutionen. Det finns bra förslag, som till exempel handlar
              om att medborgarna ska kunna ta initiativ till folkomröstningar
              på EU-nivå. Jag vet inte hur det skulle fungera, men det är en
              intressant tanke och ett intressant initiativ. Det finns väldigt
              mycket som går i fel riktning, och naturligtvis måste vi prata
              om det, för det är det som vi vill ändra i konstitutionen.
            </seg>
          </u>
          <note type="speaker" n="e8c896d8">
            Anf. 60 ALF SVENSSON (kd) replik:
          </note>
          <u who="alf_svensson_c25c98" xml:id="i-0e74f08e3295fb7c-4" n="aa3e9e66">
            <seg n="59fe5eda">
              Herr talman! Jo, jag är klar över att det är viktigt att vi koncentrerar
              oss på det vi vill ändra. Men jag tror att det är nödvändigt att
              vi i det svenska folkhemmet också någon gång talar väl om den
              verklighet i vilken vi lever och som existerar vare sig Sverige
              bryr sig om den eller inte.
            </seg>
          </u>
          <note type="speaker" n="65e4976b">
            Anf. 61 Statsminister GÖRAN PERSSON (s):
          </note>
          <u who="goran_persson_061da9" xml:id="i-21d534b38638193c-7" n="d03da349">
            <seg n="d7b54871">
              Herr talman! Jag ska ta upp tre saker i mitt anförande: EU-frågorna,
              den kommunala skatteutjämningen och inbjudan till tillväxtsamtal.
            </seg>
            <seg n="18d35861">
              Först EU-frågorna. Det är svårt att hantera dessa frågor utan
              att arbetet förmörkas av mordet på vår förra utrikesminister Anna
              Lindh. Saknaden efter Anna är ännu stor och tung att bära. Ändå
              måste vi försöka att hämta kraft ur det ljusa och levande minnet.
              Anna var en viktig bärare av visionen om ett enat fredligt Europa
              i samarbete. För Anna Lindh var det självklart. Sverige påverkar
              Europa, och Europa påverkar Sverige.
            </seg>
            <seg n="1ab6e6ac">
              Nu ska spelreglerna för det framtida europeiska samarbetet ses
              över. Kommissionen har lämnat sitt förslag till konstitutionellt
              fördrag. Den 2 oktober presenterade regeringen sin inställning
              till förslaget i en skrivelse till riksdagen. Några för regeringen
              viktiga hållpunkter i arbetet är följande.
            </seg>
            <seg n="091455ab">
              Om människors förtroende för Europasamarbetet ska öka måste EU
              vara beslutskraftigt också när det växer med alltfler medlemmar.
              Utvidgningen är inte här för att stanna utan för att fortsätta
              att växa. De spelregler som antas måste hålla inte bara för dagens
              utvidgning utan också för nästa.
            </seg>
            <seg n="78685241">
              Det är viktigt att förstå att den process som ligger efter regeringskonferensen,
              ratifikationen, godkännandet i varje medlemsland, är en utomordentligt
              komplicerad politisk process. Jag vågar nästan påstå att det,
              om vi lyckas ratificera det här fördraget, kanske blir sista gången
              vi får ett fördrag, i alla fall under överskådlig tid. Därför
              måste det vara uppslutning kring arbetet.
            </seg>
            <seg n="9144fd3d">
              I stort är fördraget, konventsförslaget, bra. Det gör EU mer
              effektivt, demokratiskt och öppet. På det rättsliga området förstärks
              samarbetet, och unionens möjligheter att agera gentemot omvärlden
              utvecklas. Förslaget stärker också rådet, kommissionen och Europaparlamentet
              utan att balansen dem emellan rubbas.
            </seg>
            <seg n="f704dedd">
              Det finns också förslag som vi ogillar. Det gäller förslaget
              om att en mindre grupp länder ska kunna gå vidare och fördjupa
              försvarssamarbetet, och det gäller det som på EU-svenska kallas
              för passerellen. Här är det viktigt att regelverket inte öppnar
              en möjlighet att kringgå de nationella parlamentens och vår riksdags
              rätt att godkänna viktiga förändringar när det gäller hur unionen
              styrs.
            </seg>
            <seg n="2f21b652">
              Vi vill också markera att tidtabellen för detta arbete inte får
              bestämma dagordningen. Vi ska vara färdiga till Europaparlamentsvalen
              i juni nästa år men inte nödvändigtvis till det kommande årsskiftet
              under det italienska ordförandeskapet. Vi har stora sakfrågor
              som behöver diskuteras. Dit hör unionens uppgifter, till exempel
              när det gäller att bekämpa arbetslösheten, hävda jämställdheten,
              utveckla miljöpolitiken och öka öppenheten. Allt sådant måste
              också bevakas och förhandlas i en regeringskonferens. Omkring
              detta finns det än så länge väldigt lite gjort. Det gör att jag
              tror att vi också kommer att behöva våren för detta arbete.
            </seg>
            <seg n="d16de5ee">
              Höstens andra viktiga fråga, herr talman, är den diskussion som
              just nu har börjat i våra kommunala församlingar och som rör det
              kommunala utjämningssystemet. Det kan tyckas vara ett djärvt hopp
              från Europas konventsdiskussion, en framtida europeisk författning,
              över till de kommunala frågorna. Så är det inte. De hänger ihop.
              Sådana är politikens villkor i dag. Ena stunden får vi försöka
              tränga in i en europeisk författning, och nästa dag ska vi begripa
              hur den kommunala skatteutjämningen fungerar mellan Säffle och
              Helsingfors.
            </seg>
            <seg n="6ceed736">
              För mig är det viktigt att säga att detta är grundbulten för
              alla dem som talar om kommunalt självstyre. Utan ett fungerande
              utjämningssystem blir det inget kommunalt självstyre. En krona
              i kommunalskatt ska i stort sett vara lika mycket värd oavsett
              om kommunalskatten tas ut i Vingåker, i Västerås, i Vimmerby eller
              i Vetlanda, oavsett om den tas ut i Storuman eller i Helsingfors.
              Den ska vara lika mycket värd.
            </seg>
            <seg n="807dd70f">
              Dessutom ska kostnader som vissa kommuner har just därför att
              de har en speciell karaktär utjämnas. Det kan vara glesbygd. Det
              kan vara många äldre invånare. Det kan vara att man har storstadens
              trafikproblem att hantera. Det handlar alltså om både inkomsterna
              och kostnaderna. Sedan ska varje kommunal församling efter sitt
              omdöme och sitt förstånd hantera de resurserna på ett sådant sätt
              att medborgarna i kommunen gillar det man gör.
            </seg>
            <seg n="b1db3c28">
              Det här är en fråga fylld med konflikter inom våra partier, kanske
              också mellan våra partier och mellan landsändar. Lyckas vi inte
              få ett nytt sådant här system bryter förutsättningen för det kommunala
              självstyre vi alla hyllar, inte minst i festtalen, samman.
            </seg>
            <seg n="4aca1f0a">
              Jag vill nog påstå att detta är höstens svåraste inrikespolitiska
              fråga. Den kräver att vi alla tar samma ansvar som man uppenbarligen
              orkade ta i den utredning som nu är ute på remiss, eftersom det
              var en stor samsyn mellan partierna. Det handlar ytterst om det
              kommunala självstyret.
            </seg>
            <seg n="2d64637f">
              Den tredje frågan som vi vill ägna oss åt är en uppföljning av
              de diskussioner som jag introducerade i samband med regeringsförklaringen.
            </seg>
            <seg n="93034be5">
              Det är sant att jag företräder en regering som ville ha ett svenskt
              medlemskap i den monetära unionen. Jag tror att det hade varit
              bra för Sverige. Vi får se om vår analys var riktig eller felaktig.
              Det visar sig väl så småningom. Jag tror att den analys vi grundade
              oss på var riktig. Vi har allt att vinna på att vara med i en
              större gemenskap. Vi har allt att vinna på att slippa den risk
              som en liten, utsatt valuta representerar.
            </seg>
            <seg n="15e71552">
              Just nu har kronan stärkts, och en del jublar över detta. Snart
              har vi säkert en diskussion om att den är för stark, och så kommer
              ett samtal i gång om att det skadar exportindustrin och exportindustrins
              intressen. Och jag vet inte vad det är som skadar en liten ekonomi
              som den svenska mer än när exportindustrin börjar få problem.
              Vi är en exportledd ekonomi, och vi har naturligtvis all anledning
              att se till att den industrin har bästa möjliga villkor.
            </seg>
            <seg n="8fbe2ffb">
              Svenska folket sade nej, och den förutsättningen gäller. Vi får
              se till att vi inte skapar ett dubbelt utanförskap. Därför måste
              vi i alla de frågor som rör inte minst exportindustrins förutsättningar
              komma så nära ett läge som möjligt som ger den om inte en kompensation
              så åtminstone ett skydd för det första utanförskapet.
            </seg>
            <seg n="2f42b1a8">
              Jag har under det senaste året talat väldigt mycket med företrädare
              för fackföreningsrörelsen och med näringslivets representanter
              som är verksamma i den här delen av svenska ekonomin, och jag
              tar deras oro på djupt allvar. De är samstämmiga i sin bedömning.
              De tror att det här ger Sverige sämre förutsättningar. Det är
              också min bedömning. Vi kan ha fel. Jag säger det, men det är
              min bedömning.
            </seg>
            <seg n="3226a266">
              Samtidigt står vi väl rustade inför en kommande konjunkturuppgång.
              Sverige är inget misskött land, som har påståtts från oppositionens
              sida. Det är oppositionens arbetsuppgift att göra så; jag menar
              att det vore konstigt annars. Men jämfört med de länder som vi
              har i vårt grannskap, med de länder som finns runtomkring oss
              i Europa, har vi goda förutsättningar för nästa konjunkturuppgång.
            </seg>
            <seg n="e2e4f29f">
              Jag skulle vilja varna oppositionen lite för att investera för
              mycket i eländesbeskrivningen, därför att det kan mycket väl hända
              att både amerikansk och europeisk konjunktur vänder uppåt. Då
              vet vi vad som händer med svensk ekonomi, och då ska plötsligt
              eländesbeskrivningen ersättas av något annat. Var konstruktivt
              kritiska! Var gärna med och lägg fram förslag, men beskriv Sverige
              på ett rättvist sätt! Vi har goda förutsättningar för en uppgång,
              som kommer att komma. Men det är klart att vi kan göra den kraftfullare;
              vi kan göra den bättre. Ett första område som vi bjuder in till
              samtal omkring och då börjar vi med näringslivet och fackföreningsrörelsen
              kommer just att vara skatterna och skatteomläggning.
            </seg>
            <seg n="bf28bd52">
              Vi ställer inte i utsikt ett sänkt skattetryck. Däremot kan det
              mycket väl vara så som många av näringslivets egna representanter
              säger, senast uttryckt häromdagen av Rune Andersson i en debattartikel
              i Dagens Industri: Ge oss de här skatteförändringarna och vi ska
              ge er förslag på finansieringar!
            </seg>
            <seg n="b661f24f">
              Okej. Om det är ansatsen från näringslivets sida står vi i ett
              nytt politiskt läge. Vi har aldrig mött det förut. För regeringen
              är utgångspunkten att vi med det saldo vi nu har i statsfinanserna
              inte kan ställa i utsikt några ofinansierade skattesänkningar.
              Men vi är självklart intresserade av en diskussion om en skatteomläggning
              som ger bättre förutsättningar för tillväxt, där vi diskuterar
              kapitalskatter, kanske till och med förmögenhets-, arvs- och gåvoskatter,
              och där vi diskuterar löntagarnas krav på kompensation för det
              fjärde steget i skattereformen. Förutsättningen är att det ryms
              inom en omläggningsram. Vi har inte ett saldo som möjliggör för
              oss att lova ofinansierade skattesänkningar.
            </seg>
            <seg n="cac1da27">
              Jag har noggrant läst igenom de borgerligas budgetmotioner. Där
              ser verkligheten lite annorlunda ut. Där finns det mer pengar,
              större marginaler och djärvare grepp. Men inget av de förslag
              som där finns till finansiering av skatteförändringarna är enligt
              min uppfattning någonting som kan passera Sveriges riksdag. Jag
              tror inte ens att det håller för en diskussion internt i några
              av de förslagsställande partierna.
            </seg>
            <seg n="dcab4513">
              Okej, vi kommer så småningom till den parlamentariska diskussionen.
              Men vi kommer att börja med parterna. Det är det första området.
            </seg>
            <seg n="fab27278">
              Det andra området kommer att gälla en diskussion om ohälsan,
              där vi, till skillnad mot vad som sagts av dem som varit uppe
              i talarstolen hittills, faktiskt nu har en situation då ohälsotalen
              viker. Det beror på en del av de åtgärder som vi har vidtagit.
              Det är inte nog. Vi måste göra mer. Framför allt måste vi göra
              mer eftersom det här finns en stor arbetskraftsreserv som vi behöver
              kunna ta i anspråk när konjunkturen vänder uppåt. Dessutom lever
              naturligtvis den enskilde som fastnar i långtidsarbetslöshet ett
              dåligt liv.
            </seg>
            <seg n="17591215">
              Hur kan vi göra det här tillsammans? Vad kan näringslivet bidra
              med? Vad kan vi förvänta oss för konstruktiva insatser av de fackliga
              organisationerna? Vad kan staten göra? Det är komplicerat, och
              det är brett. Den nedgång som nu har börjat av sjuktalen måste
              ytterligare snabbas på. Vi ska se till att också den saken går
              åt rätt håll. De ekonomiska drivkrafter som vi har talat om är
              naturligtvis någonting som vi gärna diskuterar med näringslivet.
            </seg>
            <seg n="34b0f151">
              Ett tredje område är integrationen. Alltför många är fortfarande
              utanför arbetskraften av de människor som har kommit till Sverige.
              Inte så sällan har de flytt från andra länder. De finns inte ens
              i vår statistik. Det här har varit mitt motiv till att säga nej
              till en öppen arbetskraftsinvandring. Jag tror att vi har stora
              reserver av arbetskraft i vårt land redan nu. Låt oss ta dem i
              anspråk. Låt oss utnyttja en uppåtgående konjunktur, där efterfrågan
              på arbetskraft ökar, till att se till att vi bryter en tröstlös
              segregation i många av våra storstäders förorter.
            </seg>
            <seg n="7d111eb9">
              Vad kan näringslivet göra där i form av praktikplatser och olika
              typer av program där man går till den enskilde individen och utgår
              ifrån hennes eller hans kompetens och behov av aktivitet? Där
              börjar vi. Sådana program ska tas fram. Också om det bjuder vi
              in till samtal.
            </seg>
            <seg n="bf297b59">
              Ökad tillväxt förutsätter förtroende. För vår del är det viktigt
              att säga att det minskade förtroende som har inträffat för näringslivets
              institutioner, försäkringsbolag och av och till också banksystem,
              skadar förutsättningarna för tillväxt. Också samhällets institutioner
              är utsatta för samma typ av granskning och ofta kritik. Vi gör
              vårt. Vi har tagit initiativ på den statliga sidan för våra företag.
              Vi vill också att en sådan här dimension ska vara med i ett samtal
              omkring förutsättningarna för ekonomisk utveckling och tillväxt.
            </seg>
            <seg n="539e2fbd">
              De här fyra punkterna, skatteomläggning, knäcka ohälsan, se till
              så att vi förbättrar integrationen och moral och etik kommer vi
              att bjuda in till samtal omkring med start i slutet av vecka 45.
            </seg>
            <seg n="0c4d89b0">
              Vi sysslar, herr talman låt mig sluta med detta med någonting
              som jag har sagt i många sammanhang är väldigt fint men också
              väldigt svårt. Jag sade det i regeringsförklaringen, och jag ska
              säga det igen. Ni har det finaste någon kan ha. Ni har förtroende
              från andra människor, men utför också kanske något av det svåraste
              man kan ägna sig åt. Ni utför ett politiskt arbete i offentligheten
              och har att lösa alla de målkonflikter och alla de svårigheter
              som följer av en sådan process. Det gör ni med stor integritet
              och med stort engagemang. Ibland kan det verka tröstlöst, men
              sedan bryter det igenom, och så tar man nya steg framåt.
            </seg>
            <seg n="d8ac9f8e">
              Visa gemensam respekt i denna kammare för det politiska arbetet
              och för den förtroendevaldes roll! Det är också ett sätt att stärka
              demokratin. Att stärka demokratin är i sin tur en förutsättning
              för att ett samhälle ska fortsätta att utvecklas, inte minst i
              ett ekonomiskt perspektiv, men också rörande andra frågor och
              andra dimensioner av livet som inte kan mätas i pengar. Den uppgiften
              har vi gemensamt, och den är vacker. Låt oss vårda den.
            </seg>
          </u>
          <note type="speaker" n="c0c11a62">
            Anf. 62 BO LUNDGREN (m) replik:
          </note>
          <u who="kerstin_lundgren_cd170a" xml:id="i-9d10244dc8773f42-9" n="a215dbcd">
            <seg n="5d4fa639">
              Herr talman! Det är naturligtvis nödvändigt att utjämna förutsättningarna
              mellan olika kommuner och landsting i Sverige. Det är särskilt
              viktigt i ett läge där de kommunala församlingarna har fått så
              stora, viktiga och tunga uppgifter. Å andra sidan går det inte
              längre att bara titta på detaljer och göra finjusteringar av det
              system som finns.
            </seg>
            <seg n="c08d4db2">
              Jag tror att det som nu behövs är både en genomgripande diskussion
              och en genomgripande reform. Jag tycker att regeringen och alla
              andra bör överväga det vi har resonerat kring. Avlasta den kommunala
              sektorn vissa finansieringar! Är det rimligt för landstingen i
              landet att oavsett storlek finansiera den sjukvård som kommer
              att dra större resurser i framtiden? Eller är det så att det bör
              vara en statlig uppgift att finansiera? Det skulle underlätta
              väldigt mycket när det gäller just skatteutjämningen och skapa
              förutsättningar för att undvika den kollaps som nästintill hotar
              i Helsingforss läns landsting och sannolikt också i andra landsting.
            </seg>
            <seg n="a274bcd2">
              När det gäller tillväxten är det inte bara fråga om konjunkturproblem,
              varken nu eller historiskt. Det hoppas jag faktiskt att Göran
              Persson kan medge. Om det bara hade varit konjunkturproblem som
              skapat sämre situationer emellanåt för Sverige hade vi inte tappat
              i förhållande till andra länder. Det har funnits, och enligt min
              mening finns det fortfarande, nackdelar som gör att vi växer långsammare
              än vi skulle kunna göra. Då gäller det att i de tillväxtsamtal
              och i de diskussioner som finns politiskt fundera kring vad det
              är som behövs.
            </seg>
            <seg n="30fd588f">
              Vad är det som ger tillväxt? Det är ju att människor arbetar,
              att fler arbetar och att man arbetar effektivare. Det handlar
              om en bred satsning som också inkluderar utbildningspolitiken.
              Det handlar i väldigt stor utsträckning om människors drivkraft.
              Det måste löna sig bättre att arbeta än att inte arbeta. Det måste
              vara bra och vettigt att kunna ta risken att starta, expandera
              och driva företagsverksamhet. Det är därför jag skulle vilja fråga
              statsministern: Vad är det som gör att när ni nämner hittills
              i varje fall skatteförändringar så handlar det om bolagsskatten
              och inte om de skatter som är de stora problemen och som drabbar
              människor?
            </seg>
          </u>
          <note type="speaker" n="f8397bcf">
            Anf. 63 Statsminister GÖRAN PERSSON (s) replik:
          </note>
          <u who="goran_persson_061da9" xml:id="i-21d534b38638193c-8" n="d03da349">
            <seg n="35950316">
              Herr talman! Vi vill gärna föra ett samtal med näringslivet om
              skattefrågorna. Det är en omläggning som diskuteras. Många i näringslivet,
              inte alla, talar om att bolagsskatten är konkurrenskraftig som
              den är. Vad som skrämmer mig vad gäller bolagsskatten är att vi
              just nu har ett förslag i Finland som visserligen bara är en utredning
              men som ändock är ett förslag om att finländarna ska gå ned i
              bolagsskatt till 25 %. Om de skulle göra det samtidigt som vi
              har ställt oss utanför euron och med ganska många svensk-finska
              företag som har växt samman tror jag att vi kan få en väldigt
              besvärlig situation i Sverige.
            </seg>
            <seg n="43ddd22d">
              Vi har också sagt i regeringsförklaringen att vi måste följa
              den utvecklingen. Det är inget krav från vår sida att sänka bolagsskatterna,
              men vi pekar på den saken som ett av de områden som kan komma
              att kräva uppmärksamhet.
            </seg>
            <seg n="da0a6b14">
              Sedan är det riktigt att det finns många drivkrafter för tillväxt.
              För min del tror jag att tillväxt skapas bäst av människor som
              känner trygghet trygghet i form av att man vågar satsa på en ny
              utbildning, att man vågar bygga ett nytt hem, att man tycker att
              det är stimulerande att flytta och inte någonting som man tvingas
              till, att man tycker att det är intressant att starta ett företag
              när man känner att det finns en trygghet om man skulle misslyckas.
            </seg>
            <seg n="86d8f32f">
              Trygghet är en drivkraft för tillväxt. Trygghet hos så många
              som möjligt är en drivkraft för tillväxt. Då ska vi också ha ett
              system där vi fördelar de vinster och den tillväxt som skapas.
              Där startar vi vårt resonemang. Andra startar i andra utgångspunkter.
            </seg>
            <seg n="a0bf63a2">
              Vad sedan gäller de kommunala frågor som Bo Lundgren tar upp
              tycker jag att det är intressant att höra vad han säger. Det kostar
              alltså inte för mycket det är delvis en ny moderat ingång i debatten.
              Förut har det varit så att kostnaderna var varit för höga och
              att man ska skära ned. Nu är det snarare så att kostnaderna är
              för höga för landstingen och att staten bör ta över. Det är ett
              nytt sätt att diskutera.
            </seg>
            <seg n="6916b3c2">
              Vi kommer att komma väldigt långt, Bo Lundgren, om vi blir överens
              om att det här får kosta och att det rimligen kostar vad det ska
              kosta. Om sedan staten eller kommunerna ska betala kan man alltid
              diskutera, men jag föredrar fortsatt en beskattningsrätt på mellannivån,
              alltså hos landstingen.
            </seg>
          </u>
          <note type="speaker" n="b62b5eff">
            Anf. 64 BO LUNDGREN (m) replik:
          </note>
          <u who="kerstin_lundgren_cd170a" xml:id="i-9d10244dc8773f42-10" n="a215dbcd">
            <seg n="94a90b6a">
              Herr talman! I den sista frågeställningen har det aldrig varit
              tal om annat än att vi mycket väl inser att med bättre kunskaper,
              bättre förutsättningar och nya tekniker som ibland kan förbilliga
              och ibland göra vården dyrare är sannolikheten stor för att det
              kan komma att krävas ytterligare resurser. Det vi har kritiserat
              och fortfarande kritiserar är att en och en halv miljon människor
              som skulle kunna gå till arbetet inte gör det. Vi har problem
              med att för få arbetar och att vi arbetar, än så länge, med för
              lite effektivitet när det gäller arbetet som sådant. Kunskaperna
              kan förbättras och öka. Det är det som är den grundläggande kritiken.
            </seg>
            <seg n="f8de864c">
              Det som har inträffat genom att för få arbetar är ju denna nästintill
              kollaps i förutsättningarna för landstingen att bedriva sjukvård
              som vi sett senast i dag. För få arbetar, och tillväxten, vår
              samlade produktion, räcker inte till. Vi får högre skatter och
              ändå mindre för pengarna. Detta kan vi bara vända genom att fler
              arbetar och genom att vi arbetar mer effektivt. Det är väsentligt
              och viktigt.
            </seg>
            <seg n="cd2add25">
              I det sammanhanget finns naturligtvis också frågan om trygghet.
              Men här skiljer vi oss åt i denna min sista replik i kammaren,
              skulle jag gissa och det har med idén att göra. Tryggheten kan
              nämligen inte bara vara kollektiv. Den kollektiva tryggheten har
              visat sig vara otrygg. Politiken har inte kunnat hålla vad politiken
              har lovat. Det måste finnas ett gemensamt ansvar och en gemensam
              trygghet, men främst ligger den personliga trygghet som finns
              i att kunna ha ett sparat kapital, att känna att marginalerna
              finns där så att jag vågar ta det där steget som bidrar både till
              min och till hela samhällets utveckling.
            </seg>
            <seg n="e7e59f61">
              Där skiljer vi oss åt. Det är inte bara kollektivet; det är framför
              allt individen och dennes drivkrafter som är det viktiga, Göran
              Persson.
            </seg>
          </u>
          <note type="speaker" n="9a7dc082">
            Anf. 65 Statsminister GÖRAN PERSSON (s) replik:
          </note>
          <u who="goran_persson_061da9" xml:id="i-21d534b38638193c-9" n="d03da349">
            <seg n="a45b19df">
              Herr talman! Jag var lite orolig att Bo Lundgren inte skulle
              sluta sin sista replik på rätt sätt. Han kom i mål trots allt,
              men det fanns i början, för den som läser protokollet, ett nytt
              angreppssätt från Moderaterna, nämligen att det får kosta och
              att vi kommer att se ett fortsatt tryck på kostnader. Om det sedan
              ska vara statlig eller kommunal skatt kan jag också vara med och
              diskutera. Det är inte för min del den stora huvudvärken. Det
              viktigaste är att vi säger att det får bekostas med gemensamma
              resurser så att det står öppet för alla. De drivkrafter Bo Lundgren
              talar om bygger naturligtvis på att de ska finnas hos alla människor
              i ett samhälle, inte bara hos de starkaste, de som råkade födas
              i rätt hem eller på annat sätt har haft tur här i livet. Alla
              har rätt att vara med.
            </seg>
            <seg n="4ee85568">
              Vi vet att de samhällen som organiseras på detta sätt, med ett
              gemensamt ansvarstagande för och en gemensam finansiering av skola,
              vård och omsorg, också har störst framgång i att se till att alla
              är med. Om det ska betalas med skatter via stat eller kommun,
              Bo Lundgren, kan vi tvista om, men det är en underordnad fråga.
              Det viktigaste är att vi finansierar gemensamt, och det beskedet
              tackar jag för.
            </seg>
          </u>
          <note type="speaker" n="af90fef4">
            Anf. 66 MARIA WETTERSTRAND (mp) replik:
          </note>
          <u who="maria_wetterstrand_ef7a7b" xml:id="i-d4bae562342f9493-12" n="6386c819">
            <seg n="89aa7b5c">
              Herr talman! Jag tänkte fortsätta med en fråga som jag pratade
              om i mitt anförande, nämligen förslaget till grundlag eller konstitution,
              som man också kan kalla det, för Europeiska unionen.
            </seg>
            <seg n="d59e1aa8">
              Danmark, Irland, Frankrike, Luxemburg, Nederländerna, Spanien,
              Portugal och Tjeckien har sagt att de ska folkomrösta om konstitutionen.
              Italien, Belgien och Slovenien lutar också åt att göra det. Socialdemokraterna
              förklarar i en debattartikel i gårdagens Dagens Nyheter att de
              inte anser att detta ska ske, och det är jag inte så jätteförvånad
              över. Socialdemokraterna har aldrig varit de främsta förespråkarna
              för folkomröstningar. Men jag tycker att argumenten är ganska
              anmärkningsvärda.
            </seg>
            <seg n="4b874a31">
              Socialdemokraterna anser att folket i Sverige redan är väl initierat
              i EU-frågorna och att arbetet med den nya grundlagen har föregåtts
              av en bred diskussion. Egentligen skulle jag vilja ställa frågan
              till dem som lyssnar, men det är lite svårt. Jag tror nämligen
              att många som lyssnar på den här debatten känner att det inte
              har varit så. Jag tror att det är många som inte alls vet hur
              regeringen har arbetat med den nya grundlagen. Man känner knappast,
              tror jag, att man har haft möjlighet att säga sin åsikt i sammanhanget.
            </seg>
            <seg n="c21863ed">
              Till och med i riksdagen har det förekommit kritik och efterfrågats
              en bättre process och möjligheter att delge regeringen sina synpunkter,
              trots det som man redan har gjort.
            </seg>
            <seg n="79d90bee">
              Det är möjligt att regeringen har haft en bred diskussion i den
              här frågan, men jag anser att man har lämnat väldigt många vid
              sidan av i denna oerhört viktiga fråga.
            </seg>
            <seg n="399e6558">
              Jag vill alltså fråga statsministern: Är det dessa argument som
              Socialdemokraterna har? Och vad är det som gör att svenska folket
              inte ska få möjlighet att ta ställning i den här frågan när så
              många andra folk inom EU ska få göra det?
            </seg>
          </u>
          <note type="speaker" n="d5ee24f0">
            Anf. 67 Statsminister GÖRAN PERSSON (s) replik:
          </note>
          <u who="goran_persson_061da9" xml:id="i-21d534b38638193c-10" n="d03da349">
            <seg n="98a4820c">
              Herr talman! Det är allmänt känt att jag tyckte att också EMU-frågan
              skulle ha avgjorts i ett riksdagsval. Nu blev det en folkomröstning,
              och då gillar man läget.
            </seg>
            <seg n="b602dfcc">
              Jag tror på den här församlingen. Jag tror på dess förmåga att
              väga av målkonflikter. Jag tror på dess vilja att föra ut politiken
              i ett brett medborgerligt samtal. Jag är anhängare av att målkonflikter
              i högsta möjliga grad ska lösas i det parlamentariska systemet
              och inte genom att brytas ut och läggas som en fråga i en folkomröstning.
            </seg>
            <seg n="ecd9ddf0">
              Det kan ändå inte uteslutas att vi får folkomröstningar. Det
              har vi haft av och till i Sverige ganska sällan, och jag hoppas
              att det blir så i fortsättningen också. Går vi åt det andra hållet
              och utvecklar folkomröstningsinstitutet kommer vi att bryta sönder
              de parlamentariska församlingarna. Viljan att ta smitvägen bort
              från en målkonflikt och lägga den i en folkomröstning kommer att
              ligga nära till hands att förverkliga.
            </seg>
            <seg n="f3c3bebd">
              Jag vill ha starka parlamentariska församlingar, starka i den
              meningen att man orkar ta kompromisserna, försvara dem och förankra
              dem i ett folkdjup. Särskilt viktigt är det för mig som vill ha
              högt valdeltagande i de parlamentariska valen. Högt valdeltagande
              är i sin tur en förutsättning för den radikala omfördelning vi
              har i Sverige av exempelvis skatter över offentlig sektor i form
              av transfereringar, i form av försäkringar eller i form av bra
              skola, vård och omsorg. Den som inte tror på den samhällsmodellen
              bryter gärna sönder det parlamentariska systemet, medverkar till
              att valdeltagandet sjunker, försvårar ett högt skatteuttag och
              gör politiken till enfrågerörelser. Det är ingen väg som socialdemokratin
              kommer att välja.
            </seg>
          </u>
          <note type="speaker" n="3c5cd143">
            Anf. 68 MARIA WETTERSTRAND (mp) replik:
          </note>
          <u who="maria_wetterstrand_ef7a7b" xml:id="i-d4bae562342f9493-13" n="6386c819">
            <seg n="ff568d0e">
              Herr talman! Det är oerhört intressant att lyssna på vad statsministern
              uttrycker här. Den som tycker att folket ska få vara med och ta
              ställning i fler frågor vill krossa hela det parlamentariska systemet!
              Det är ingen liten anklagelse mot dem som strävar efter att folk
              ska få större delaktighet i demokratin.
            </seg>
            <seg n="8d96c425">
              Jag är tvärtom övertygad om att den regering som vågar lämna
              över makten till folket i fler frågor och låta folket ta ställning
              direkt i stället för via andra val kommer att vinna på det i längden.
            </seg>
          </u>
          <note type="speaker" n="2492092a">
            Anf. 69 Statsminister GÖRAN PERSSON (s) replik:
          </note>
          <u who="goran_persson_061da9" xml:id="i-21d534b38638193c-11" n="d03da349">
            <seg n="a23d9ee1">
              Herr talman! Jag måste säga att Maria Wetterstrand har en engagerad
              plädering för sin sak. Den skulle ha varit tung om ni också hade
              vågat ta en folkomröstning om trängselavgifterna i Helsingfors.
              Men där vänder ni på kuttingen och säger att först ska man köra
              något slags försöksverksamhet och sedan folkomrösta. Praktik och
              teori går alltså inte alltid ihop.
            </seg>
            <seg n="f32b5e90">
              För mig är det viktigt att säga att det finns flera inslag i
              den konstitutionella debatten som har samma karaktär som det jag
              nyss talade om. För några år sedan var det väldigt populärt att
              kräva skilda valdagar. Men att döma av det vi sett av skilda valdagar
              runtomkring i Europa resulterar detta ofelbart i att valdeltagandet
              i kommunalvalen går ned. Man kan tycka illa om det och tycka att
              det kanske skulle gå att prestera bättre här i Sverige. Men där
              valdeltagandet i våra nordiska grannländer sjunker ned mot 60
              % eller kanske 50 % blir det för vår del dramatiskt. Vi har ju
              egentligen hela vår beskattning av fysiska individer liggande
              i fullmäktigeförsamlingar i kommunerna. Med ett valdeltagande
              på 50 %, som man mycket väl kan se runt hörnet, kan ni glömma
              möjligheten att ta ut den typ av skatter som vi tar ut i Sverige.
              Eller omvänt: Det blir väldigt lätt att samla majoriteter för
              skatterevolter något som vi ser i länder som har ett lågt valdeltagande.
            </seg>
            <seg n="13baea4e">
              Återigen: Den som är anhängare av ett välfärdssamhälle med starka
              ambitioner att omfördela måste slå vakt om den konstitution som
              ger ett högt valdeltagande där så många som möjligt, helst alla,
              deltar i valet. Då får man också ett äkta uttryck för den vilja
              som ligger till grund för att omfördela grupper emellan.
            </seg>
            <seg n="8fc550f3">
              I alla författningspolitiska diskussioner vi för sådana för sällan
              finns det anledning att påminna om att styrkan och kraften hos
              er som sitter här ytterst vilar på det valdeltagande som ligger
              bakom de allmänna val som ni har deltagit i. Där kommer vi inte
              att backa undan.
            </seg>
          </u>
          <note type="speaker" n="4e99c0f9">
            Anf. 70 ALF SVENSSON (kd) replik:
          </note>
          <u who="alf_svensson_c25c98" xml:id="i-0e74f08e3295fb7c-5" n="aa3e9e66">
            <seg n="50c3ba77">
              Herr talman! Det var ett resonemang här mellan statsministern
              och Bo Lundgren om det kommunala utjämningssystemet ett system
              som alla vi i denna kammare, såvitt jag förstår, är måna om ska
              existera. Sedan har det under åtskilliga år resonerats om huruvida
              det ska vara staten som har hand om det hela eller inte. Där ser
              vi väl lite nya signaler. Vad jag utifrån det resonemanget också
              skulle vilja ta upp är det som statsministern sade om att folk
              måste få känna trygghet. Det skulle vara utgångspunkten.
            </seg>
            <seg n="cd072502">
              Jag skulle då vilja fråga: Vem skulle vilja hävda någonting annat
              än att det måste vara utgångspunkten?
            </seg>
            <seg n="6dedb4a6">
              Jag tror att det då också är viktigt att vi funderar över hur
              det här utjämningssystemet nu slår i Helsingfors. Jag kan bara
              erinra statsministern om den artikel i Dagens Nyheter som är skriven
              av professor Hugo Lagercrantz, som inte längre vill vara chef
              för kliniken på Astrid Lindgrens sjukhus. Hugo Lagercrantz berättar
              om hur barn i kuvös får transporteras runt i riket. Det är något
              helt annat än att få folk att känna trygghet.
            </seg>
            <seg n="ce8b915d">
              Statsministern måste väl ändå kunna utveckla något av den problematik
              som finns här i Helsingforss län med det höga skatteläge som gäller.
              Tror inte statsministern att det finns en risk att känslan av
              otrygghet infinner sig också i storstadsområden och inte enbart
              på landsbygden och att en tillväxtmotor som Helsingfors stäks
              börjar hosta, eller hur man nu vill uttrycka det om vi har ett
              utjämningssystem som slår alldeles för hårt? Det är alldeles uppenbart
              att det som sannolikt kommer att ske i Helsingfors i allra högsta
              grad påverkar stockholmarnas känsla av trygghet.
            </seg>
          </u>
          <note type="speaker" n="03fc5db5">
            Anf. 71 Statsminister GÖRAN PERSSON (s) replik:
          </note>
          <u who="goran_persson_061da9" xml:id="i-21d534b38638193c-12" n="d03da349">
            <seg n="2f43d86e">
              Herr talman! Jag delar den uppfattningen. Det här är en oerhört
              svår ekvation. Det är ju en inomkommunal utjämning. Varje krona
              som vi ska lägga till Helsingfors ska vi hämta någon annanstans
              i landet.
            </seg>
            <seg n="63914573">
              Jag reser nu runt i Sverige och möter på vissa ställen kanske
              inte nöjda kommunalpolitiker men kommunalpolitiker som åtminstone
              är fulla av tillförsikt. På andra ställen möter jag dem som är
              rasande. Samma diskussion som gäller i Helsingfors gäller i Norrbotten,
              Västerbotten, Jämtland och delar av Västernorrland. Där är det
              kallortstillägget som diskuteras spegelbilden av de höga lönerna
              i Helsingfors.
            </seg>
            <seg n="c264a007">
              För min del är det viktigt att vi försöker hitta en kompromiss
              där så många som möjligt, helst alla, blir nöjda. Det system som
              vi har bakom oss har fungerat någotsånär, ska det väl sägas. Det
              syftade till att vi skulle komma i ett läge där skatteuttaget
              utjämnades. En gång i tiden hade vi en situation där det kunde
              skilja med kanske upp till 78 kr i kommunalskatt för samma typ
              av kommunal service. Det är heller inte möjligt.
            </seg>
            <seg n="ef9db020">
              Samtidigt ser jag Helsingforss problem. Jag ser framför allt
              Helsingforss läns landstings bekymmer med att slita med den skuld
              som är upparbetad en ryggsäck som de släpar med sig sedan tidigare.
              Det är ingen lätt uppgift.
            </seg>
            <seg n="9099f47b">
              Vi ska göra vad vi kan för att stötta dem, men inte till priset
              av att vi bryter sönder ett utjämningssystem som behövs för att
              andra delar av Sverige också ska fungera väl. Inte minst sydöstra
              Sverige är väldigt känsligt i det här sammanhanget.
            </seg>
          </u>
          <note type="speaker" n="41027737">
            Anf. 72 ALF SVENSSON (kd) replik:
          </note>
          <u who="alf_svensson_c25c98" xml:id="i-0e74f08e3295fb7c-6" n="aa3e9e66">
            <seg n="7b5bc581">
              Herr talman! Jag hade velat att statsministern också skulle säga
              något om risken att tillväxtmotorer börjar hosta. Egentligen tycker
              jag utan att jag kanske har någon anledning att lägga mig i det
              att statsministern skulle ha talat om tillväxten innan han talade
              om det kommunala utjämningssystemet. Vad Sverige behöver är tillväxt.
              Då underlättas odiskutabelt möjligheterna att skapa större förutsättningar
              för en utjämning mellan kommunerna. Jag kan inte låta bli att
              tycka att statsministern när han talar om tillväxt hela tiden
              säger: Låt oss resonera om detta.
            </seg>
            <seg n="6d9ed9e8">
              I regeringsförklaringen, som statsministern själv relaterar till,
              talas det om tillväxten som om något konkret skulle hända, som
              att åtgärder skulle vidtas. Nu säger statsministern att vi ska
              resonera om detta. Däri tycker jag ligger en risk, för som det
              sades tidigare nog finns det strukturella insatser som behöver
              göras för att underlätta tillväxten. Och inte kan vi se detta
              enbart som ett nollsummespel för all framtid och sitta med armarna
              i kors och invänta att det ska börja röra sig i USA.
            </seg>
          </u>
          <note type="speaker" n="bd6380b5">
            Anf. 73 Statsminister GÖRAN PERSSON (s) replik:
          </note>
          <u who="goran_persson_061da9" xml:id="i-21d534b38638193c-13" n="d03da349">
            <seg n="fe6fcace">
              Herr talman! Det sista tror väl ingen ens i denna kammare. Inte
              heller tror jag att någon har fått för sig att jag har sagt att
              vi ska sitta och vänta på att det ska röra sig i USA. Men när
              det rör sig i USA är det helt klart bra för oss. Och om det rör
              sig i USA dras väl Europa med. Då är det ännu bättre för oss.
              När den här uppgången kommer ska vi ha bästa möjliga förutsättningar.
            </seg>
            <seg n="05dc1c7f">
              Vi ligger lite bättre till än omvärlden just därför att vi har
              fört en ekonomisk politik som har försatt oss i en sådan situation.
              Vi har haft en bättre ekonomisk utveckling i Sverige men vi är
              en del av en världsekonomi, och det måste vi förstå.
            </seg>
            <seg n="635e6915">
              Jag diskuterar fördelning och tillväxt parallellt; de hänger
              ihop. Fördelning är bra utbildningssystem. Fördelning är bra vägar.
              Fördelning är forskning i världsklass. Fördelning är en miljöpolitik
              som driver fram ny teknik fördelning i meningen att det faktiskt
              kräver politiska beslut.
            </seg>
            <seg n="7fe114c1">
              Samtidigt ska detta dynamiskt samverka med ett näringsliv som
              tar de möjligheter som ny kunskap skapar, som tar de möjligheter
              som en välutbildad arbetskraft representerar, som ser chanserna
              på en växande exportmarknad och som i samarbete med samhällsorgan
              är med och bygger nytt och bygger upp där det går.
            </seg>
            <seg n="695e18a0">
              Inte så sällan är våra kommunala politiker djupt engagerade i
              tillväxtfrågor. Jag brukar säga att de kanske är våra mest framgångsrika
              tillväxtpolitiker. Titta exempelvis på Göteborg där ni kan se
              Göran Johanssons framfart det är imponerande på många sätt eller
              på det man kan uppleva i Malmö och Karlskrona, ja, runtom i Sverige!
              Många gånger ses kommunala politiker och initiativ tillsammans
              med lokalt näringsliv skapa väldigt mycket av bra tillväxt. Vi
              ska ge alla dessa goda förutsättningar.
            </seg>
            <seg n="d3b28c03">
              De allra flesta av de 83 förslagen i regeringsförklaringen är
              redan beslutade och håller på att verkställas. Nu bjuder vi in
              till samtal om den här skatteomläggningen, om ohälsan, om integrationen
              och om etik och moral, Alf Svensson, som också är viktigt för
              ett samhällsklimat som ska befordra tillväxt och utveckling.
            </seg>
          </u>
          <note type="speaker" n="28809146">
            Anf. 74 MAUD OLOFSSON (c) replik:
          </note>
          <u who="maud_olofsson_1bc509" xml:id="i-5ebc5ad89d2879b5-8" n="6f5d406f">
            <seg n="2df6c714">
              Herr talman! Jag är mycket glad över att vi äntligen får en diskussion
              om demokrati och att folkomröstningen också kan leda till det.
            </seg>
            <seg n="befcbf9b">
              När vi ska diskutera demokrati måste vi börja hos medborgarna.
              De politiska församlingarna blir aldrig starkare än medborgarna
              gör dem till. Jag ställde i mitt anförande en fråga om statsministern
              är intresserad av att inbjuda till ett demokratikonvent också
              i Sverige. Jag tror att det är många som skulle vilja vara med
              och diskutera hur vi ska stärka demokratin och medborgarinflytandet
              och hur man ska göra de kommunala församlingarna starkare så att
              demokratin kommer närmare. Jag skulle vilja veta om statsministern
              är beredd att här i kammaren i dag ge ett löfte om ett sådant
              demokratikonvent.
            </seg>
          </u>
          <note type="speaker" n="94f1a269">
            Anf. 75 Statsminister GÖRAN PERSSON (s) replik:
          </note>
          <u who="goran_persson_061da9" xml:id="i-21d534b38638193c-14" n="d03da349">
            <seg n="ecae096c">
              Herr talman! Jag vill inte ge något sådant löfte, men vi ska
              pröva det.
            </seg>
            <seg n="92b12370">
              En del av det vi såg i EU:s förberedelser av fördraget var bra,
              tyckte jag. Precis som Alf Svensson sade var det en mycket mogen
              ordförande, en för svenska förhållanden till och med ålderstigen
              politiker, så det samlades mycket erfarenhet och kompetens.
            </seg>
            <seg n="eff2ff5a">
              Det är värt att pröva som tanke. Jag ska inte ställa ut något
              löfte, men vi kan prata om det. Det finns ju också i Sverige andra
              sätt att förbereda denna typ av diskussioner. Det här är kanske
              ett fräscht grepp. Ja, jag stänger inte någon dörr.
            </seg>
            <seg n="e4f1926d">
              Jag tycker också att det vore bra om vi fick en bredare författningspolitisk
              diskussion. Det som Svegfors sysslar med i sin utredning är en
              oerhört genomgripande analys av hur det svenska samhället är organiserat.
              Gör kommunerna rätt saker? Gör landstingen rätt saker? Gör staten
              rätt saker? Är vi rätt organiserade? Håller Oxenstiernas principer
              för ett EU-medlemskap? Är det nödvändigt att skatterna ska tas
              ut på det sätt vi nu gör? Detta är grundläggande frågeställningar
              som totalt kan förändra förutsättningarna för politiskt arbete.
              Den utredningen kan också vara grund för ett bredare folkligt
              samtal. Jag hoppas att ni tar chansen att vara med där. Författningsfrågorna
              är inte någonting som är till för några lagkloka eller statsvetare.
              De behövs också, men författningsfrågorna är ytterst politiska
              verktyg för att vi ska bygga ett samhälle som vi drömmer om och
              tror på och som vi ska förankra i en folkmajoritet. Författningen
              ska vara till för att vi också ska kunna förändra ett samhälle
              och göra det på ett sådant sätt att alla känner delaktighet.
            </seg>
            <seg n="23e39d47">
              När verkligheten förändras runtomkring oss bör också författningen
              förändras. Det samtalet vill vi bjuda in till. Det kan vara väldigt
              stora och svåra frågor. Kanske man ska använda den metod som Maud
              Olofsson talar om, men man ska framför allt förstå att detta är
              djupt politiska frågor, och vi tänker inte rycka ut en del ur
              detta och lösa den separat. Det är en helhet det handlar om. Det
              måste bli en stor och bred kompromiss där så många partier som
              möjligt, en bred majoritet av Sveriges riksdag, är med. Det är
              förutsättningen för författningen.
            </seg>
          </u>
          <note type="speaker" n="44e7221d">
            Anf. 76 MAUD OLOFSSON (c) replik:
          </note>
          <u who="maud_olofsson_1bc509" xml:id="i-5ebc5ad89d2879b5-9" n="6f5d406f">
            <seg n="4569410f">
              Herr talman! Jag vill tacka för den öppning som statsministern
              gör i de här frågorna. Jag tror att det är väldigt många som vill
              vara med i just en sådan maktdelningsdiskussion som statsministern
              talar om. Vi är beredda att gå vidare och diskutera federalismens
              principer, där man tar makt underifrån och ger uppåt. Statsministern
              har möjligen en annan inriktning. Men diskussionen kommer att
              bli mycket spännande, det är jag säker på.
            </seg>
          </u>
          <note type="speaker" n="c084e5be">
            Anf. 77 LARS LEIJONBORG (fp) replik:
          </note>
          <u who="lars_leijonborg_6e9b34" xml:id="i-1c353a9efc9c225e-11" n="1412fbcc">
            <seg n="c8d0107b">
              Herr talman! Eftersom statsministern inte har någon repliktid
              kvar blir denna replik något mindre meningsfull, men jag vill
              ändå utnyttja min tid.
            </seg>
            <seg n="f5debe34">
              Jag tror att statsministern gör ett misstag när han ignorerar
              skolfrågan. Jag läste Tony Blairs kongresstal, och där fanns ett
              långt och engagerat skolavsnitt. Det skulle man vilja höra i Sverige
              också. Lär av Blair, Göran Persson!
            </seg>
            <seg n="c842e5fc">
              Göran Persson hänger i hög grad upp sin syn på ekonomi på övertygelsen
              att konjunkturen ska vända uppåt. Men det vi stod för före valet
              var att åtgärder ska vidtas i precis det konjunkturläge som vi
              är i nu. Sjukskrivningarna, till exempel, beror ju inte på att
              det är lågkonjunktur utan på helt andra faktorer. Eftersom man
              före valet inte var med på de åtgärderna utan tvärtom lovade ut
              en massa andra saker blir det bittert för människor att konstatera
              som vi hörde på radio i morse att det är våldsamma nedskärningar
              i miljardklassen på gång i kommuner och landsting. I dag hade
              vi verkligen behövt höra något tröstens ord till dem som nu drabbas
              av alla dessa nedskärningar, men det fick vi tyvärr lyssna förgäves
              efter.
            </seg>
            <seg n="5fda70f2">
              (FÖRSTE VICE TALMANNEN: Eftersom talmannen på förmiddagen tilldelade
              Lars Leijonborg denna extra repliktid blir det lite märkligt om
              inte statsministern får möjlighet att svara något. Därför får
              han nu en minut extra utöver ordinarie debattid.)
            </seg>
          </u>
          <note type="speaker" n="b7d5bbab">
            Anf. 78 Statsminister GÖRAN PERSSON (s) replik:
          </note>
          <u who="goran_persson_061da9" xml:id="i-90083d59dee579ca-0" n="d03da349" next="i-40b710b65673e7ad-0">
            <seg n="0946c59c">
              Herr talman! Det är märkliga debattordningar här. Jag kunde ha
              sparat av min tid om jag visste att Leijonborg hade fått extra
              tid. Men man får finna sig i det som talmanspresidiet tillämpar.
            </seg>
            <seg n="89309b9d">
              Jag har inte mer att säga än vad jag har sagt i debatten. Det
              centrala för vår del är att den skola vi ska bygga ska vara öppen
              för alla. Vi säger nej till de idéer om en sorteringsskola som
              Folkpartiet nu har stulit från högern. Vi tror inte på detta.
              Ute i Europa där det tillämpas når man dåliga resultat. Vi ska
              inte slå in på den vägen i Sverige. Det blir särskilt cyniskt
              om Folkpartiet dessutom kombinerar sin skolpolitik med kraftiga
              neddragningar av bidragen till kommunal vuxenutbildning och arbetsmarknadsutbildning.
              För dem som inte får chansen i grundskolan ska man stänga också
              vuxenutbildningen.
            </seg>
            <seg n="ddcad893">
              Det är en hård skolpolitik, hämtad från högern i svensk politik.
              Det är stilenligt. Folkpartiet har de senaste åren valt den linjen
              i en lång rad frågor. Det är möjligt att det inte bara är moderat
              skattepolitik man stjäl utan också skolpolitik. Man stjäl väl
              snart också deras sätt att resonera i den ekonomiska politiken.
              Det har vi sett i motionerna. Jag tycker att Fredrik Reinfeldt
              ska hålla väldigt hårt i Bo Lundgren, annars stjäl väl Leijonborg
              honom också.
            </seg>
          </u>
          <note n="48b0bf93">
            Partiledardebatten var härmed avslutad.
          </note>
          <note n="a81e8247">
            2 § Hänvisning av ärenden till utskott
          </note>
          <note n="0100f82b">
            Föredrogs och hänvisades
          </note>
          <note n="1000d966">
            3 § Anmälan och hänvisning av motioner
          </note>
          <note n="cc211c30">
            Anmäldes
          </note>
          <note n="6bde542b">
            3 547 motioner avlämnade under den allmänna motionstiden enligt
            motionsförteckning som i bilaga fogats till detta protokoll.
          </note>
          <note n="d7fb787f">
            Kammaren biföll talmannens förslag att motionerna omedelbart
            skulle hänvisas till utskott enligt motionsförteckningens förslag.
          </note>
          <note n="59b9a5ab">
            Ajournering
          </note>
          <note n="f1568471">
            Kammaren beslutade kl. 12.28 på förslag av förste vice talmannen
            att ajournera förhandlingarna till kl. 14.00 då den allmänpolitiska
            debatten skulle inledas.
          </note>
          <u who="goran_persson_061da9" xml:id="i-40b710b65673e7ad-0" n="d03da349" prev="i-90083d59dee579ca-0">
            <seg n="8b0a3eca">
              Återupptagna förhandlingar
            </seg>
          </u>
          <note n="ee38277c">
            Förhandlingarna återupptogs kl. 14.00.
          </note>
          <note n="fc2f1f60">
            4 § Allmänpolitisk debatt
          </note>
          <note n="4862dec9">
            Förslaget till konstitutionellt fördrag för EU
          </note>
          <note type="speaker" n="d01a49da">
            Anf. 79 Utrikesminister LAILA FREIVALDS (s):
          </note>
          <u who="unknown" xml:id="i-fce76bfc123ebebb-0" n="2ba455c3">
            <seg n="d64670ad">
              Fru talman! Ärade riksdagsledamöter! I Irak förtvivlar människorna.
              Processen måste nu komma i gång mot säkerhet, oberoende och återuppbyggnad.
              I Mellanöstern måste våldsspiralen brytas. I Afrika måste de bräckliga
              fredsprocesserna i Kongo, Somalia, Sudan och Västafrika stödjas.
              I Europa måste vi sätta stopp för trafficking , en internationell
              brottslighet som varje år smugglar tiotusentals kvinnor över gränserna.
              I vårt närområde måste oljeutsläpp som hotar våra känsliga kuster
              och hav förhindras. Runt Östersjön måste vi utöka kontakterna
              och samarbetet med Estland, Lettland, Litauen, Polen och även
              Ryssland i det nya Europa som nu växer fram.
            </seg>
            <seg n="d18489a0">
              En stor del av dagens svåraste politiska utmaningar är gränsöverskridande.
              Morgondagens politiska svar måste därför vara gemensamma, och
              EU är här vårt viktigaste verktyg.
            </seg>
            <seg n="131bbdec">
              Sverige är sedan snart tio år en engagerad och aktiv medlem av
              den europeiska unionen. Medlemskapet har tjänat oss väl. Tillsammans
              med våra europeiska partner har vi kunnat möta gemensamma utmaningar.
            </seg>
            <seg n="112d484c">
              Ta sysselsättningen. När Sverige föreslog kampen mot arbetslösheten
              som ett gemensamt mål för hela EU möttes det med skepsis. Men
              det blev verklighet. Sedan har svenska förslag om en sysselsättningsunion
              med särskilda mål för hela EU genomförts. EU-länderna har enats
              om ett samarbete som aktiv välfärdsstat med hållbara välfärdssystem.
              Och nu slås full sysselsättning fast som ett mål i det nya fördragsutkastet.
            </seg>
            <seg n="26906030">
              Ta tillväxtpolitiken. Sverige har alltid varit starkt inriktat
              på export av konkurrenskraftiga varor och tjänster. Vi är starkt
              beroende av omvärlden. Den europeiska utvecklingen är därför avgörande
              för vår framtida tillväxt och välfärd. Svenska företag drar stor
              nytta av den ekonomiska integrationen inom EU:s inre marknad.
            </seg>
            <seg n="c70d303f">
              Ta konsumentfrågorna. Svenska konsumenter och företag får dagligen
              fördelar av den inre marknaden. Det har gynnat både anställda
              och samhället i stort. Livsmedelspriserna har inte ökat i samma
              takt som andra priser, och utbudet av nya livsmedel har breddats.
              Sverige har på EU-nivå drivit arbetet med livsmedelssäkerhet och
              konsument- och djurskydd framåt.
            </seg>
            <seg n="d8a09921">
              Ta miljön. Sverige har med framgång drivit på arbetet för Kyotoprotokollet
              om klimatförändring och för en särskild kemikaliestrategi.
            </seg>
            <seg n="eb7220f5">
              Ta offentligheten. Sedan vi under det svenska ordförandeskapet
              kunde förstärka öppenheten har det blivit betydligt lättare för
              journalister och medborgare att granska beslutsfattandet också
              på EU-nivå.
            </seg>
            <seg n="7f67084e">
              Ta jämställdheten, som på svenskt initiativ gjorts till ett mål
              för hela EU. Förbudet mot diskriminering på grund av kön har lett
              till att 70 % av alla nya jobb inom EU har gått till kvinnor.
              Också Sverige har vid ett par tillfällen tvingats skärpa sin lagstiftning
              mot diskriminering.
            </seg>
            <seg n="e3ea538e">
              Ta mitt område, utrikespolitiken. Genom EU-medlemskapet har vi
              fått en ny plattform för att driva en aktiv svensk utrikespolitik
              för FN, folkrätten och de mänskliga rättigheterna. Gemensamt med
              andra har vi utarbetat och aktivt medverkat till gemensamma fredsbevarande
              insatser på västra Balkan och nu senast i Kongo. I går närvarade
              kabinettssekreterare Hans Dahlgren som EU:s representant i Liberia
              när interimspresidenten svors in som ett viktigt led i fredsprocessen.
            </seg>
            <seg n="b6b9ce74">
              Men vi måste kunna göra mer. På mitt första EU-möte i förrgår
              diskuterade vi Irak, Mellanöstern och alla de andra områden jag
              inledningsvis nämnde. Utmaningarna finns där. Det är vårt ansvar
              att göra allt vi kan för att lösa dem. Ensamma kan vi inte göra
              mycket mer än att uttrycka vår åsikt, men inom och genom EU kan
              vi påverka.
            </seg>
            <seg n="86bac23d">
              Vid den regeringskonferens som inleddes i Rom den 4 oktober läggs
              grunden för det framtida samarbetet i den europeiska unionen med
              25 medlemmar. Det är ett viktigt arbete. Efter snart tio år i
              unionen har EU-medlemskapet ett brett stöd hos den svenska befolkningen.
              Samtidigt upplever många fortfarande ett avstånd till politiken
              på Europanivå. Man vet inte hur man kan påverka besluten. Trots
              att öppenheten har stärkts väsentligt sedan Sverige blev medlem
              upplevs samarbetet som slutet. Det är min och regeringens bestämda
              ambition att bidra till att besluten inom EU ska vara väl förankrade
              hos medborgarna. Unionen ska präglas av största möjliga öppenhet.
            </seg>
            <seg n="a24f567d">
              Regeringen vill fortsatt verka för en kombination av gemensamt
              beslutsfattande och mellanstatligt samarbete. Gränsöverskridande
              utmaningar kräver att unionen har effektivt fungerande och demokratiskt
              tydliga politiska instrument. Samtidigt ska varje medlemsstats
              kulturella och politiska särprägel respekteras. Särskilt viktigt
              är därför att beslut ska fattas där det är effektivast och så
              nära medborgarna som möjligt, den så kallade subsidiaritetsprincipen.
              Den offentliga makten i Sverige utgår från folket. Det gäller
              självklart även i de ställningstaganden vårt land gör på Europanivå.
            </seg>
            <seg n="723d6efd">
              EU:s framtidskonvent har lagt fram ett förslag till nytt konstitutionellt
              fördrag för unionen, vilket nu behandlas i regeringskonferensen.
              Regeringen har kommenterat konventets förslag och givit sina utgångspunkter
              i den skrivelse som nu ligger på riksdagens bord.
            </seg>
            <seg n="612033aa">
              Konventet presenterar unionen på ett nytt sätt. Det sker i ett
              samlat och förenklat fördragsverk. Unionen blir mer översiktlig
              och begriplig. Fördraget ger en tydlig bild över samarbetets utformning,
              värden, målsättningar och beslutsformer. Öppenheten förstärks.
              Lagstiftningsarbetet i rådet ska ske offentligt, vilket ökar den
              demokratiska förankringen. Samarbetet inom det rättsliga området
              förstärks. Unionens möjlighet att agera gentemot omvärlden förbättras.
              Det anges tydligt att unionens befogenheter är begränsade till
              vad som är överlåtet av medlemsstaterna. Genom förslaget om en
              ökad roll för de nationella parlamenten stärks principen om närheten
              till medborgarna.
            </seg>
            <seg n="2ec015b2">
              Konventet har lyckats få ihop en kompromiss som stärker såväl
              kommissionen och rådet som parlamentet, utan att rubba balansen
              mellan dem. Vi bör därför vara mycket försiktiga med att plocka
              isär den uppgörelsen. Samtidigt pekar regeringen i skrivelsen
              på möjligheten till förbättringar av konventsförslaget. Ordförandeskapsfunktionen
              i rådet och den nya utrikesministerns roll kan behöva förtydligas.
              Även vissa detaljer i det institutionella paketet kan behöva ses
              över. Det gäller exempelvis den bestämmelse som ger möjlighet
              för Europeiska rådet att med enhällighet besluta om att övergå
              till majoritetsbeslut på nya områden.
            </seg>
            <seg n="e447f4db">
              Man måste emellertid vara medveten om att regeringskonferensen
              måste söka efter en kompromiss som kan godtas av alla. Det är
              ett svårt arbete. Den kompromiss som regeringskonferensen till
              slut enas kring kommer sannolikt inte att ligga så långt från
              konventets förslag.
            </seg>
            <seg n="f3f78a47">
              På det sakpolitiska området föreslår konventet betydande förändringar
              i framför allt rättsliga och inrikes frågor. Användningen av majoritetsbeslut
              ökar. Regeringen välkomnar den utvecklingen. Inom de områdena
              har unionen viktiga uppgifter att ta sig an.
            </seg>
            <seg n="adc6bed0">
              På andra sakpolitiska områden är konventets förslag mer blygsamma.
              Jag skulle gärna se tydligare skrivningar på miljöområdet, moderniserade
              mål för jordbrukspolitiken och åtgärder som säkrar återhållsamheten
              med unionens utgifter.
            </seg>
            <seg n="2f6c9504">
              När det gäller områden som är centrala för det nationella självbestämmandet
              som skatter, försvarspolitik och stora delar av utrikespolitiken
              vill regeringen att enhällighet i beslutsfattandet ska gälla i
              rådet även i framtiden.
            </seg>
            <seg n="731cd2a3">
              Vi vill stärka unionens förmåga att förebygga och hantera kriser
              såväl civilt som militärt. Men denna förmåga är beroende av det
              politiska stödet från alla medlemsländer. Regeringen vill därför
              inte se ett exklusivt samarbete mellan ett mindre antal länder
              på det försvarspolitiska området. Det är inte för att det skulle
              hota vår alliansfrihet det gör det inte utan för att vi vill värna
              om unionens sammanhållning inom utrikespolitiken.
            </seg>
            <seg n="3b5a77e9">
              Således: Konventets förslag innebär att unionen ges nya uppdrag,
              särskilt i rättsliga och inrikes frågor. Beslutsfattandet blir
              gemensamt. Vi överlåter beslutanderätt till unionen. Det sker
              i begränsad omfattning. Det är till vår nytta. Det är min och
              regeringens uppfattning att den överlåtelsen av beslutanderätt
              ligger inom ramen för vad regeringsformen tillåter.
            </seg>
            <seg n="30106974">
              Fru talman! Snart tio år av samarbete i den europeiska unionen
              har tjänat Sverige väl. Vi vill göra samarbetet bättre. Vårt land
              har allt att vinna på att EU blir tydligare, öppnare och effektivare.
              Tillsammans har vi i regering, riksdag, partier och folkrörelser
              ett ansvar att förstärka och fördjupa debatten om EU.
            </seg>
            <seg n="f7117a21">
              Regeringen eftersträvar bred politisk samsyn kring hur det framtida
              konstitutionella fördraget ska utformas. En del av detta arbete
              är det breda remissförfarande som har genomförts. En annan är
              den nära dialog med riksdagen som etableras under förhandlingsprocessen.
              Dagens debatt och riksdagens svar på regeringens skrivelse är
              centrala för regeringens fortsatta arbete i regeringskonferensen.
            </seg>
          </u>
          <note type="speaker" n="5e299286">
            Anf. 80 GUNNAR HÖKMARK (m):
          </note>
          <u who="unknown" xml:id="i-fce76bfc123ebebb-1" n="2ba455c3">
            <seg n="f2c82469">
              Fru talman! Först vill jag be att få hälsa utrikesministern välkommen
              till riksdagen och önska henne lycka till i arbetet. Det gäller
              i varje fall i de delar av arbetet där vi tillsammans har samma
              inriktning. Jag vill också utöka det till rollen som sådan. Det
              är viktigt för Sverige.
            </seg>
            <seg n="c576ea79">
              Fru talman! Vårt engagemang för Europa är inte ett engagemang
              för EU som sådant kommissionen, parlamentet, ministerrådet. Det
              är inte de som vi älskar, lika lite som vi älskar fullmäktigesammanträden
              eller riksdagssammanträden, utan det är friheten, öppenheten och
              möjligheterna för människorna som för oss är Europasamarbetet.
              Det är vår utgångspunkt när vi bedömer detta konventsförslag liksom
              när vi värnar om att fördjupa Europatanken i den svenska politiken
              och det svenska samhället.
            </seg>
            <seg n="5586b8dc">
              Det handlar om att öppna gränser och stärka den enskildes frihet
              och möjligheter. Mot den bakgrunden kan man göra en summering
              av det som har uppnåtts under vårt medlemskap och unionens verksamhet.
            </seg>
            <seg n="efd2ccf3">
              Det är rätt fantastiskt om vi blickar på detta. Vi har sett att
              Europa i dag är på väg att återförenas. Den del av Europa som
              under årtionden levde isolerat från det övriga Europa är i dag
              demokratiska rättsstater, marknadsekonomier och öppna samhällen
              på väg in i det Europa som är vårt gemensamma.
            </seg>
            <seg n="abaa6e04">
              Det är en fantastisk förändring som radikalt förändrar säkerheten
              och tryggheten i vår del av världen mer än kanske något annat.
              Det är lite grann en ironisk paradox att inte minst de partier
              som är allra mest emot Europasamarbetet är de som allra mest understryker
              hur mycket tryggare och säkrare freden har blivit i vår del av
              världen.
            </seg>
            <seg n="e24c3ccb">
              Vi har sett hur den gemensamma marknaden erbjuder företag och
              människor nya möjligheter. Vi har sett, som utrikesministern påpekade,
              hur vi fått ett större utbud av varor och tjänster och lägre priser.
              Vi har sett att vi har fått ökad handel och tillväxt samt fler
              jobb. Vi har sett att medlemskapet har gett en stabilitet åt den
              svenska ekonomin och de svenska offentliga finanserna med lägre
              inflation och lägre räntor som exempel.
            </seg>
            <seg n="3b44acf5">
              Vi har sett hur vi har kunnat få ett gemensamt grepp om miljöfrågorna
              på ett annat sätt än vad som över huvud taget hade kunnat vara
              möjligt tidigare. Vi har sett hur medborgarnas frihet arbetstagare,
              studenter eller vilka vi än är har blivit större i det nya Europa.
            </seg>
            <seg n="df8d931a">
              Det är viktigt att säga detta. Det är vad Europadebatten faktiskt
              handlar om. Det är också det som de som är emot fördjupningen
              i Europasamarbetet ställer sig emot. Tanken på de framgångar vi
              nu har sett i utvecklingen av Europa, och om vi inte skulle ha
              haft det europeiska samarbetet och därmed inte den mekanism som
              har uppnått allt detta, är den tanke som också bör sporra oss
              att gå vidare.
            </seg>
            <seg n="94ebcb5c">
              Jag håller nämligen med om att det vi behöver är mer samarbete
              och inte mindre. Vi ser det när det gäller Irak. Vi ser det när
              det gäller utvecklingen i stora av Afrika, där det behövs insatser.
              Vi ser det när det gäller den typ av slavhandel som är en faktisk
              del i vårt moderna samhälle över gränserna i Europa.
            </seg>
            <seg n="2738909a">
              Vi ser det i frågorna om vikten av att uppnå en världsordning
              präglad av fri handel, där den fattiga världen har full möjlighet
              att handla med vår del av världen. Vi ser en mängd olika uppgifter
              där de gemensamma besluten är krävande, och det kräver förändringar.
            </seg>
            <seg n="3f0a932d">
              Det är mot denna bakgrund som man ska betrakta konventets förslag.
              Det är en union som ger medborgarna och demokratin större möjligheter.
              Vi vill från vår sida vara mycket omsorgsfulla när vi resonerar
              om konventet. Dess förslag är en grundval för hur vi ska utvecklas
              i ett Europa som är större och som ska erbjuda större möjligheter.
            </seg>
            <seg n="a2f6449f">
              Först och främst gäller det tydligheten som nu uppnås. Vi slår
              fast att Europeiska unionen är ett mellanstatligt samarbete som
              också har överstatliga element. Men det är det mellanstatliga
              som är grunden, och det är medlemsstaterna som överlämnar kompetensen.
              Unionen har ingen annan kompetens än den som vi har tilldelat
              den. Beslut blir inte bättre för att de fattas i Europaparlamentet
              eller ministerrådet. Men ibland är det bättre att vi fattar besluten
              gemensamt. Då har vi de institutionerna som ett gemensamt demokratiskt
              verktyg.
            </seg>
            <seg n="2210c618">
              Vi tycker att det är viktigt att kompetenserna för vad som ska
              fattas beslut om gemensamt och vad som ska beslutas nationellt
              tydliggörs. Vi tycker att det är bra att det också byggs in en
              tydlig subsidiaritetsreaktion. Vi moderater vill gärna skärpa
              denna. Vi vill se till att de nationella parlamenten ska kunna
              kräva och be att få det prövat av domstolen om en åtgärd strider
              mot det som är subsidiaritetsreglen och regeln om var ett beslut
              bäst ska fattas. Där vill vi gå vidare. Vi kommer att ge den synpunkten
              till regeringen i det fortsatta förhandlingsarbetet med förhoppningen
              att vi ska kunna vinna stöd för detta i riksdagen.
            </seg>
            <seg n="c3c7ed85">
              Vi vill ha en klarhet i att det är unionsrätten som har företräde
              framför de nationella ländernas rättssystem. Men vi vill förtydliga
              det som är en grund för samarbetet, och som också framgår i konventsförslaget.
              Allt beslutsfattande i unionen måste bygga på respekt för och
              hänsyn till medlemsstaternas nationella identitet och de konstitutionella
              traditioner som finns i medlemsländerna. Detta vill vi ska klargöras
              ytterligare i den text som ska bli det slutliga resultatet.
            </seg>
            <seg n="14762b2d">
              Fru talman! Vi vill gå vidare när det gäller utrikes- och säkerhetspolitiken.
              Vi tycker att det är bra med det som förs fram i konventets förslag.
              Om vi blickar runt dagens Europa och dagens värld ser vi just
              att det som behövs är mer samarbete och inte mindre. Det gäller
              Irak, Afghanistan, stora delar av Afrika, eller om vi går ännu
              närmare vår egen kontinent, det före detta Jugoslavien. Där såg
              vi för ett tiotal år sedan hur vår kontinent stod handfallen och
              passiv inför massakrer som skedde i vår tid. Vi hade inte mekanismerna
              och möjligheterna att fatta beslut. Där måste vi se till att Europa
              gemensamt kan agera.
            </seg>
            <seg n="26c13039">
              Fru talman! Vi moderater vill slå vakt om den maktdelning som
              säkrar att Europeiska unionen blir ett mångfaldens Europa. Vi
              vill ha demokratiska institutioner som balanserar varandra, var
              och en demokratiskt utformad och var och en kanaliserande medborgarnas
              önskemål. Därför motsätter vi oss en vald president i Europeiska
              rådet.
            </seg>
            <seg n="df86c690">
              Vi motsätter oss att Europeiska rådet institutionaliseras därför
              att detta snedvrider maktbalansen till förmån för att olika länder
              ingår överenskommelser sinsemellan. Vi vill ha klarhet på denna
              punkt. Jag vill ställa en fråga till utrikesministern: Om riksdagen
              fattar samma beslut som i våras, kommer regeringen att driva den
              linjen i denna fråga eller kommer man att göra som i våras, driva
              sin egen?
            </seg>
          </u>
          <note type="speaker" n="0c3a0fe2">
            Anf. 81 TOBIAS KRANTZ (fp):
          </note>
          <u who="tobias_krantz_23a8b2" xml:id="i-d0ef602434ba4f56-0" n="b4570708">
            <seg n="c0971267">
              Fru talman! I går var en av nyheterna i lokalradiosändningarna
              i Jönköping att en 42-årig man hade häktats vid Värnamo tingsrätt
              misstänkt för grovt narkotikabrott i Hok, en ort som ligger några
              mil söder om Jönköping. Häktningen hänger samman med en utredning
              som polisen sedan en tid tillbaka bedriver mot en 33-årig kvinna.
              Kvinnan sitter häktad för att ha innehaft 300 gram amfetamin.
              Både mannen och kvinnan hör hemma i Kronobergs län. Jag säger
              inte det för att visa ringaktning mot just kronobergarna utan
              enbart för att konstatera det uppenbara, att det var längesedan
              brottsligheten i Sverige brydde sig om några länsgränser. Därför
              samarbetar poliser, åklagare och domstolar över länsgränserna
              för att bekämpa och klara upp de brott som varje år drabbar många
              oskyldiga människor. Samarbetet är naturligt och ifrågasätts inte
              av någon.
            </seg>
            <seg n="97ac9437">
              I dag är brottsligheten, inte minst den grova brottsligheten,
              internationell. Internationella ligor och brottssyndikat ägnar
              sig åt människohandel, smuggling och narkotikabrott, för att bara
              ta några exempel. Den nya tidens brottslingar bryr sig inte om
              några nationsgränser, lika lite som dåtidens brottslingar brydde
              sig om några länsgränser.
            </seg>
            <seg n="f1d0e379">
              Ibland sägs det att Europa och världen ligger långt borta från
              vanliga människors verklighet. Så är det inte. Sverige är en del
              av Europa, och Europa är en del av vår vardag. Ett starkare och
              kraftfullare europeiskt samarbete kan bekämpa den narkotikabrottslighet
              som drabbar människor runtom i vår världsdel, bland annat i Hok
              i Jönköpings län. Europa gör skillnad i människors vardag.
            </seg>
            <seg n="c7a417d3">
              Fru talman! I dag diskuterar vi hur Europeiska unionen ska styras
              framöver. Det är en debatt som ofta blir teknisk och komplicerad,
              som är full av politisk och juridisk jargong. Det talas om passereller
              hit och klausuler dit. Jag vet att min mormor sitter framför TV:n
              i Jönköping och följer den här debatten. Jag tänker försöka förklara
              för dig, mormor, hur jag vill att Europas framtid ska formas.
            </seg>
            <seg n="08f18007">
              Jag vill att vi ska ha ett europeiskt samarbete som koncentrerar
              sig på de uppgifter som enskilda människor, kommuner och länder
              inte klarar av att lösa på egen hand. Miljöproblemen, den internationella
              brottsligheten, hur vi skapar fred och trygghet i vår världsdel
              är exempel på sådana uppgifter.
            </seg>
            <seg n="18e9d890">
              EU ska däremot inte ägna sig åt frågor som vi bättre kan lösa
              i Sverige. Det kan handla om hur vi ser till att våra barn och
              ungdomar får bra skolgång. Det kan handla om hur vi ser till att
              sjuka får en bra vård och äldre en värdig ålderdom. Det är därför
              som jag och Folkpartiet har sagt att vi vill ha tydliga regler
              för var olika beslut ska fattas, om de ska fattas på europeisk
              nivå eller om de ska fattas på nationell nivå.
            </seg>
            <seg n="4e41df92">
              Jag vill att vi ska ha ett europeiskt samarbete som präglas av
              demokrati och öppenhet. I dag fattas de viktigaste besluten av
              stats- och regeringschefer, inklusive Göran Persson, som stänger
              in sig i slutna rum utan insyn. Sedan kommer de ut från de slutna
              rummen och meddelar vad de har kommit fram till.
            </seg>
            <seg n="8d43cebb">
              Tänk om vi hade haft samma ordning i Sverige. Ett antal landstingspolitiker
              och landshövdingar låser in sig i regeringshögkvarteret Rosenbad,
              sedan kommer de ut och talar om vilka beslut som har fattats.
              De flesta papper är hemliga, det blir ingen riksdagsdebatt, det
              blir inga riksdagsbeslut. Visst hade vi tyckt att det hade varit
              helt orimligt och väldigt odemokratiskt att agera på det sättet.
            </seg>
            <seg n="8826e30a">
              Det är därför som jag och Folkpartiet vill att makt i de frågor
              som vi ska besluta gemensamt i Europa ska flyttas från stats-
              och regeringscheferna till Europaparlamentet där det sitter ledamöter
              som vi kan granska och som vi kan avsätta om vi inte tycker att
              de gör ett bra jobb, på samma sätt som det går till i den svenska
              riksdagen.
            </seg>
            <seg n="34f5983f">
              Just nu ligger på bordet ett nytt förslag till författning för
              Europa. Det är ett fördrag som nu ska diskuteras och behandlas
              av samtliga länder inom unionen. Det är ett förslag som i många
              stycken är bra och som ligger nära min och Folkpartiets uppfattning,
              en liberal vision om Europas framtid.
            </seg>
            <seg n="ddf9907e">
              Det blir en tydlig delning av makt och ansvar mellan den europeiska
              nivån och den nationella nivån. EU får bland annat större möjligheter
              att agera med kraft och tyngd i frågor som rör internationell
              brottslighet och fred och säkerhet. Både Europaparlamentet och
              den svenska riksdagen får mer att säga till om på stats- och regeringschefernas
              bekostnad.
            </seg>
            <seg n="178f6b15">
              Men det finns också punkter där jag anser att regeringen i de
              kommande förhandlingarna måste agera kraftfullt för att en förändring
              ska kunna komma till stånd. Låt mig ge några exempel.
            </seg>
            <seg n="136338d4">
              Det handlar för det första om tanken att det som kallas Europeiska
              rådet, det vill säga den sammanslutning där stats- och regeringscheferna
              träffas, ska få en vald president. Det skulle i praktiken stärka
              ställningen för det organ som mer än något annat symboliserar
              det som många människor ogillar med Europeiska unionen, det vill
              säga slutna uppgörelser i mörka rum och nästan obefintlig insyn.
            </seg>
            <seg n="5113bb7b">
              För det andra handlar det om förslaget att EU:s stats- och regeringschefer
              utan att ändra i den nya författningen och utan att låta de nationella
              parlamenten få säga sitt ska kunna besluta, även om det ska ske
              enhälligt, att EU ska kunna fatta beslut i nya frågor som man
              tidigare inte har haft rätt att besluta i.
            </seg>
            <seg n="47777f77">
              Själva poängen med att EU nu får en riktig författning är ju
              att det klart och tydligt ska framgå vilka beslut som ska fattas
              på europeisk respektive nationell nivå. Att införa en bestämmelse
              av det slag som nu föreslås strider mot själva grundtanken med
              att över huvud taget skaffa sig en grundlag. Om vi nu ska få ordning
              och reda inom unionen, ska vi då ha regler som säger att man då
              och då kan strunta i det?
            </seg>
            <seg n="d044bdce">
              Fru talman! Varken du eller jag, mormor, var med för hundra år
              sedan när kampen för att införa demokrati i Sverige och i många
              andra länder i Europa inleddes. Men vi vet att det var en kamp
              som handlade om att ge vanliga människor makt och möjlighet att
              påverka hur Sverige skulle se ut i framtiden. Det var ett hårt
              arbete som så småningom kröntes med framgång.
            </seg>
            <seg n="4ab3cf6a">
              Vi lever nu i en ny tid med nya villkor och nya förutsättningar.
              Sverige och den svenska demokratin kommer att fortsätta att vara
              viktiga för både dig och mig och för alla andra i vårt land också
              framöver. Tillsammans har vi byggt den svenska demokratin. Nu
              ska vi ta vårt ansvar för att bygga också den europeiska demokratin.
            </seg>
          </u>
          <note type="speaker" n="3e956929">
            Anf. 82 HOLGER GUSTAFSSON (kd):
          </note>
          <u who="holger_gustafsson_cb5978" xml:id="i-c173b5bbd75793c4-0" n="922e92b3">
            <seg n="f1e713c3">
              Fru talman! Först vill jag börja med att hälsa utrikesminister
              Laila Freivalds välkommen i den nya uppgiften och naturligtvis
              till debatten i riksdagen. Välkommen!
            </seg>
            <seg n="6bd019ee">
              Fru talman! Det så kallade framtidskonventet för EU har gjort
              ett imponerande arbete. Man har tolkat, debatterat och formulerat
              det europeiska folkets syn på hur EU-samarbetet ska byggas inför
              framtiden. Konventet har präglats av stor öppenhet, av demokrati
              och delaktighet och också av effektivitet.
            </seg>
            <seg n="0c602a2d">
              Kristdemokraterna anser att resultatet, det vill säga förslaget
              till ett konstitutionellt fördrag, i huvudsak är positivt och
              att det utgör en bra grund för den regeringskonferens som startade
              den 4 oktober. Konstitutionen kommer att kunna lugna många oroliga
              svenskar. Den slår fast vilka värderingar som politiken grundas
              på, det vill säga värderingar som vi delar med alla medlemsländer
              inom EU, såsom mänskliga rättigheter, demokrati, yttrandefrihet,
              öppenhet och principen om ett rättssamhälles grunder. Vidare beskriver
              konstitutionen mycket tydligt var gränserna går för EU:s makt
              och hur besluten ska fattas. Den intresserade medborgaren får
              goda förutsättningar att förstå EU:s roll och den nytta som medlemsländerna
              har av EU.
            </seg>
            <seg n="085455ff">
              Vad har vi då för nytta av EU? Låt mig peka på några tydliga
              exempel. Det är 50 år av fred och stabilitet i Europa, kampen
              mot ekonomisk och annan internationell brottslighet och de miljöfrågor
              som skrider över nationsgränser. Det här var några exempel på
              den nytta vi har av EU.
            </seg>
            <seg n="f746a8d9">
              Trots dessa framsteg med förslaget från konventet har vi kristdemokrater
              mycket bestämda åsikter om utveckling och förbättringar i förslaget
              till konstitution. Vår politik formas inte på åskådarplats. Det
              politiska mandat som vi har fått av svenska folket vill vi använda
              nu då Europas framtid ska formas.
            </seg>
            <seg n="53493313">
              Fru talman! Kristdemokraterna överraskades då regeringens reaktion
              på konventets förslag kom. Med anledning av regeringens skrivelse
              nr 13 annonserades det i medierna att regeringen har inga synpunkter
              alls.
            </seg>
            <seg n="322c3e16">
              Fru utrikesminister! Varför i all världen denna handfallenhet?
              Ska Sverige nu lägga sig platt då EU:s framtid ska skapas? Vad
              är anledningen till det? Har Lena Hjelm-Wallén, som var regeringens
              särskilda representant, fått igenom regeringens alla ambitioner
              i konventet? Knappast. Anser regeringen att svenska folket skulle
              vara både stolt och nöjt över förslaget så att man inte behöver
              några ytterligare synpunkter på det framlagda förslaget? Har regeringen
              kanske målat in sig i det röd-gröna hörnet så att man inte kan
              få fram någon konstruktiv Europapolitik? Det är kanske det som
              är mest uppenbart. Vill man ha hundra procent handlingsfrihet
              för att kunna komma hem efter förhandlingen och hävda framgångar
              utan att bli motsagd? Är det en svensk statsminister som vill
              ta hela Europa i sin famn och inte stöta sig med någon när man
              har enats om ett förslag från konventet?
            </seg>
            <seg n="25c16bf6">
              Fru talman! Det är absolut fel tidpunkt att just nu ligga lågt.
              Det är just nu som regeringen har sitt tillfälle att analysera,
              att vara konstruktiv, att lägga fram utvecklande förslag om hur
              Europas framtid ska byggas. Nu krävs det strategi och tajmning,
              och det är kanske inte den begåvning som statsministern är mest
              känd för. Man kan tala om elefant i en porslinsbutik då statsministern
              skickar sitt non-paper direkt till Bryssel och därmed springer
              förbi riksdagen i frågan om huruvida EU ska ha en vald EU-president
              eller inte.
            </seg>
            <seg n="09fa7a00">
              Utrikesministern! Med en vingklippt statsminister är det ännu
              viktigare att utrikesministern tar de politiska initiativ som
              fordras. Det hade inte varit fel om regeringen hade kallat företrädare
              för riksdagens partier till överläggningar i samband med arbetet
              med regeringens skrivelse. Nu kommer regeringens skrivelse vid
              riksdagens behandling i direkt konfrontation med en majoritet
              av riksdagspartierna. Det är partier som i vissa frågor har en
              helt annan uppfattning i viktiga frågor. I stället borde regeringen
              ha tagit initiativ till att nå en enad svensk hållning i en så
              viktig fråga.
            </seg>
            <seg n="a96bea94">
              Fru talman! Kristdemokraterna har ett antal punkter där vi vill
              att regeringen arbetar för utveckling och förbättring av fördraget.
            </seg>
            <seg n="bfaa3967">
              Då en sammanslutning av länder har ett så nära samarbete som
              EU-länderna har, är det viktigt att i ett konstitutionellt fördrag
              slå fast vilka värden och traditioner som unionen byggs på. Vi
              anser att den kristna idétraditionens värden ska skrivas in i
              inledningen av konstitutionen. Det bör vara allmänt känt att den
              kristna traditionen är den viktigaste bäraren av mänskliga rättigheter,
              demokrati, öppenhet och rättssamhällets principer. Vi bör med
              stolthet framhålla detta i konstitutionens inledning.
            </seg>
            <seg n="74991495">
              Fru talman! Vi anser att erfarenheterna av arbetet med konventsmetoden
              är så goda att principen bör fördragsfästas som en metod att göra
              just fördragsförändringar. Det är angeläget för såväl svenska
              som andra medborgare att de vet att deras valda representanter
              är de som avgör både arbetsformer för EU och hur överlåtelse av
              makt till EU går till. Subsidiaritetsprincipens politiska användning
              måste utvecklas. En subsidiär maktfördelning ska vara en ledstjärna
              för varje nytt förslag inom EU. Därför bör principens innebörd
              och konsekvenser ytterligare förtydligas. Vi vill att det ska
              göras med hjälp av domstolsprövningar så att vi den vägen kan
              utveckla en god praxis när det gäller maktfördelning.
            </seg>
            <seg n="ee6ab5ca">
              Fru talman! Kristdemokraterna anser att EU:s makttilldelning
              och institutionernas utformning och roll ska ha följande mål i
              konstitutionens skrivning.
            </seg>
            <seg n="e1590f15">
              Principen om tilldelade befogenheter för EU ska gälla också fortsättningsvis,
              det vill säga att medlemsländerna vid varje tillfälle ska, med
              enhälliga beslut, markera då de önskar att EU tar över makt för
              ett politiskt område. Därmed anser vi att den så kallade flexibilitetsklausulen
              och överbryggningsmekanismen ska strykas ur fördraget.
            </seg>
            <seg n="e2ce3f7f">
              Att EU, ens i undantagsfall, tilldelar sig själv makt anser vi
              inte vara en god ordning för politisk maktdelning. Förslaget om
              så kallat medborgarinitiativ är ett steg i rätt riktning. Vi anser
              att det tidiga varningssystemet för parlamentet också är ett steg
              i rätt riktning, och vi välkomnar detta.
            </seg>
          </u>
          <note type="speaker" n="c4975f47">
            Anf. 83 LARS OHLY (v):
          </note>
          <u who="lars_ohly_d95919" xml:id="i-faa9b348dc09890d-0" n="048ab341" next="i-e3f828f58c82704a-0">
            <seg n="4a8c872b">
              Fru talman! Även jag vill ta tillfället i akt och hälsa Laila
              Freivalds välkommen på den nya tjänsten som utrikesminister. Jag
              hoppas att våra debatter i kammaren och samarbetet i övrigt ska
              präglas av att vi ska kunna vara oense i sak, ibland ta hårda
              sakdiskussioner, men alltid med respekt och en viss ömhet för
              att vi har olika utgångspunkter och ibland kan komma fram till
              olika slutsatser.
            </seg>
            <seg n="b9268da3">
              Fru talman! Tolkningarna av EMU-folkomröstningen är nästan lika
              många som antalet uttolkare. Det är klart att det inte är helt
              lätt att tolka ett resultat mer än att man med fog kan säga att
              det var en jordskredsseger för nej-sidan. 56 % mot 42 % kan knappast
              bortförklaras, ens av den mest ihärdige EU-entusiast.
            </seg>
            <seg n="13753153">
              Men det som uttrycktes var ett stort gap mellan människor som
              upplever maktlöshet och de som känner att de ändå har inflytande.
              Kvinnor, ungdomar, lågavlönade och LO-medlemmar röstade nej. De
              enda grupper som över hela landet röstade ja var väljare med årsinkomst
              över 400 000 kr, folkpartister och moderater. Inte ens den halva
              miljard kronor som Svenskt Näringsliv satsade på att övertyga
              svenska folket och köpa sig ett ja lyckades övertyga tillräckligt
              många om att vi skulle ge ytterligare makt åt Europeiska unionen
              och Europeiska centralbanken.
            </seg>
            <seg n="ae15c815">
              Människor som känner att de har förlorat makt genom att beslut
              redan har flyttat till EU-kommission och ministerråd röstade nej
              därför att de visste att deras makt och inflytande knappast skulle
              öka med ett medlemskap i EMU.
            </seg>
            <seg n="51685130">
              På samma sätt röstade de ja som kände att deras inflytande inte
              på något sätt skulle hotas av ett medlemskap i EMU.
            </seg>
            <seg n="dee0203a">
              Det här måste man förhålla sig till när man diskuterar EU:s framtid
              och den pågående regeringskonferensen.
            </seg>
            <seg n="b69b8bfa">
              Sedan Sverige gick med i EU den 1 januari 1995 finns inte ett
              enda exempel på att makt har återförts från EU:s institutioner
              till den svenska riksdagen och därigenom blivit föremål för möjligheten
              att väljarna utkräver ansvar för de beslut som fattas.
            </seg>
            <seg n="659aeec6">
              De här demokratiska bristerna brukar erkännas även av EU-entusiasterna.
              Även de brukar tala om ett demokratiskt underskott, som man säger,
              vilket är en förskönande omskrivning. Men i det förslag till konstitution
              som nu diskuteras av regeringarna i regeringskonferensen tycks
              lösningen vara att förstärka EU:s institutioner, överföra än mer
              makt från medlemsstaterna till EU-systemet. Samtliga EU-institutioner
              ska förstärkas.
            </seg>
            <seg n="5fa1ae31">
              Men lösningen på EU:s problem är ju inte att ändra maktbalansen
              mellan EU:s institutioner. Det handlar ju inte om att man ger
              lite mer och tydligare makt till ministerrådet i vissa fall, lite
              tydligare direktiv till kommissionen i andra fall och lite mer
              medbestämmande till EU-parlamentet som för övrigt inte har någon
              större demokratisk trovärdighet, med det låga valdeltagandet i
              EU-parlamentsvalet.
            </seg>
            <seg n="f4255ed4">
              Huvudlinjen i regeringskonferensen borde vara att återflytta
              makt till medlemsländerna och att motverka ökad centralstyrning
              och överstatlighet. Tyvärr lyser den här utgångspunkten med sin
              frånvaro i regeringens skrivelse.
            </seg>
            <seg n="07fb5fbb">
              När konventet, som har lagt fram förslag som regeringskonferensen
              behandlar, skulle tillsättas sade regeringen att konventet skulle
              komma med alternativa skrivningar, att man inte skulle låsa fast
              regeringskonferensen vid ett enda förslag. Men nu låter det annorlunda.
              Nu vill man i allt väsentligt inte peta eller röra i konventets
              förslag. Nu ska det ha ställning som kungsord i debatten, trots
              att vi vet att konventet knappast arbetar på ett demokratiskt
              sätt.
            </seg>
            <seg n="b5eb3ddb">
              Det fanns ett presidium som sammanfattade diskussioner och en
              ordförande som hade rätten att fatta i princip vilka beslut som
              helst. Det förekom inte en enda omröstning och därmed naturligtvis
              inte heller en enda reservation i konventet. Dessutom bestod konventets
              ledamöter till 17 % av kvinnor, vilket knappast kan vara demokratiskt
              försvarbart.
            </seg>
            <seg n="57568572">
              Regeringen verkar i stora drag tillfreds med detta konventsförslag.
              Vissa detaljändringar förespråkar man; man bör ändra vissa saker,
              och så vidare. Men inte i något fall tycks regeringen vara beredd
              att ta strid för sin uppfattning. Linjen tycks vara att bråka
              så lite som möjligt och acceptera slutresultatet på förhand, oavsett
              vilket innehåll det kommer att få.
            </seg>
            <seg n="3ae6e500">
              Det är en feg linje. Det är en linje som riskerar att leda till
              att avståndet mellan väljare och makthavare fortsätter att öka.
            </seg>
          </u>
          <note n="f24898c3">
            I förslaget ska unionsrätten ha företräde före nationell lag,
            till och med grundlag.
          </note>
          <u who="lars_ohly_d95919" xml:id="i-e3f828f58c82704a-0" n="048ab341" prev="i-faa9b348dc09890d-0">
            <seg n="d1f62ba6">
              I förslaget säger man att fler beslut ska fattas med kvalificerad
              majoritet i stället för med enhällighet, vilket gör att den svenska
              regeringen kan företräda en väl förankrad position i Sverige och
              bli nedröstad. Och ingen väljare kan utkräva ansvar av dem som
              har fattat beslutet.
            </seg>
            <seg n="a2c8e1de">
              Tidigare har EU kunnat utsträcka sin beslutanderätt om inre marknaden,
              men nu utsträcks den här gummiparagrafen till att gälla hela EU:s
              verksamhet, om det är nödvändigt för att uppnå de mål som fördraget
              uppställer.
            </seg>
            <seg n="87fb91bf">
              Samtidigt finns det en annan revolutionerande tanke, och det
              är att EU:s stats- och regeringschefer på egen hand ska kunna
              omvandla artiklar där det i dag krävs enhällighet till att det
              ska räcka med majoritetsbeslut. Det skulle alltså ge unionen rätten
              att själv utöka sin kompetens utan att höra medlemsstaterna. Det
              är naturligtvis ett bra sätt att komma förbi trilskande nationella
              parlament, som kanske kan vara mer kritiska till att ge unionen
              än mer makt.
            </seg>
            <seg n="c3e7a353">
              Röstreglerna ska ändras, så att de stora länderna gynnas.
            </seg>
            <seg n="217b94df">
              Målsättningen för det utökade försvarspolitiska samarbetet sägs
              uttryckligen vara ett gemensamt försvar. Man öppnar för att flera
              länder ska kunna gå före och bilda vad som inte kan kallas annat
              än en militär allians inom den europeiska unionen. Medlemsstaterna
              ska enligt fördraget förbinda sig att gradvis förbättra sina militära
              resurser. Till detta fogas Euratomfördraget något som i en förlängning
              kan ses som att vi närmar oss ett stadium där vi har en union
              med kärnvapenkapacitet.
            </seg>
            <seg n="464b5dab">
              Man beslutar också genom överstatlighet och kvalificerad majoritet
              att utveckla en gemensam flyktingpolitik. Regeln om minimistandard
              tas bort, vilket gör det svårare för länder som i likhet med Sverige
              vill ha en generösare och mer human flyktingpolitik än den i den
              europeiska unionen.
            </seg>
            <seg n="fa478e5a">
              En presidentpost inrättas. En utrikesminister inrättas.
            </seg>
            <seg n="ddfbf9df">
              Samtidigt sägs det väldigt lite om den sociala dimensionen och
              om den ekologiska dimensionen, och det saknas nästan helt ett
              könsperspektiv i konventets förslag. Det är anmärkningsvärt att
              regeringen i sin skrivelse inte alls har berört vare sig den låga
              kvinnorepresentationen som ett allvarligt demokratiproblem eller
              den avsaknad av ett könsperspektiv som man kan se i hela konventets
              förslag. Sverige borde vara pådrivande för att lyfta fram kampen
              mot könsmaktsordningen.
            </seg>
            <seg n="3c9c27bd">
              Detta ska vi ta ställning till. Och det vill vissa besluta om
              här i kammaren, tydligen helst utan att man har någon genomgripande
              debatt.
            </seg>
            <seg n="7113e7b5">
              Vänsterpartiet menar att detta är frågor som är så avgörande
              för vår framtid att vi tillsammans borde diskutera att hålla en
              folkomröstning om hela konventets förslag och regeringskonferensens
              resultat.
            </seg>
          </u>
          <note type="speaker" n="7d88d0ed">
            Anf. 84 KERSTIN LUNDGREN (c):
          </note>
          <u who="kerstin_lundgren_cd170a" xml:id="i-9d10244dc8773f42-11" n="a215dbcd">
            <seg n="13bf0918">
              Fru talman! Visst är det fantastiskt! Nu står vi i begrepp att
              sudda ut den gräns mellan öst och väst som format så många av
              oss från det förra seklet. Våra barn kommer att kunna växa upp
              i ett helt Europa, där vi tillsammans söker lösningar på gemensamma
              problem under ordnade demokratiska former.
            </seg>
            <seg n="c6d4c067">
              Vi medborgare kommer att kunna vara med och inte bara tycka om
              andra utan också påverka och ta ansvar för att forma ett hållbarare
              Europa socialt och ekologiskt.
            </seg>
            <seg n="d1f902df">
              Nu gäller det att gå från ord till handlingar för att överbrygga
              klyftor, stärka demokratins landvinningar, förebygga och hindra
              konflikter.
            </seg>
            <seg n="f1cfc2e0">
              Om detta handlar morgondagens fredsprojekt. Om detta handlar
              EU:s framtid.
            </seg>
            <seg n="7c6f3915">
              Det är självklart att vi måste hitta nya former för påverkan,
              deltagande och ansvarsutkrävande i vår nya union. Det är de ramarna
              som den nya konstitutionen ska ge, en konstitution som vi nu på
              olika plan ska diskutera, bereda och så småningom anta.
            </seg>
            <seg n="14d3805d">
              Visst är vi alla medvetna om att Rom inte byggdes på en dag.
              Visst är vi medvetna om att det krävs kompromisser. Men det krävs
              också mod för att våga vinna en hållbar framtid.
            </seg>
            <seg n="1a008153">
              Det är min och Centerpartiets förhoppning att vi i riksdagen
              ska kunna ge regeringen ett tydligt uppdrag, att regeringen ska
              våga agera tufft utifrån det mandatet, för ett hållbart EU, för
              ett tydligt och maktdelat EU, för ett EU som står upp för mänskliga
              rättigheter, en human och generös flyktingpolitik. Vi ska inte
              bygga ett slutet, räddhågset EU, utan en demokratisk, öppen och
              human union, som aktivt bidrar till en hållbar värld.
            </seg>
            <seg n="59deabd5">
              Fru talman! Det unika vi nu sakta men säkert försöker utveckla
              är en starkare demokratisk struktur, som går bortom de gränser
              vi hitintills vant oss vid. Nationalstaten är inte längre den
              demokratiska horisonten. Människorna i alla Europas stater välkomnas
              att vara med och bygga vår gemensamma framtid. Nu tar vi steget
              från 15 till 25 medlemmar i unionen, men alla känner vi att det
              är bara ett steg på vägen.
            </seg>
            <seg n="01997bf6">
              Låt mig vara tydlig. För oss handlar EU inte om att bygga en
              ny centralstyrd stat, att bygga nya gränser mellan människor.
              För oss handlar det i stället om att utveckla former för demokratiskt
              beslutsfattande också på kontinental nivå, med respekt för mångfalden,
              för olikheter, för alla ingående men också för världen utanför.
            </seg>
            <seg n="21915c83">
              Vi har lärt och ska inte glömma vår historia, men vi ska bygga
              för framtiden när vi nu får möjlighet. Det räcker därför inte
              att regeringarna tar steget in i unionen men lämnar medborgarna
              efter sig på perrongen. Många människor känner att de aldrig ens
              bjudits med på resan, att deras makt inte vuxit med EU utan att
              bara regeringens makt vuxit. Därför är det så oerhört viktigt
              att nu kraftfullt söka utveckla medborgarnas union, en union byggd
              underifrån, en union med en tydlig maktdelning för att medborgarna
              så enkelt som möjligt ska hitta rätt och kunna påverka och utkräva
              ansvar på varje nivå. Låt oss göra klart att EU också ska byggas
              underifrån, utifrån federalismens principer.
            </seg>
            <seg n="84e5daa9">
              Fru talman! EU är och blir resultatet av våra gemensamma strävanden.
              Det arbete som gjorts i EU:s framtidskonvent välkomnar vi både
              därför att det är och var ett spännande sätt att på unionsnivå
              föra en förnyelsediskussion och därför att man faktiskt tagit
              steg på väg mot en ökad tydlighet och en förenkling av ramverket.
            </seg>
            <seg n="77958bb5">
              Jag är övertygad om att konventet nått längre med en annan sammansättning,
              inte minst utifrån ett genderperspektiv, men det ska ändå inte
              förta de faktiska framgångar som gjorts när det gäller öppenhet
              och brett deltagande på ett område som tidigare förbehållits diplomatin.
              EU har definitivt tagit steget från utrikespolitik, en fråga för
              regeringarna att sköta, till att bli en naturlig del av vår politiska
              vardag. Nu gäller det för oss här hemma i Sverige att dra konsekvenserna
              av detta.
            </seg>
            <seg n="5b9fc315">
              Fru talman! Även om vi välkomnar förslaget från konventet så
              är det inte så skarpt i konturen som vi skulle önska. Det krävs
              i den kommande processen förtydliganden, en tydligare maktdelning
              än vad som nu har åstadkommits. Det är en förutsättning för att
              man ska kunna utveckla såväl demokratin som effektiviteten i EU.
              Vi vill se en ökad tydlighet inte bara om hur makten ska delas
              mellan regeringarna utan också om hur makten ska delas mellan
              medlemsstaterna och EU-nivån och inte minst om hur medborgarnas
              makt ska stärkas.
            </seg>
            <seg n="0958937c">
              Vi eftersträvar från Centerpartiets sida inte balans mellan institutionerna
              utan en tydlig förskjutning i riktning mot EU-parlamentet för
              att råda bot på dagens demokratiska underskott. Den konstitution
              vi önskar se på riksdagens bord liknar definitivt inte ett rävgryt
              med ett otal in- och utgångar för regeringarna att smita in i.
              Vi vill öppna upp slutna rum och städa ur gråzoner för beslutsfattandet
              för att göra EU:s uppdrag, beslutsfattande och ansvar tydligt.
              Bara så kan medborgarna bjudas med på resan och få möjligheter
              att både påverka och utkräva ansvar.
            </seg>
            <seg n="0ee1561d">
              Från Centerpartiets sida, fru talman, välkomnar vi en stärkt
              roll för EU:s utrikes- och säkerhetspolitik. EU ska inte bli en
              fästning för Europa som sluter sig mot omvärlden och bara ägnar
              sig åt inre marknadsfrågor. Världen förväntar sig mer än så av
              oss. Vi kan bättre än vad historien visat på det här området.
              Också vi har mognat. Vi måste aktivt verka för att lösa konflikter
              med politiska medel, både i vårt nya grannskap och i världen utanför.
              Vi ska arbeta konfliktförebyggande på FN-grund men också vara
              beredda att agera gemensamt, även med militära insatser för krishantering.
            </seg>
            <seg n="28512916">
              Vi välkomnar en utrikesminister på mellanstatlig grund utan dubbla
              hattar. Vi utgår från att det förslag till konstitution som kommer
              att läggas på vårt bord vilar tryggt på riksdagens säkerhetspolitiska
              ställningstagande. Vi utgår från att makten i dessa frågor alltjämt
              vilar här i riksdagen men att vi på den grunden hittar fram till
              vägar för att ta vår del av det gemensamma ansvaret. Vi ser framför
              oss gemensamt ansvar, solidaritet mellan oss människor, värn för
              folkrätten och våra grundläggande värden och inte en ny militärallians.
            </seg>
            <seg n="813ce86a">
              Avslutningsvis, fru talman, vill jag säga att det för oss är
              självklart att hävda en fortsatt generös och human asyl- och flyktingpolitik.
              Här har vi all anledning att pröva möjligheterna att på Genèvekonventionens
              och barnkonventionens grund forma en gemensam asylpolitik inom
              EU. Men låt mig göra klart att vi, om vi inte når tydlighet och
              säkerhet i den här delen, inte får tveka. Då måste vi tydligt
              hävda rätten att gå före och att ha minimiregler.
            </seg>
            <seg n="bdf3eb5e">
              Låt oss på bred front, fru talman, bygga ett öppet EU, inte en
              Fästning Europa. Framtidens EU handlar om att ge alla människor
              möjligheter, om solidaritet, mänskliga rättigheter och hållbar
              utveckling.
            </seg>
          </u>
          <note type="speaker" n="b99bc41e">
            Anf. 85 ULF HOLM (mp):
          </note>
          <u who="ulf_holm_0fcd2f" xml:id="i-3ed5840871e121de-0" n="50eba5a4">
            <seg n="2ccf513e">
              Fru talman! Jag ska börja med att hälsa Sveriges nya utrikesminister
              välkommen. Jag ser fram emot ett brett arbete i största öppenhet
              och samförstånd, även om vi i sak säkert kommer att ha en del
              olika åsikter.
            </seg>
            <seg n="d9c4c72b">
              Det har sagts många fina ord här i dag om konventets förslag
              till konstitution för EU. Jag håller med. EU-konstitutionen är
              jättebra för alla dem som anser att de stora EU-länderna ska ha
              mer makt i EU, för alla dem som vill bygga en militariserad EU-stat,
              för alla dem som vill ha en EU-president, en stark utrikesminister
              och högre murar mot omvärlden. Ja, då är konstitutionsförslaget
              bra. Men för alla oss som anser att samarbetet ska ha andra former
              och andra mål än dem som presenteras i konventets förslag är detta
              förslag faktiskt en smärre katastrof.
            </seg>
            <seg n="5cbfd8d5">
              Svenska folkets nej till valutaunionen EMU visar att svenska
              folket sätter demokrati och självständighet högt på dagordningen.
              Svenska folkets nej till EMU var ett nej till ökad centralism
              i EU. Därom bör ingen tvekan råda. EMU-folkomröstningens resultat
              måste också ge avtryck i politiken. Det är därför oroväckande
              att Sveriges regering verkar stå helt handlingsförlamad och helt
              utan kompass i frågan om vilken väg Sverige och EU ska ta i framtiden.
            </seg>
            <seg n="57e6e740">
              Jag har här konventets förslag. Det är 263 ganska tättskrivna
              sidor. Och jag har regeringens skrivelse. Den väger ganska lätt
              i jämförelse. Vad är den svenska regeringens åsikt om framtiden?
            </seg>
            <seg n="70b1bdfa">
              Från Miljöpartiets sida handlar det om vilken sorts samarbete
              vi ska ha. Jag och Miljöpartiet vill ha ett samarbete med alla
              Europas länder kring gränsöverskridande frågor där samarbete sker
              på lika villkor mellan samarbetsländerna och där medborgarna har
              ett inflytande över vilken politik som ska drivas. Det betyder
              att decentralisering är en ledstjärna. Nedrustning och kampen
              för mänskliga rättigheter ligger långt fram i detta arbete. Det
              handlar om ökat samarbete med alla Europas länder och inte minst
              om att inte glömma bort att Europa inte är hela världen. Det finns
              länder utanför EU-murarna.
            </seg>
            <seg n="7a678dc7">
              Förslaget till konstitution innehåller i allt väsentligt det
              som svenskarna vände sig emot i EMU-folkomröstningen. Det finns
              ökad överstatlighet, och antalet områden där enskilda medlemsländer
              kan köras över dubbleras, från 34 politiska områden till 70. Det
              finns mer makt till EU-systemet genom en tydlig kompetensuppdelning
              vad gäller exklusiv kompetens och delade kompetenser som innebär
              att makten utgår uppifrån EU och sipprar ned till stater och regioner.
              Där finns framväxten av en EU-stat, en superstat, med militär
              EU-kapacitet, solidaritetsklausul, president och utrikesminister.
              Den svenska plattläggningen som aviseras i regeringens skrivelse
              är faktiskt ett hån.
            </seg>
            <seg n="a175985d">
              Man kan bara ta som exempel artikel I-40.3. Där sägs att medlemsstaterna
              ska förbinda sig att gradvis förbättra sina militära resurser.
              Ursäkta, jag trodde att den här riksdagen hade beslutat att vi
              skulle nedrusta. I artikel I-40.2 sägs det att den gemensamma
              säkerhets- och försvarspolitiken ska omfatta den gradvisa utformningen
              av unionens gemensamma försvarspolitik. Vad hände med den svenska
              alliansfriheten? Vart tog den vägen?
            </seg>
            <seg n="31bf7ad5">
              Så fortsätter det om och om igen. Det värsta av allt är att regeringen
              inte tänker använda sig av vetorätten. Regeringen vill inte använda
              sig av det enda verktyg som finns i en regeringsförhandling, nämligen
              att lägga in veto för att få en förändring, och det förklarar
              man till och med inför alla andra EU-medlemsländer.
            </seg>
            <seg n="5a96e170">
              Det innebär i praktiken att de inte behöver lyssna så mycket
              på oss: Sveriges regering lägger sig. De kommer inte att bråka.
              Sitt still i båten, och svenskarna verkar nöjda. Pinsamt, Sveriges
              regering!
            </seg>
            <seg n="6f5f803e">
              Av respekt för alliansfriheten borde regeringen lägga in veto
              mot den försvarspolitiska ambitionen i konstitutionsförslaget.
              Vi borde också motsätta oss en vald EU-president och en utrikesminister
              med dubbla hattar. Vi måste stå upp för att varje land ska ha
              en EU-kommissionär med rösträtt, i alla fall så länge EU-kommissionen
              ser ut som den gör. Det finns inga större förändringar av EU-kommissionens
              rättigheter. Då måste varje land garanteras en kommissionär med
              rösträtt.
            </seg>
            <seg n="6b23dce5">
              För mig handlar EU väldigt mycket om på vilket sätt EU ska kunna
              användas. Vi har hört många gånger att EU måste kunna användas
              som ett verktyg för en bättre miljöpolitik. Om nu regeringen tror
              på EU-projektet, visa oss det också! Förklara hur ni vill att
              det ska fungera! Det räcker inte att sitta vid förhandlingsbordet
              som några mesiga jasägande nickedockor till vad de stora EU-länderna
              säger. Om EU ska vara bra för miljön, förklara då varför Euratomfördraget
              finns kvar, varför det är lagt i ett protokoll! Euratomfördraget
              ska främja användandet av kärnkraften. Miljöpartiet anser, precis
              som den europeiska miljörörelsen, att det inte ska finnas med
              i konventets förslag utan strykas helt.
            </seg>
            <seg n="bf28e871">
              Vart tog förslaget om kravet på en miljögaranti vägen? Den miljögaranti
              som nu finns är inte värd mycket och måste förbättras radikalt.
              Enskilda länder måste få rätten att gå före och införa strängare
              miljöregler än de som finns på EU-nivå. Varför är regeringen så
              tyst om detta?
            </seg>
            <seg n="cfe02970">
              Vad händer med reformeringen av jordbrukspolitiken? Jag trodde
              att alla partier i EU-nämnden var ense om att den var förödande
              och måste förändras. Men i regeringens skrivelse står inte många
              ord: EU:s jordbrukspolitik är inte så bra. Nej, men då måste vi
              göra någonting åt det. Då måste ju regeringen sätta hårt mot hårt
              och se till att få i gång en förändring.
            </seg>
            <seg n="9d60d5d4">
              Varför hörs inte Sveriges regerings starka bifall till EU-kommissionär
              Wallströms förslag om ett protokoll om hållbar utveckling att
              ta med i konventsförslaget? Det är förvisso inget perfekt förslag.
              Det måste jag säga som miljöpartist. Man skulle behöva lyfta in
              krav på en strategi för hållbar utveckling med konkreta mål och
              tidtabeller. Men det är ett steg framåt. Varför hörs inte Sveriges
              regerings starka bifall till detta förslag? Jag måste fråga: Har
              regeringen försökt ta någon kontakt med andra EU-länder för att
              bygga allianser och för att försöka få in sådana här saker i konventets
              förslag? Eller är det bara de stora EU-länderna som skapar allianser
              precis som det står i en av dagstidningarna i dag? Tyskland, Frankrike
              och England träffas för att göra upp om en starkare försvarspakt.
            </seg>
            <seg n="33338272">
              Sveriges regering ska inte vara tyst. Vi ska inte lägga oss platt
              för de stora länderna. Vi måste faktiskt bråka. Eller är det så
              att Sveriges regering skäms för att tala om att Sverige vill fortsätta
              att vara alliansfritt och att Sverige vill att man ska fortsätta
              att driva en aktiv miljöpolitik?
            </seg>
            <seg n="0171103b">
              Slutligen, fru talman, vill jag säga att det är mycket viktigt
              att vi sluter upp bakom en folkomröstning. Jag återkommer om det
              i mitt inlägg senare i dag.
            </seg>
          </u>
          <note type="speaker" n="b8ebdee1">
            Anf. 86 Utrikesminister LAILA FREIVALDS (s):
          </note>
          <u who="unknown" xml:id="i-fce76bfc123ebebb-2" n="2ba455c3">
            <seg n="ad4d793a">
              Fru talman! Man kan märka redan nu i debatten att det finns en
              skiljelinje mellan dem som vill att vi utvecklar det europeiska
              samarbetet ytterligare, att vi tar tag i de problem som vi har
              att lösa och som vi bara kan lösa gemensamt, och dem som fortfarande
              tror att vi ensamma här är bäst på att lösa inte bara våra egna
              problem utan också de problem som vi har gemensamt i Europa och
              i hela världen.
            </seg>
            <seg n="d43ce307">
              Det är synd. Kring frågan att vi måste samarbeta för att kunna
              lösa våra problem borde vi vid det här laget kunna vara eniga.
              Det är lite synd. Men låt mig nu gå in på de frågor som har tagits
              upp här av de olika talarna. Det finns en fråga som återkom, jag
              tror i samtliga inlägg, och som jag därför tar först.
            </seg>
            <seg n="2c192bb4">
              Man envisas att tala om en vald president. Jag förstår inte hur
              det här missförståndet egentligen kunde uppstå. Är det verkligen
              så att det är en stackars översättare som bär ansvaret för detta
              missförstånd och denna motsättning som nu tycks finnas i den här
              frågan?
            </seg>
            <seg n="42f1c70e">
              Det handlar om att man ska välja en ordförande för Europeiska
              rådet, en ordförande utan någon makt, en ordförande som har till
              uppgift att se till att Europeiska rådet kan arbeta effektivt
              och att samordna de olika ländernas olika synpunkter inför debatter
              och beslutsfattande. Det är en praktisk åtgärd av väsentlig betydelse
              när man vill effektivisera arbetet i EU:s institutioner. Det heter
              president på engelska. Men det heter ordförande på svenska.
            </seg>
            <seg n="4ceb7a37">
              Det är en del andra tekniska frågor som har tagits upp här, som
              den så kallade passerellen av Tobias Krantz. Jag sade redan i
              min inledning att det är en fråga som vi sätter stort frågetecken
              inför. Den måste ses över för att det ska bli lite tydligare hur
              det ska fungera.
            </seg>
            <seg n="61fb4b6a">
              Vi vet naturligtvis inte om vi får gehör för det. Jag vill lugna
              dem som tror att vi inte talar med övertygelse och med alla de
              argument som vi kan lägga upp. Det gör vi givetvis. Vi använder
              alla de argument som vi kan få och vi söker efter allianser med
              andra som har samma synpunkt som vi. Men vi kan inte garantera
              att vi får alla med oss i de synpunkter vi har.
            </seg>
            <seg n="6c99ba54">
              Jag var förvånad över Holger Gustafssons inlägg om att regeringen
              inte har några synpunkter alls på konventsförslaget. Jag förstår
              inte riktigt. Är det så otydligt skrivet i skrivelsen till riksdagen
              att man inte kan se att det faktiskt finns en hel del synpunkter?
              Det är möjligt att det inte var de synpunkter som Holger Gustafsson
              vill ha. Men nog finns det synpunkter.
            </seg>
            <seg n="de48e3e6">
              Visst kan man tolka folkomröstningen på olika sätt, Lars Ohly.
              Det finns de som säger att det var plånboksfrågorna som var avgörande.
              På något viss känner jag att Lars Ohly har rätt när han säger
              att det var de rika och de som känner att deras trygghet och välfärd
              inte är hotad som röstade ja, medan de som är beroende av ett
              väl fungerande välfärdssystem röstade nej. Jag tror att det ligger
              mycket i att man var rädd för att den nya valutan skulle innebära
              att vi fick sämre möjligheter att värna de välfärdssystem vi har.
              Vi lyckades inte övertyga om att förhållandet är det motsatta.
            </seg>
            <seg n="1bb23b2f">
              Men jag tycker inte att man kan dra större slutsatser av folkomröstningen
              än det som det handlade om, nämligen euron, den nya valutan, eller
              inte. I övrigt tycker jag att även Lars Ohly måste medge att merparten
              av de svenska invånarna är positiva till EU-samarbetet.
            </seg>
            <seg n="8fa994c8">
              Lars Ohly tycker att vi ska återflytta makt till länderna igen.
              Det är där skiljelinjen ligger. Om man inte har insikten att de
              problem som vi har när det gäller den gränsöverskridande brottsligheten,
              miljöfrågorna och säkerhetsarbetet på olika sätt kräver att vi
              samarbetar och en viss överstatlig möjlighet till att fatta beslut
              tycker inte jag att man tar de problemen på riktigt allvar. Man
              gör det i varje fall inte om man inte kan tala om på vilket sätt
              Sverige ensamt ska lösa de gränsöverskridande problemen.
            </seg>
            <seg n="2130edd3">
              Lars Ohly kritiserar också konventets arbete för att det inte
              var tillräckligt demokratiskt och att det bara var 17 % kvinnor.
              Jag är glad att åtminstone Sverige var ordentligt företrätt av
              kvinnor. Den kanske främsta företrädaren, Lena Hjelm-Wallén, är
              kvinna.
            </seg>
            <seg n="644a7962">
              Jag tycker inte heller att man ska förringa konventets arbete
              utifrån demokratisk synvinkel. Tvärtom var det något oerhört positivt
              och ovanligt som konventet gjorde när man involverade väldigt
              många människor från alla länder och representerande olika skikt
              i samhället i arbetet med konventet. Jag tror att det var väldigt
              ansvarsfullt av konventet att verkligen se det som sin uppgift
              att komma fram till ett förslag, som rimligtvis måste vara en
              kompromiss där många har fått ge avkall på sådant som de tyckte
              var viktigt.
            </seg>
            <seg n="2d9975e4">
              Konventet visade en stor ansvarskänsla och förmåga att hantera
              det uppdraget. Nu har vi fått samma uppdrag att hantera i vårt
              beslutsfattande.
            </seg>
            <seg n="0d9b0eb9">
              När det gäller ytterligare tekniska frågor sades det att flexibilitetsklausulen
              skulle vara något nytt, men det är faktiskt någonting som redan
              finns i det fördrag som vi har i dag. Det som sker är att detta
              vidgas till den tredje pelaren. Det är helt nödvändigt att göra
              det, återigen, med hänsyn till att det är där vi har att hantera
              gränsöverskridande problem som kräver en större förmåga och en
              större effektivitet.
            </seg>
            <seg n="6c8e03c5">
              Det är fullständigt obegripligt att man kan börja tala om att
              vi skulle bli en kärnvapenmakt genom att det sker några tekniska
              förändringar av beslutsreglerna i Euratom. Det är väl ändå att
              gå lite väl långt i debatten.
            </seg>
            <seg n="70dc5cba">
              Det har på svenskt initiativ inletts ett brett arbete mot spridning
              av massförstörelsevapen. Det är ett arbete som pågår vid sidan
              om.
            </seg>
            <seg n="a435046f">
              Kerstin Lundgren och flera andra tog upp detta med den särskilde
              utrikesministern, men det var Kerstin Lundgren som särskilt nämnde
              att det var bra med en utrikesminister men att utrikesministern
              inte skulle ha två hattar, det vill säga dubbla funktioner. Det
              är en av de frågor vi har uppmärksammat i regeringens synpunkter
              i skrivelsen till riksdagen. Vi tycker också att det skapar oklarheter
              att på det viset ge denna funktion dubbla uppgifter i två av EU:s
              institutioner. Här hoppas vi få gehör för att det på något vis
              måste göras en förändring.
            </seg>
          </u>
          <note type="speaker" n="d04e9653">
            Anf. 87 GUNNAR HÖKMARK (m):
          </note>
          <u who="unknown" xml:id="i-fce76bfc123ebebb-3" n="2ba455c3">
            <seg n="cb354a1d">
              Fru talman! Allra först tror jag det är oerhört viktigt att vi
              nu gör klart för oss själva att i grunden måste vi kunna diskutera
              alla frågor. Att nu säga att konventet har kommit fram till någonting
              och därför kan vi inte riskera att rubba en balans vore att undergräva
              den behandling och den diskussion som vi ska ha här i riksdagen.
            </seg>
            <seg n="1e448d56">
              Jag säger detta därför att en av de stora och viktiga frågorna
              handlar om att institutionalisera en vald ordförande för Europeiska
              rådet. Jag vill med viss skärpa säga till Laila Freivalds att
              det inte är någon översättares fel att denna fråga har blivit
              stor. Det handlar inte om översättningen. Det finns ett riksdagsbeslut
              på den här punkten som inte har tillkommit av okunskap, av att
              man inte ville fördjupa sig i detta eller av att man blivit lurad
              av en översättare. Sex partier i denna riksdag har sagt nej till
              en vald ordförande på djupt principiella grunder inte på grund
              av något översättningsfel utan därför att vi vill ha rotationen.
              Vi vill inte ha den snedvridning av balansen mellan stora länder
              och små och mellan Europeiska rådet och de andra institutionerna
              som detta skulle innebära. Vi vill heller inte ha någonting som
              i praktiken kan komma att bli en snedvridning av balansen mellan
              de nya länderna och de gamla.
            </seg>
            <seg n="c17fb0af">
              Tro alltså inte att detta är en översättningsfråga, Laila Freivalds!
            </seg>
            <seg n="919be392">
              Jag ställde i min inledning denna fråga till Laila Freivalds:
              Om riksdagens beslut blir likadant nu som det blev i våras, kommer
              ni då att agera likadant som ni gjorde i våras eller kommer ni
              att följa riksdagens linje? Detta vill jag faktiskt ha ett tydligt
              besked om här i dag. Det kommer att påverka hur pass tydlig riksdagen
              måste vara i sitt uppdrag till regeringen. Det är den första frågan.
            </seg>
            <seg n="9cb5933d">
              Den andra frågan gäller detta med EU:s kompetenser. Vi vill vara
              mycket tydliga om att EU inte ska kunna ta på sig några nya kompetenser
              utan att det alltid är en fråga där medlemsstaterna lämnar över
              beslutsfattandet inom ett område. Jag tror att Tobias Krantz var
              inne på det som kallas passerellen, det vill säga rådets möjlighet
              att gå över från enhällighet till kvalificerad majoritet. Så anser
              vi inte att det ska vara. Det är viktigt att regeringen driver
              denna fråga tydligt och klart.
            </seg>
            <seg n="e059db23">
              När det gäller unionsrätten är det viktigt att vi slår fast att
              denna ska utformas med företrädesrätt gentemot ländernas nationella
              lagstiftningar men också med respekt för den konstitutionella
              tradition och identitet som finns i medlemsländerna. Detta står
              i konventsförslaget, men det kan göras tydligare så att vi slipper
              höra det som Lars Ohly och Ulf Holm sade tidigare här i dag. De
              har nämligen fel. Det står inte så i konventsförslaget som de
              säger. Tvärtom inskärps det att beslutsfattandet ska bygga på
              respekt för ländernas grundlagar.
            </seg>
            <seg n="75f6eb98">
              Jag vet inte om jag var den ende som noterade det, fru talman,
              men i stort sett alla som var uppe och talade sade att det var
              en fantastisk förändring vi har fått i Europa. Östra Europa förenas
              med västra Europa under demokratins och rättsstatens former. Vi
              har fått fria grannländer som nu träder in som rättsstater och
              marknadsekonomier. Jag tror att de allra flesta är övertygade
              om att det europeiska samarbetet har bidragit till detta.
            </seg>
            <seg n="128354cb">
              Lars Ohly och Ulf Holm sade inte ett enda ord om detta. Det säger
              rätt mycket om er Europapolitik.
            </seg>
            <seg n="c456c5b4">
              Frågan till er är: Hade ni önskat att Europeiska unionen inte
              hade funnits under denna tid? I praktiken vill ni ha ett demokratiskt
              samarbete som bygger på att man alltid får som man själv vill.
              I Sverige skulle det innebära en grundlag som innebär att Miljöpartiet
              alltid fick rätt. Ulf Holm skulle kanske gilla den, men jag tror
              att svenska folket vill ha en bättre demokrati än så. Det gäller
              också Europa i sin helhet.
            </seg>
          </u>
          <note type="speaker" n="85bf7660">
            Anf. 88 TOBIAS KRANTZ (fp):
          </note>
          <u who="tobias_krantz_23a8b2" xml:id="i-d0ef602434ba4f56-1" n="b4570708">
            <seg n="40b582ce">
              Fru talman! Utrikesministern talar om att det finns en viktig
              skiljelinje i den här debatten. Jag håller med utrikesministern
              om att det finns skiljelinjer. Jag tror att det finns mer än en.
            </seg>
            <seg n="8fa9bdc5">
              Det finns en skiljelinje mellan oss här i kammaren som vill ha
              ett utökat och stärkt europeiskt samarbete och de som tycker att
              samarbetet ska inskränkas och helst avvecklas. Jag har svårt att
              förstå den debatten. När vi ser på den diskussion som nu förs
              och de utmaningar som ligger framför oss alla miljöproblemen,
              kampen mot brottsligheten, hur vi ska se till att det som hände
              på Balkan för bara några år sedan inte ska få hända igen hur kan
              vi tro att vi behöver mindre samarbete i Europa? Jag tror att
              vi behöver betydligt mer samarbete.
            </seg>
            <seg n="d4d1a343">
              Men det finns också en annan skiljelinje som handlar om frågan:
              Givet att vi nu behöver fatta ett antal beslut på europeisk nivå,
              hur ska vi fatta de besluten? Ska stats- och regeringscheferna
              fatta de avgörande besluten, eller ska de avgörande besluten fattas
              av direktvalda parlamentariker under full insyn och granskning?
            </seg>
            <seg n="62e9c6b3">
              Här finns det en skiljelinje mellan de partier som värnar det
              europeiska samarbetet. Jag tycker mig se en tydlig skiljelinje
              mellan Folkpartiet och Socialdemokraterna på den här punkten.
              Det nuvarande europeiska samarbetet är ju uppbyggt på att stats-
              och regeringscheferna fattar besluten och att man låter de direktvalda
              Europaparlamentarikerna och de nationella parlamenten hamna på
              undantag. Jag tror att vi behöver mer demokrati i det europeiska
              samarbetet och mindre av diplomati.
            </seg>
            <seg n="395232da">
              Frågan om vald president för Europeiska rådet handlar egentligen
              om hur man har gjort under väldigt många år i det europeiska samarbetet
              de slutna sammanträdena, de stängda dörrarna, de rökiga lokalerna
              där män stänger in sig och fattar avgörande beslut och sedan bara
              kommer ut och deklarerar hur det ska gå till. Detta tror jag väldigt
              många människor känner oro och rädsla inför.
            </seg>
            <seg n="15d5ff1e">
              Frågan om vald president ska ses i det perspektivet. Det handlar
              om att stärka den institution som mer än någon annan institution
              i det europeiska samarbetet symboliserar just detta, och det är
              därför som jag tycker att det är viktigt att vi tar avstånd från
              den tankegången.
            </seg>
            <seg n="5b9f040e">
              Jag vill upprepa den fråga som jag har ställt, och som många
              andra har ställt: Hur driver regeringen den här frågan i det europeiska
              samarbetet, i den regeringskonferens som nu pågår? Riksdagen har
              ju tydligt tagit ställning i den frågan.
            </seg>
            <seg n="d15d2b12">
              Sedan välkomnar jag regeringens och Laila Freivalds diskussion
              och besked när det gäller den så kallade passerellen. Jag tycker
              att det var ett bra besked. Jag hoppas att regeringen nu driver
              denna fråga med kraft i det europeiska samarbetet framöver.
            </seg>
            <seg n="a82146e5">
              Jag skulle också vilja ställa en kompletterande fråga till utrikesministern
              på just denna punkt. Om det ändå skulle bli så att någon typ av
              regel med utgångspunkt från det som nu har föreslagits skulle
              införas, kan då utrikesministern ge det löftet till den svenska
              riksdagen här i dag att vi ska ha en full parlamentarisk process
              när sådana beslut i så fall ska överföras, när man ska börja fatta
              majoritetsbeslut? Det får inte bara bli så att det här dras lite
              snabbt i EU-nämnden och sedan kör stats- och regeringscheferna
              på. Kan utrikesministern lova att det ska bli en full parlamentarisk
              process och full riksdagsbehandling när detta i så fall ska tas
              upp?
            </seg>
            <seg n="87133646">
              Jag tycker att vi behöver ett öppet samarbete både inåt och utåt.
              Därför vill jag också i detta anförande ta upp frågan om flyktingpolitiken,
              som oroar mig. Är det så att vi är på väg mot en europeisk flyktingpolitik
              som kännetecknas av mer av harmonisering och mindre av det som
              vi tidigare har haft, det vill säga minimiregler? Tänker utrikesministern
              driva den här frågan med full kraft, att vi ska ha minimiregler
              och att varje enskilt land självt får gå före med mer generösa
              och mer humana regler?
            </seg>
          </u>
          <note type="speaker" n="ac7770b0">
            Anf. 89 HOLGER GUSTAFSSON (kd):
          </note>
          <u who="holger_gustafsson_cb5978" xml:id="i-c173b5bbd75793c4-1" n="922e92b3">
            <seg n="d453ef30">
              Fru talman! Fru utrikesminister! Det är nog inte så att Holger
              Gustafsson är den ende som uppfattar att regeringen ligger väldigt
              lågt och inte har någon uppfattning i de här frågorna. När Lars
              Danielsson presenterade detta i svenska medier var den allmänna
              hållningen att regeringen inte har någon uppfattning i frågan.
              Läser man skrivelsen som vi har fått till riksdagen så pekar regeringen
              på vissa problem, men man ger inget svar och inga förslag på lösningar
              av dem. Allt är öppet.
            </seg>
            <seg n="432a9d18">
              Fru talman! Det är känt att kristdemokraterna inte vill ha en
              vald president för Europeiska rådet. Det finns flera skäl för
              detta. Ett starkt motiv är att det väsentligt skulle minska medlemsländernas
              engagemang och känsla av tillhörighet under perioder av eget ordförandeskap
              i unionen. Inte heller vill vi se ett separat lagstiftningsråd
              med den ökade byråkrati som det skulle innebära vid lagstiftningen.
              Vi anser också att ministerrådet bör ha roterande ordförandeskap
              på ett år.
            </seg>
            <seg n="44044fca">
              Kristdemokraterna vill främja fred och säkerhet genom en gemensam
              utrikespolitik och genom att denna ska grundas på demokrati och
              mänskliga rättigheter. Den ska verkställas av en gemensam utrikesminister
              med politiskt stöd både i ministerrådet och i kommissionen. Vi
              anser dock att befattningens tekniska konstruktion, den dubbelhattade
              varianten, måste utvecklas ytterligare i regeringskonferensen.
            </seg>
            <seg n="ea807002">
              Vi anser att alla medlemsländer ska bidra med en kommissionär
              och att denne ska ha full rösträtt. Låt mig också i detta sammanhang
              få lyfta fram offentlighetsprincipen och vikten av yttrandefrihet
              för EU-anställda som något mycket viktigt.
            </seg>
            <seg n="a8238d46">
              Fru talman! Konstitutionen innehåller också en rad viktiga sakområden.
              Låt mig fokusera på några områden som vi kristdemokrater vill
              prioritera i det konstitutionella fördraget.
            </seg>
            <seg n="e097038f">
              Den ekonomiska stabilitetspakten bör reformeras och fördragsfästas.
              Den påverkar alla. Det finns ett ömsesidigt beroende av denna,
              och därför bör den finnas med.
            </seg>
            <seg n="5e480296">
              Vi vill se en gemensam, generös asyl- och flyktingpolitik.
            </seg>
            <seg n="c2e00993">
              Vi vill se att det straffrättsliga samarbetet måste utvecklas
              parallellt med polissamarbetet i Europa. Vi vill inte ha fristater
              för narkotikahandel inom EU.
            </seg>
            <seg n="36748903">
              EU:s externa politik måste styras mot samma politiska mål, det
              vill säga handel, jordbruk och bistånd måste samverka för att
              bekämpa fattigdomen i tredje världen.
            </seg>
            <seg n="fecb7c95">
              Det säkerhetspolitiska samarbetet för fred och stabilitet måste
              gå vidare och utvecklas i nutidsanpassade former med brett deltagande.
              Det måste ske utan att man minskar utrymmet för de stater som
              har valt en säkerhetspolitik utan försvarsallianser. Under förutsättning
              att den så kallade flexibla integrationen medger detta kan vi
              acceptera en sådan.
            </seg>
            <seg n="133f9971">
              Petersbergsuppgifterna bör skapa ett ordentligt utrymme för en
              fortsatt utveckling av civila insatser i krissammanhang som vi
              kan engagera oss i.
            </seg>
            <seg n="ae1489ac">
              Energipolitiken bör också bli en delad befogenhet eftersom den
              alltmer är en gemensam angelägenhet mellan medlemsländerna.
            </seg>
            <seg n="b05667e2">
              Regionkommittén tycker vi inte ska ges status som EU-institution
              ännu.
            </seg>
            <seg n="8e8be802">
              Slutligen efterlyste jag tidigare förslag från regeringen, och
              vi har inte sett några sådana. Jag kan förstå att det nästan är
              omöjligt, för jag tror att jag hade rätt när jag sade att regeringens
              stora problem är det rödgröna hörn som ni sitter fast i. Man kan
              ju förstå, när man ser Miljöpartiets gröna politiska galla från
              den här talarstolen, att det inte är möjligt att diskutera konstruktivt
              med samarbetspartierna med en sådan dialogform som de har där.
              Men vi hoppas att regeringen tar initiativ till diskussion med
              oss övriga partier i den här frågan.
            </seg>
          </u>
          <note type="speaker" n="3d81c276">
            Anf. 90 LARS OHLY (v):
          </note>
          <u who="lars_ohly_d95919" xml:id="i-c103531d8036aa31-0" n="048ab341">
            <seg n="192cf740">
              Fru talman! Laila Freivalds sade att det går en skiljelinje mellan
              dem som vill utveckla en politik för att lösa gemensamma problem
              och de som tror att vi klarar oss själva. Låt mig då ställa frågan:
              Behövs det mer eller mindre samarbete i Europa och i världen?
              Mitt svar är att det självklart behövs mer samarbete.
            </seg>
            <seg n="87e1ec65">
              Men man kan också ställa frågan så här: Behövs det mer eller
              mindre av överstatlighet, mer eller mindre av union, mer eller
              mindre av centralisering av beslutsfattandet? Då är mitt svar
              att det behövs mindre av centralisering, union och odemokratiska
              beslutsformer. Skiljelinjen kanske går i synen på vikten av demokrati
              och av att väljarna kan kräva ansvar av dem som fattar besluten.
            </seg>
            <seg n="2e95505b">
              Det var det som var min poäng när jag diskuterade EMU-folkomröstningen
              och det starka nej som blev resultatet av folkomröstningen den
              14 september, att demokrati och självständighet var de viktigaste
              argumenten för dem ofta kvinnor, lågavlönade och ungdomar som
              i stor utsträckning röstade nej. Då måste man diskutera om vi
              ska flytta beslut i ännu större omfattning till sådana som vi
              inte kan välja bort. Ska vi i ännu större omfattning gå in i ett
              system som blir svårare att kontrollera och som gör att riksdagen
              får mindre makt och mindre inflytande och därigenom att väljarnas
              rösträtt reduceras och devalveras?
            </seg>
            <seg n="e0fc992e">
              Visst finns det gränsöverskridande problem, och de måste lösas
              i samarbete. Och de är många. Men regeringen säger ju ibland nej
              till att lämna enhälligheten och övergå till beslutsfattande med
              majoritetsbeslut. Även regeringen ser tydligen gränser för när
              det är rimligt att överlämna beslutsmakten till institutioner
              på ett sätt som gör att vi inte kan utkräva ansvar av dem som
              fattar besluten. Så där tycks skiljelinjen vara att vi tycker
              att det finns alltför många områden som redan omfattas av ett
              beslutsfattande som försvårar genomskinligheten, som försvårar
              den offentliga debatten och som försvårar för väljarna att utkräva
              ansvar.
            </seg>
            <seg n="fe927773">
              Med den flexibilitetsparagraf som föreslås är det visserligen
              sant att den finns, fast i något mindre vid bemärkelse, redan
              i dag. Men den ska gälla för hela fördraget. Och den innebär att
              EU kan fatta beslut även om EU inte har fått befogenhet att göra
              det om det visar sig nödvändigt för att nå de mål som konstitutionen
              har uppställt. Det är ju en tolkningsfråga. Tillsammans med möjligheten
              för ett enhälligt ministerråd att upphäva enhälligheten i andra
              frågor och övergå till majoritetsbeslutsfattande innebär det att
              unionen, på medlemsstaternas bekostnad, på parlamentens bekostnad,
              kan skaffa sig egen, ny kompetens. Det här är allvarligt.
            </seg>
            <seg n="4a9f732e">
              Då är frågan: Hur ska vi hantera det här? Det är långtgående
              förslag som diskuteras i regeringskonferensen. En del säger: Det
              här ska hanteras av riksdagen. Riksdagen är vald för att fatta
              beslut. Men i valrörelsen 2002 var det omöjligt att få någon som
              helst diskussion inte bara om EMU-frågan, som hänvisades till
              en folkomröstning, utan om nästan alla EU-frågor.
            </seg>
            <seg n="88563f87">
              Ni passade, ni som var för EMU. Ni som i grunden är positiva
              till mer av överstatlighet vägrade att ta debatten då. Ni har
              inte mandat för att ta ställning för en regeringskonferens resultat
              som innebär mer union, mindre demokrati och svårare för väljarna
              att utkräva ansvar. Det menar jag tyder på att man i stället borde
              diskutera en folkomröstning som ger en bred upplysningskampanj
              och möjligheter för människor att ta ställning till EU:s framtid.
              Det vore det mest demokratiska.
            </seg>
          </u>
          <note type="speaker" n="fa1a5922">
            Anf. 91 KERSTIN LUNDGREN (c):
          </note>
          <u who="kerstin_lundgren_cd170a" xml:id="i-9d10244dc8773f42-12" n="a215dbcd">
            <seg n="0f35ac37">
              Fru talman! Låt mig beröra några av de övriga frågor som måste
              klaras ut under de kommande förhandlingarna om en ny konstitution
              för EU. Det krävs som sagt förtydliganden i kompetensfördelningen
              och en förnyelse, inte minst av del 3, hur EU:s mål verkligen
              ska uppnås, till exempel när det gäller att säkra en hållbar utveckling.
              Inte minst i den här delen förväntar vi oss ett aktivt agerande
              från regeringens sida. Bara om vi lyckas uppnå en skarpare och
              tydligare maktdelad konstitution öppnas verkligen möjligheter
              att forma ett fördrag som inte snabbt blir otidsenligt eller överlämnas
              till domstolen att forma innehållet. Bara på den grunden kan vi
              få ett fördrag som på vår konstitutionella grund blir hållbar
              över längre tid. Låt oss inte bara tala om utan verkligen lära
              av misstagen från Nice.
            </seg>
            <seg n="11e4436c">
              Självklart måste EU ges möjligheter att klara de uppdrag som
              vi överlämnar. Det krävs förändringar för att det nya utvidgade
              EU ska kunna möta nya tuffa utmaningar och klara sammanhållningen.
              En viktig förutsättning för det är att vi inte bygger in konflikter
              i institutionerna. För oss är det uppenbart att de förslag som
              strävar till en effektivare kommission missar själva poängen med
              EU, att alla är med och är lika mycket värda.
            </seg>
            <seg n="a84c65e1">
              Vi är övertygade om att man måste hitta en lösning där alla länder
              får en kommissionär med jämbördig ställning med rösträtt som alla
              andra. Vi är lika övertygade om att Europeiska rådets ledarskap
              måste ta fasta på nyttan och effektiviteten som följer av att
              alla länder faktiskt ser sig som ledare, får bära ledartröjan
              för det mellanstatliga samarbetet. Det är viktigt att stora likväl
              som små stater ser sig som ansvariga på lika villkor. Av det skälet
              ser vi alltjämt att en ny form för rådets ledning måste sökas
              utifrån ett roterande ordförandeskap. Vi avvisar en permanent
              ordförande. Det är inte minst viktigt för att nå sammanhållning
              i ut- och uppbyggnadsskedet av EU.
            </seg>
            <seg n="0fc17a83">
              Fru talman! I det här sammanhanget kan jag inte blunda för hur
              regeringen förvaltar det beslut som riksdagen fattade i våras
              om den valda ordföranden för rådet, den möjliga presidenten. Jag
              måste också säga att jag är förvånad över att utrikesministern
              här i dag gör sig till tolk för uppfattningen att riksdagens beslut
              bygger på någon stackars översättares tolkning av ett uttryck.
              Det är minst sagt anmärkningsvärt att regeringen i praktiken så
              uppenbart negligerar riksdagens vilja, samtidigt som man sjunger
              mellanstatlighetens och riksdagens lov. Låt mig understryka vikten
              av att riksdagens mandat hörsammas av regeringen. Vi känner väl
              regeringens strävan att få så kallade öppna mandat, men då måste
              regeringen också bättre förvalta och respektera de bundna mandat
              som ges. Från Centerpartiets sida vill vi medverka till att riksdagens
              svar på konventskrivelsen blir tydliga. Men det är vår ambition
              att kunna göra det med god vilja och med sikte på att det ska
              vara möjligt att uppnå verkliga förbättringar.
            </seg>
            <seg n="337a1d85">
              Fru talman! För Centerpartiet, som vill bygga ett EU som delegerar
              makt underifrån, är det självklart att EU ska stå starkt på de
              områden där EU ges tydliga befogenheter. Däremot är det grundläggande
              att EU inte ges så kallad kompetenskompetens, att nya uppgifter
              för att nå vida mål kan tillkomma utan att EU:s fördrag ändras.
              Det är därför nödvändigt att regeringskonferensen kan uppnå en
              tydlig konstitution. Vi kan inte godta att uppgifter kan komma
              till utan att ägarna, parlamenten, har det yttersta ordet. Det
              är viktigt också för att det är vår, riksdagens, uppgift att hävda
              våra grundlagar. Den så kallade passerellen är därför inte acceptabel.
              Det krävs förtydliganden när det gäller unionsrätten med respekt
              för grundläggande konstitutioner. Likväl som riksdagen kan ge
              makt måste, fru talman, riksdagen också kunna återta makt från
              EU, men då enbart via fördragsändringar.
            </seg>
          </u>
          <note type="speaker" n="05fb9fb0">
            Anf. 92 ULF HOLM (mp):
          </note>
          <u who="ulf_holm_0fcd2f" xml:id="i-3ed5840871e121de-1" n="50eba5a4">
            <seg n="d50f38fd">
              Fru talman! Det är ganska självklart att vi ska samarbeta. En
              del verkar sitta med öronproppar i den här församlingen. Miljöpartiet
              är ett internationalistiskt parti som vill ha ökat samarbete.
              Men det vi diskuterar är på vilket sätt som vi ska samarbeta på.
              Det är det som debatten går ut på. En del av er i riksdagen tycker
              att samarbetet ska innebära att man för över idrott till ett EU-område.
              Jag vet inte om regeringen tycker att rymdpolitik ska vara ett
              EU-område. En av invändningarna från Laila Freivalds var att vi
              kanske var otydliga. Låt mig slå upp kapitel 18.30 Regeringens
              utgångspunkt för förslaget att införa rymdpolitik som en delad
              kompetens, ett nytt område. Man skriver: Syftet med konventsförslaget
              är att tillskapa ett nytt kompetensområde för unionen, vilket
              väcker en rad frågor som behöver belysas närmare. Sedan väcker
              man två frågor, men inget svar.
            </seg>
            <seg n="86ebc5b7">
              Det står inte om regeringen tycker att det är ett bra eller ett
              dåligt förslag att rymdpolitik ska börja bedrivas på EU-nivå.
              Det är det som är genomgående i förslaget. Det är väldigt svårt
              att få reda på vad exakt regeringen tycker.
            </seg>
            <seg n="f944bb60">
              Vi i Miljöpartiet är konstruktiva. Vi säger klart och tydligt
              att vi tycker att regeringen ska driva miljöfrågorna starkare,
              ta bort Euratomfördraget. Vi ska inte ha kärnkraftens främjande
              på EU-nivå. Vi vill ha en starkare miljögaranti. Vi vill inte
              att idrott ska finnas på EU-nivå. Vi tycker att det är viktigt
              med minimiregler på flyktingområdet för att länderna ska kunna
              ha generösare flyktingpolitik. Är inte det konstruktiv Europapolitik?
              Vad är då konstruktiv politik, Holger Gustafsson?
            </seg>
            <seg n="09cf84cb">
              Jag tycker att jag var väldigt tydlig med att peka ut de punkter
              som vi tycker är viktiga och som vi inte tycker är viktiga. Den
              politiken tycker vi att vi ska fortsätta med. Jag var mycket tydlig
              med att tala om att jag tycker att varje land ska ha rösträtt
              i kommissionen. Det är någonting där inte ens Laila Freivalds
              har kunnat uttrycka om vi ska ha det så eller inte.
            </seg>
            <seg n="56fb9011">
              Jag har också varit väldigt tydlig med att säga att jag inte
              tycker att vi ska ha en EU-president, vilket också riksdagen beslutade
              med sex partiers majoritet. Jag tycker att jag var väldigt konstruktiv
              och väldigt tydlig med hur Miljöpartiet vill ha det fortsatta
              samarbetet med EU. Men jag tycker inte att EU ska ha mer makt
              på det sätt som beskrivs i konventsförslaget. Det är det som är
              den stora skiljelinjen.
            </seg>
            <seg n="9b35d825">
              Jag tycker att det är dags att säga: Nej, EU ska inte ha mer
              makt. EU måste först bevisa att man kan handskas med den makt
              man har fått. Där har jag också fått för mig att riksdagens alla
              partier var överens om att jordbrukspolitiken har EU inte lyckats
              med. Därför borde vi också kunna vara överens om att vi ska jobba
              på att jordbrukspolitiken ska få försvinna från EU och åter nationaliseras.
              Jag trodde att vi var eniga om det. Men det kan man inte säga
              här i den här salen. Det förvånar mig väldigt mycket.
            </seg>
            <seg n="a9d2920d">
              Jag håller med Gunnar Hökmark om EU-presidenten. Jag tycker också
              att det är intressant att höra att det skulle vara ett översättarfel.
              Många andra har berört det, så jag ska inte ta upp det.
            </seg>
            <seg n="ee9bd2dc">
              Slutsatsen den här gången ska jag hinna säga det är att det är
              väldigt viktigt att vi ökar kunskapen om EU-frågorna i det svenska
              samhället och inte minst här i Sveriges riksdag. Jag tycker att
              vi ska skrota EU-nämnden och se till att EU-frågorna behandlas
              i varje utskott, vilket blir en direkt följd av EU:s starkare
              kompetens. Jag tycker också att det är bra om vi har en folkomröstning,
              precis som många andra EU-länder ska ha. Danmark, Frankrike, Luxemburg,
              Belgien diskuterar frågan. Varför kan inte vi få en folkomröstning,
              eller är riksdagens ja-partier rädda för att diskutera EU-frågorna
              bland folket?
            </seg>
          </u>
          <note type="speaker" n="6a2fdb03">
            Anf. 93 Utrikesminister LAILA FREIVALDS (s):
          </note>
          <u who="unknown" xml:id="i-fce76bfc123ebebb-4" n="2ba455c3">
            <seg n="fb5f0adf">
              Fru talman! Det är riktigt att regeringen är för en vald ordförande
              i Europeiska rådet. Men jag måste medge att jag har svårt att
              förstå varför vi har en så stor motsättning i den här frågan.
              Och varför fortsätter ni att kalla ordförandeförslaget för en
              president? Varför låter ni det engelska språket krypa så djupt
              in i det svenska? Det handlar om en ordförande. Vi brukar kalla
              det så i Sverige. Vore det en president skulle det vara förenat
              med vissa befogenheter av något slag. Så är det inte här. De befogenheter
              som denna funktion får är en ordförandes funktion. Och dessa funktioner
              är kopplade till att öka effektiviteten i Europeiska rådets arbete.
            </seg>
            <seg n="446cc956">
              Men vi i regeringen är naturligtvis väl medvetna om riksdagens
              hittillsvarande ståndpunkt i den här frågan, och vi är noga med
              att i alla sammanhang framhålla riksdagens ståndpunkt. Och självfallet
              kommer vi att respektera riksdagens beslut även i den här frågan.
            </seg>
            <seg n="c59c7e0d">
              Om vi inte lyckas stoppa parallellen måste vi försöka komma fram
              till en ordning där riksdagen involveras i beslutsprocessen. Men
              huvudinriktningen måste vara att försöka övertyga andra länder
              om vår argumentering. Det ska vi göra så gott vi någonsin kan.
            </seg>
            <seg n="a96e7d9c">
              Tobias Krantz och Ulf Holm säger att regeringen inte har någon
              uppfattning och att det är svårt att få veta vad regeringen tycker.
              Men i samma andetag får vi kritik för det vi tycker, för det vi
              säger och för våra ställningstaganden. Regeringen har försökt
              att ange sina utgångspunkter för det arbete som nu har påbörjats.
              Och vi är noga med att i det sammanhanget säga att detta är våra
              utgångspunkter och våra ställningstaganden men att Sveriges ståndpunkt
              kommer att klarna när riksdagen har behandlat dessa frågor. Att
              regeringen skulle binda sig för absoluta uppfattningar tror jag
              ändå inte att riksdagen anser vara önskvärt.
            </seg>
            <seg n="860c9408">
              Lars Ohly vill ha mer samarbete i Europa men säger i nästa andetag
              nej till EU och nej till all överstatlighet. Men hur ska vi då
              kunna komma framåt med att lösa de gränsöverskridande problem
              som vi har? Jag tror inte att det är rätt beskrivning, Lars Ohly,
              att det är det som människor kräver av oss, att vi ska backa från
              det samarbete såsom det har utvecklats i EU och såsom förslaget
              till fördrag innebär. Jag tror tvärtom att det är ett djupt känt
              krav från Sveriges medborgare att vi som folkvalda är ansvariga
              för att lösa problem med gränsöverskridande grov brottslighet
              och trafficking och miljöproblem och att vi ser till att vi skaffar
              oss instrument för att kunna lösa dessa problem. Det tror jag
              är det breda folkliga kravet på oss.
            </seg>
            <seg n="8a5a34aa">
              Det finns ett resonemang hos Lars Ohly som jag har lite svårt
              med, men som jag tycker att man måste bemöta, nämligen att det
              framställs såsom att EU i sina beslutande funktioner på något
              vis verkar utan någon demokratisk förankring, att man inte kan
              utkräva ansvar och att man inte kan välja bort dem som agerar
              i EU:s institutioner. Men det är ju inte sant. Regeringarna är
              ju valda av sina folk. Där har man demokratin. Europaparlamentet
              är valt. Det enda som inte är valt är domstolen. Och jag tror
              att man ska fortsätta att inte ha en politiskt vald domstol.
            </seg>
            <seg n="84b6c229">
              Jag håller med om att det finns svårigheter att utkräva ansvar
              på grund av att det är svårt att tränga in i det arbete som pågår
              i EU. Det är därför som Sverige har lagt ned så oerhört mycket
              arbete det gjorde jag bland annat som justitieminister på att
              få in en större öppenhet. Vår öppenhetsprincip är faktiskt oerhört
              värdefull för att öka möjligheterna för medborgarna att följa
              processen även i EU:s institutioner. Och vi har kommit en bra
              bit på väg.
            </seg>
          </u>
          <note type="speaker" n="2443207a">
            Anf. 94 GUNNAR HÖKMARK (m):
          </note>
          <u who="unknown" xml:id="i-fce76bfc123ebebb-5" n="2ba455c3">
            <seg n="c9b4d181">
              Fru talman! En fråga som jag vill ställa till utrikesministern
              är: Om riksdagen fattar samma beslut i frågan om en vald ordförande
              för Europeiska rådet som riksdagen fattade i våras, kommer regeringen
              då att driva den linjen i förhandlingarna, eller kommer man att
              göra som man har gjort under våren? Jag ställde den frågan tidigare
              i dag. Då svarade Laila Freivalds att regeringen självfallet kommer
              att respektera riksdagens ställningstaganden. Ja, vad skulle ni
              annars göra? Skulle ni ändra riksdagens ställningstaganden? Det
              är faktiskt inte fråga om att respektera utan att följa det som
              en svensk linje. Kommer den svenska linjen att vara riksdagens
              linje, eller kommer regeringen att driva en annan linje än riksdagens?
              Det är en konstitutionellt mycket viktig fråga. Jag ställer den
              av det skälet att ni har gjort tvärtemot vad ni borde ha gjort
              under våren. Ni har faktiskt skapat jag ska inte hålla Laila Freivalds
              personligen ansvarig för detta ett demokratiskt underskott där
              regeringens eget agerande är det främsta argumentet mot att öka
              Europeiska rådets makt. Ni kanaliserar nämligen inte parlamentets
              uppfattning när ni agerar som regering om ni agerar rakt emot
              vad riksdagen har sagt. Jag skulle vilja få ett tydligt svar på
              den frågan därför att er bakgrund inte är hedrande och kan inte
              accepteras i fortsättningen.
            </seg>
            <seg n="eb0e135d">
              Till slut: Jag tror att Ulf Holm och Lars Ohly förenas av att
              de gärna vill ha europeiskt samarbete ända tills de får det. Men
              då är det något annat samarbete man ska ha. Det bygger på tanken
              att demokratin blir bättre om man inte kan bestämma någonting.
              Men var fanns demokratin i Srebrenica när Europa stod handfallet?
              Var fanns demokratin inför de stora miljöfrågor där vi har stått
              handfallna? Då fanns ingen beslutande makt i riksdagen. I dag
              resonerar vi om Europa ska styras just på grund av att det finns
              ett europeiskt samarbete. Det ger riksdagen makt som vi annars
              inte hade haft.
            </seg>
          </u>
          <note type="speaker" n="99b9787c">
            Anf. 95 TOBIAS KRANTZ (fp):
          </note>
          <u who="tobias_krantz_23a8b2" xml:id="i-d0ef602434ba4f56-2" n="b4570708">
            <seg n="367357e1">
              Fru talman! Den här debatten har i stor utsträckning rört sig
              om frågor om demokrati, insyn och inflytande. Jag tycker att det
              är bra att diskussionen har kommit att kretsa kring dessa frågor.
              Jag tror nämligen att det är viktigt att vi får en europeisk union
              som inte bara blir duktig och effektiv när det gäller att klara
              av och möta de utmaningar som kommer från människor utan att vi
              också ser till att människor känner delaktighet och får möjlighet
              att påverka det europeiska projektet. Europeiska unionen måste
              skapa legitimitet för sig själv, både genom att vara effektiv
              och genom att ha demokratiska institutioner.
            </seg>
            <seg n="13574247">
              Därför tycker jag att det är lite egendomligt att en del av de
              partiers företrädare som just nu har varit uppe i talarstolen
              och talat väldigt mycket om demokrati och insyn och att det är
              svårt att utkräva ansvar samtidigt är de partier som starkast
              motarbetar de förändringar som skulle kunna göras inom ramen för
              EU just för att öka insynen, demokratin och möjligheterna till
              ansvarsutkrävande. Sanningen är att både Miljöpartiet och Vänsterpartiet
              under långt tid har motarbetat alla tankar på att Europaparlamentet
              skulle få mer att säga till om på ministerrådets och stats- och
              regeringschefernas bekostnad. Miljöpartiets och Vänsterpartiets
              politik hänger alltså inte ihop. Miljöpartiet och Vänsterpartiet
              talar vackert om demokrati, men när det kommer till kritan i det
              europeiska samarbetet ställer de sig alltid på den motsatta sidan.
            </seg>
            <seg n="dd93179a">
              Jag tror att vi måste ha ett europeiskt projekt, ett europeiskt
              samarbete, som bygger mindre på diplomati och mer på demokrati.
              Det är ett modernt europeiskt samarbete.
            </seg>
            <seg n="af2aa6a7">
              Till sist skulle jag vilja upprepa den fråga som jag ställde
              till Laila Freivalds och som gäller en av de frågor som är riktigt
              heta och riktigt brännande i det europeiska samarbetet just nu,
              det vill säga flyktingpolitiken. Finns det enligt utrikesministerns
              bedömning i och med detta fördrag risk för att vi får en negativ
              harmonisering av den europeiska flyktingpolitiken, och vad tänker
              i så fall utrikesministern göra åt det i de kommande förhandlingarna
              om fördraget?
            </seg>
          </u>
          <note type="speaker" n="1aecfce3">
            Anf. 96 HOLGER GUSTAFSSON (kd):
          </note>
          <u who="holger_gustafsson_cb5978" xml:id="i-c173b5bbd75793c4-2" n="922e92b3">
            <seg n="d830a5b8">
              Fru talman! Det är en mycket märklig situation. Nu när förslaget
              till konstitutionellt fördrag ligger på bordet efter ett avslutat
              konvent har regeringen flaggat för en enda fråga mer än någon
              annan, och det är att statsministern önskar se en vald president,
              eller låt oss säga ordförande, för Europeiska rådet. I denna fråga
              har han troligen en riksdagsmajoritet mot sig om inte Folkpartiet
              byter fot för att rädda statsministerns ansikte. Vi får väl se.
            </seg>
            <seg n="a056e5f5">
              För övrigt markerar regeringen i sin skrivelse maximal öppenhet
              inför konventets förslag. I varje fall har man inte några väsentliga
              avvikande synpunkter på eller förslag kring det framlagda förslaget.
            </seg>
            <seg n="147acafd">
              Detta måste ju innebära att regeringen satsar allt på ett enda
              kort en vald president, ordförande, i Europeiska rådet. Varför?
              Det är vår fråga.
            </seg>
            <seg n="6ae9aab4">
              Detta måste också innebära att en mer seriös svensk politik nu
              måste formuleras i riksdagens sammansatta utskott, en politik
              som engagerar svenska folket för EU:s framtid. Vi får hoppas att
              regeringen företräder den politiken i den pågående regeringskonferensen.
            </seg>
            <seg n="9e194935">
              Fru talman! Kristdemokraterna kommer att följa den svenska utrikesministerns
              och andra ministrars arbete i regeringskonferensen steg för steg.
              Vår uppfattning är att Sveriges medlemskap är till för att vi
              ska påverka unionens framtid. Den möjligheten ska vi använda.
            </seg>
          </u>
          <note type="speaker" n="71b0e470">
            Anf. 97 LARS OHLY (v):
          </note>
          <u who="lars_ohly_d95919" xml:id="i-c103531d8036aa31-1" n="048ab341">
            <seg n="632bd426">
              Fru talman! När det gäller detta med vald ordförande i Europeiska
              rådet är det väl helt enkelt så att regeringen räknar med att
              ja-partierna, inklusive Kristdemokraterna, säger ja till ett förslag
              som innefattar en vald ordförande för Europeiska rådet. Man kommer
              inte att fälla regeringskonferensens slutresultat på den frågan.
              Därför sitter man ganska trygg. Man vet ju att samma sak gäller
              för Gunnar Hökmark, Tobias Krantz med flera. Därför kan man med
              fog fortsätta att vara tyst och inte framföra riksdagens ståndpunkt.
              Så enkelt är det väl.
            </seg>
            <seg n="8dd3deb6">
              När det gäller frågan om Sveriges medborgare vill att vi ska
              ha mer av överstatlighet, mer av union, eller ifall man vill att
              vi ska ha mer av beslutanderätt för dem som vi faktiskt kan välja
              och vraka bland finns det ett enkelt sätt att kontrollera det:
              att i en öppen diskussion gå ut med frågorna till folket för att
              sedan låta folket fatta beslut. Då får vi facit på ifall svenska
              folket anser att den väg som unionen är på väg att beträda, nämligen
              en väg mot en allt starkare federation med siktet inställt på
              en EU-stat, också har en folklig uppslutning.
            </seg>
            <seg n="8ace80e4">
              Det är ju inte så att man kan välja bort regeringarna när de
              blir nedröstade med majoritet i Europeiska rådet. Vad hjälper
              det att välja bort Laila Freivalds ifall hon har framfört ståndpunkter
              som är identiska med dem hos en majoritet av svenska folket men
              blir nedröstad av andra länders regeringar? Vi kan ju knappast
              välja bort Berlusconi tyvärr!
            </seg>
            <seg n="3bab273e">
              Sedan gäller det parlamentet. Visst kan man välja bort dem. Men
              samtidigt vill vi inte förstärka makten för parlamentet eftersom
              vi inte är federalister. Vi vill inte ha en EU-stat till skillnad
              från Tobias Krantz och Folkpartiet.
            </seg>
            <seg n="76566930">
              Nej, vad som just nu händer är att konventet bygger EU-stat.
              På samma sätt som EU tidigare har utvecklats tar man nu två steg
              framåt och ett steg tillbaka. Sedan får man några federalister
              som säger sig vara upprörda över att man inte går tillräckligt
              långt. Men i allt väsentligt går man i precis den riktning som
              de vill. Då lägger sig regeringen nästan platt.
            </seg>
            <seg n="d1641c1e">
              Man borde ta ställning tydligt och klart inför riksdagen och
              sedan i förhandlingar för att förhindra mer av överstatlighet
              och mer av union.
            </seg>
          </u>
          <note type="speaker" n="0669f7f0">
            Anf. 98 KERSTIN LUNDGREN (c):
          </note>
          <u who="kerstin_lundgren_cd170a" xml:id="i-9d10244dc8773f42-13" n="a215dbcd">
            <seg n="a563447f">
              Fru talman! Jag vill helt kort kommentera detta med den så kallade
              ordföranden, eller vad det nu blir i slutändan, för Europeiska
              rådet om det nu blir någon. Det som är upprörande är att regeringen
              verkar vidhålla uppfattningen att man meddelar riksdagens uppfattning
              till andra parter men att man själv inte kliver in i riksdagen
              och verkligen hävdar riksdagens uppfattning som sin egen. Det
              skapar en bild av att regeringen går sin egen väg. Detta är mycket
              allvarligt för dem som hävdar att det är viktigt med riksdagen
              som jag också gör och med riksdagens grunder för vårt arbete.
            </seg>
            <seg n="25c4f7d4">
              Fru talman! Med respekt för svenska folkets beslut i folkomröstningarna
              både 1994 och nu senast i höst ska vi nu gå vidare och forma förutsättningar
              för att vi 15 länder ska bli 25 och i framtiden ännu fler. Det
              kräver nya förutsättningar för vårt beslutsfattande, Lars Ohly
              och Ulf Holm! Det kräver mer av samarbete för att lösa uppdrag
              som är gemensamma. Det kräver också mer av demokratiska strukturer,
              även bortom nationalstatens gränser. Det kräver mer av möjligheter
              för väljarna att utkräva ansvar, inte bara här på hemmaplan utan
              också på EU-nivå.
            </seg>
            <seg n="022abe4f">
              Bortom nationalstaten och med en tydlig maktdelning och ökad
              makt för Europaparlamentet kan vi bygga en struktur för demokratiskt
              beslutsfattande utifrån vår tid och utifrån de nya förutsättningarna
              och de nya behoven. Vi börjar här hemma men stannar inte vid nationsgränsen
              och bygger ett beslutsfattande där medborgarna är med från grunden
              och är med, utanför nationalstatsgränsen, på EU-nivå.
            </seg>
            <seg n="0bbda840">
              Med den tydliga signalen till regeringen hoppas vi på ett bra
              resultat av den kommande regeringskonferensen.
            </seg>
          </u>
          <note type="speaker" n="386835a5">
            Anf. 99 ULF HOLM (mp):
          </note>
          <u who="ulf_holm_0fcd2f" xml:id="i-3ed5840871e121de-2" n="50eba5a4">
            <seg n="abcfef02">
              Fru talman! Frågorna är fortfarande många, och svaren verkar
              fortfarande utebli. Vad händer med militariseringen av EU? Kommer
              utrikesministrarna att använda sitt veto i de förhandlingar där
              de stora EU-staterna nu sitter och kuckelurar Tyskland och Frankrike
              men också britterna om att skapa ett starkt EU-försvar? Kommer
              Sverige att sätta ned foten för att vidmakthålla den svenska alliansfriheten,
              eller kommer man att sitta där som en ja-sägande nickedocka och
              bara jamsa med?
            </seg>
            <seg n="e68f4799">
              Jag trodde att meningen med det svenska EU-medlemskapet, som
              jag förvisso inte tycker om men som jag naturligtvis accepterar,
              ändå är att man ska inte bara sitta med vid förhandlingsbordet
              utan också framföra åsikter. Ibland blir jag lite förvånad och
              får en känsla av att Sveriges regering nästan skäms för att tala
              om svenskars åsikter. Den svenska alliansfriheten är starkare
              än miljöpolitiken, som vi borde kunna enas om här.
            </seg>
            <seg n="e942ce81">
              Gunnar Hökmark frågade vad som händer med EU i miljöfrågorna.
              Ja, det undrar jag också. Vad händer alltså med EU i miljöfrågorna?
              Vad händer med miljögarantin? Jag vill verkligen att EU ska få
              muskler i miljöfrågor som går över nationsgränserna. Men i det
              här konventsförslaget finns inga sådana förslag. Det är detta
              som är grundproblemet. Jag försöker därför vara konstruktiv och
              hjälpa utrikesministern med att berätta att vi måste jobba med
              en starkare miljögaranti, få bort Euratomfördraget och så vidare.
              Det kallar jag för konstruktiv miljöpartistisk EU-politik.
            </seg>
            <seg n="ee591ad1">
              Jag tycker att vi ska ha en folkomröstning om hela konventsförslaget
              precis som man har i Frankrike med argumentet att vi måste ha
              en förankring för att jobba vidare på det EU som nu byggs. Jag
              tycker att man borde jobba i en annan riktning. I stort sett tycker
              jag därför att vi nu ska säga nej till konventsförslaget som det
              just nu är uppbyggt därför att det är bara de stora länderna i
              EU som tjänar på det, inte vi vanliga miljöpartistiska väljare
              och övriga svenskar.
            </seg>
          </u>
          <note type="speaker" n="ffd9046b">
            Anf. 100 Utrikesminister LAILA FREIVALDS (s):
          </note>
          <u who="unknown" xml:id="i-54670f299d05198e-0" n="2ba455c3">
            <seg n="9c6918eb">
              Fru talman! Vad menade Gunnar Hökmark när vi sade till väljarna
              att vi skulle respektera folkomröstningen? Skulle vi respektera
              den men inte följa den? Regeringen ansåg att vi skulle följa den.
              Givetvis menar vi samma sak nu som i folkomröstningen: Vi ska
              följa riksdagens beslut.
            </seg>
            <seg n="2765f3c1">
              Avslutningsvis vill jag säga att regeringens utgångspunkt i regeringskonferensen
              är att vi vill göra det europeiska samarbetet bättre. Vi vill
              göra EU tydligare. Vi vill göra EU öppnare. Vi vill göra EU effektivare.
              Vi vill ha en bred politisk samsyn om hur det framtida konstitutionella
              fördraget ska utformas.
            </seg>
            <seg n="dc36fd70">
              Dagens debatt visar att förutsättningarna för det finns. Vi kommer
              att fortsätta det nära samrådet med riksdagen i olika former.
              När riksdagens svar på regeringens skrivelse föreligger kan regeringen
              med full kraft driva Sveriges linje i de fortsatta förhandlingarna.
            </seg>
            <seg n="9f7b765d">
              Vi har alla nu ett ansvar att fortsätta att föra ut diskussionen
              och informationen brett i det svenska samhället. Vårt mål är ett
              så bra och effektivt EU som möjligt. Men en framgångsrik regeringskonferens
              kan bara skapa förutsättningarna för det. Det viktigaste är ändå
              politikens innehåll. Det kommer att grundläggas i nationell debatt,
              formas i riksdagen och i andra parlament och drivas av regeringar
              även i fortsättningen.
            </seg>
          </u>
          <note n="3061bbc2">
            Anf. 101 GUNILLA CARLSSON i Tyresö (m):
          </note>
          <u who="unknown" xml:id="i-b81e3f8af94ad20a-0" n="2ba455c3">
            <seg n="3cc05df8">
              Fru talman! För mig har den Europeiska unionen verkligen inneburit
              frihet och ökade möjligheter för medborgarna att fritt kunna resa,
              handla och röra sig över gränser. Dessa friheter har garanterats
              i överenskommelser och lagstiftning. Successivt har det europeiska
              samarbetet vuxit. Nya uppgifter har tillkommit, sådana uppgifter
              som man menar löses bäst gemensamt.
            </seg>
            <seg n="8588e9f3">
              Bara sedan 1995, det år Sverige blev medlem i EU, har vi fått
              en gemensam valuta som har givit ett stabilt ramverk för bättre
              ekonomisk utveckling och konkurrenskraft. Vi har fått en gemensam
              utrikes- och säkerhetspolitik, som växer fram för att Europa inte
              igen vill uppleva de tragiska erfarenheterna av de förödande Balkankrigen
              på 1990-talet. Vi har fått mer av rättsligt samarbete, för det
              finns oro och bekymmer för gränsöverskridande kriminalitet och
              terrorism.
            </seg>
            <seg n="de396c44">
              Samtidigt växer nu EU från 15 till 25 medlemsstater. Det är helt
              självklart att det för att kunna fatta beslut i detta mellanstatliga
              samarbete behövs överstatligt beslutsfattande. Nu diskuterar vi
              ett samlat fördrag, en översyn av de regelverk som redan finns,
              för att kunna skapa bättre demokrati på Europanivå.
            </seg>
            <seg n="1ad65e59">
              Menar man allvar med samarbete över nationsgränserna förutsätter
              det både institutioner och lagar över nationsgränserna. Då är
              det viktigt att man är överens om vad som ska få beslutas gemensamt.
              För mig ska detta vara bara sådant som är genuint gemensamt och
              där det ger medborgarna ett mervärde att beslut fattas på Europanivå.
              Vi ska också diskutera hur beslut ska fattas. Där är det viktigt
              för mig att det ska vara lätt för medborgarna att kunna följa
              besluten för att kunna utkräva ansvar. Därför är vi moderater
              i grunden mycket positiva till konventets förslag.
            </seg>
            <seg n="8a3d6e63">
              Jag förstår att en del medborgare tycker att det går fort. EU
              växer, inte bara med fler länder utan också med fler uppgifter.
              Jag tycker att man ska ha respekt för att det finns en tilltagande
              mättnad när det gäller hur mycket EU ska kunna klara av.
            </seg>
            <seg n="7d8643f3">
              Vi behöver i Sverige en mer livaktig Europadebatt, så att vi
              också ska få utrymme för den sunda EU-kritik som finns där: att
              Bryssel lägger sig i för mycket. Därför är det viktigt att vi
              nu får en tydlig kompetensuppdelning, så att vi kan slå fast att
              det finns vissa saker som Bryssel och EU inte får lägga sig i.
            </seg>
            <seg n="cf499a62">
              Jag har många gånger känt Sverige som en frivillig europé. Jag
              tror att det beror på att vi för lite har diskuterat EU-frågor
              i Sverige. Detta är partisplittrande frågor, och vårt land har
              alltsedan Sverige blev medlem i EU styrts av minoritetsregeringar
              som har vilat på nej-partiers välvilja. Det har gjort att många
              EU-frågor har blivit lite oåtkomliga. Det tror jag har varit olyckligt.
              De har hållits inne i Regeringskansliet, som nu har ett genuint
              övertag när det gäller hur man företräder Sverige i Europa.
            </seg>
            <seg n="51b8852a">
              När vi nu diskuterar konventsskrivelsen är regeringen klämd från
              två håll. Jag kan konstatera att det inte hade behövt vara så.
              I den stora debatt som vi har lyssnat till uppfattade jag att
              det finns fyra borgerliga partier som har en väldigt svensk position
              som är väl värd att slåss för.
            </seg>
            <seg n="03fd2356">
              I två delar synes regeringen vara överens. Det handlar om att
              avvisa den så kallade passerellen och att det finns många frågetecken
              kring utrikesministerns dubbla hattar. Men också i frågan om kommissionen,
              där regeringens skrivelse lämnar öppet för vilka tolkningar som
              helst, synes det mig finnas en självklar svensk uppfattning att
              det ska finnas en kommissionär per land, åtminstone så som kommissionen
              fungerar i dag. Det handlar om att garantera att det finns delaktighet
              för alla länder, att det finns kunskap i kommissionen och att
              det finns kontaktvägar, som gör att man kan få legitimitet för
              den exekutiva makten.
            </seg>
            <seg n="28272ac8">
              I de borgerliga partierna är vi också överens om att Europeiska
              rådet inte ska bli någon institution med en vald ordförande, för
              vi har dåliga erfarenheter av rådet. Det har förekommit kohandel,
              och det har varit svårt att följa beslutsgångar. Regeringen anför
              att det skulle bli mer effektivt. Jag skulle vilja säga att ibland
              kan tröghet i beslutsfattande vara en tillgång, för ibland när
              det går för fort kan det blir dålig kvalitet på lagstiftningen.
            </seg>
            <seg n="5af4ef46">
              Därför blir jag besviken på den uppgivenhet som präglar den här
              regeringsskrivelsen. Jag tror att vi skulle kunna ha en mycket
              tydligare och starkare gemensam svensk position som skulle ha
              ett helhjärtat stöd i den svenska riksdagen utifrån de fyra grundläggande
              problempunkter som jag nu har identifierat.
            </seg>
            <seg n="9e289e9a">
              Om vi slog fast att detta är den svenska positionen skulle vi
              också kunna ändra på en del av konventsförslagen. Då skulle vi
              kunna ändra på en del av dessa saker tillsammans med många andra
              av de något mindre länderna och med de länder som inträdde samtidigt
              som vi, Finland och Österrike, och med många av ansökarländerna
              som blir medlemmar i maj nästa år de som känner sådan tillit till
              Sverige, som har kämpat för utvidgningen. Kanske kunde det till
              och med bli under svenskt ledarskap. Regeringen skulle kunna komma
              hem och säga till en majoritet i den svenska riksdagen: Vi lyckades,
              tillsammans med andra, åstadkomma de här förändringarna!
            </seg>
            <seg n="bfa14409">
              I stället finns det en uppgivenhet. Det är inte någon plattläggning
              inför Europaprojektet som sådant utan, tyvärr, en tilltagande
              vilja att vara de stora länderna till lags. Jag tycker att det
              är lite olyckligt, och jag hade önskat att vi kunde få ett bättre
              europeiskt ledarskap i detta avseende.
            </seg>
            <seg n="4f84e8b9">
              Än är inte regeringskonferensen över. Jag önskar Laila Freivalds
              lycka till och ser fram emot gott samarbete.
            </seg>
          </u>
          <note type="speaker" n="0b8fc557">
            Anf. 102 HELENA BARGHOLTZ (fp):
          </note>
          <u who="helena_bargholtz_9ffc2b" xml:id="i-b4a6689f53b69aea-0" n="16d60cc6">
            <seg n="7b625d35">
              Fru talman! Även jag ser fram emot att få debattera med utrikesministern
              i de här frågorna.
            </seg>
            <seg n="9149a6ab">
              Fru talman! I maj nästa år får vi se tio nya medlemsländer träda
              in som fullvärdiga medlemmar i EU.
            </seg>
            <seg n="08e7f932">
              Utvidgningen är av grundläggande betydelse för hela regionens
              ekonomiska stabilitet, tillväxt och framtida välstånd. All erfarenhet
              säger att stabila institutioner i kombination med vidgade marknader
              ger stora ekonomiska vinster. Det innebär att nya affärsmöjligheter
              öppnas för såväl exportörer som importörer. Ett EU som omfattar
              i princip hela den europeiska kontinenten skapar en mycket dynamisk
              marknad.
            </seg>
            <seg n="818adb3c">
              Vi liberaler vill att EU ska vara öppet för alla demokratiska
              länder i Europa. Det gäller då att de ska dela de mål för unionen
              som är inskrivna i EU:s traktattexter. Även om det kan ta lång
              tid innan länder som till exempel Turkiet, Ukraina och Vitryssland
              är mogna som fullvärdiga medlemmar är det viktigt att denna princip,
              med sin grund i Romfördraget, hålls levande och öppen. Länder
              som vill träda in i EU måste givetvis uppfylla de grundläggande
              politiska och ekonomiska kriterier för medlemskap som EU slagit
              fast.
            </seg>
            <seg n="399c1f57">
              Detta innebär alltså krav på stabilitet som garanterar demokrati,
              rättssäkerhet, mänskliga rättigheter och respekt för minoriteter
              liksom krav på fungerande marknadsekonomi och förmåga att överta
              och följa EU:s regelverk.
            </seg>
            <seg n="3e46636f">
              Fru talman! Även om huvudinsatserna i vår Europapolitik självklart
              kommer att ligga i EU behöver vi engagera oss också utanför själva
              unionen. Här vill jag peka på de möjligheter Europarådet med sina
              45 medlemsstater och mer än 800 miljoner invånare utgör. Europarådet
              är den enda riktigt paneuropeiska organisation vi har i dagens
              Europa.
            </seg>
            <seg n="d0a1df8a">
              Det är i Europarådet som de värderingar knäsattes som i dag bär
              upp det nya EU. Rådet bildades redan 1949 som en sammanslutning
              av tio goda demokratiska stater som respekterade medborgarnas
              grundläggande rättigheter. Sverige tillhörde grundarna.
            </seg>
            <seg n="7ea45d1f">
              Medlemskretsen växte varefter demokratin fick starkare fäste
              i övriga länder. Att Europarådets demokratikrav är allvarligt
              menade visades till exempel 1967 när Grekland uteslöts och inte
              fick komma tillbaka förrän 1974.
            </seg>
            <seg n="361f83a7">
              När Berlinmuren fallit och Sovjetunionen upplösts fanns det plötsligt
              ett stort antal nya eller återetablerade länder i Europa. Dessa
              sköra demokratier behövde stöd och utbildning. Europarådet tog
              ansvar för detta och accepterade dem som medlemmar, men ställde
              samtidigt hårda krav på en demokratisk och rättsstatlig utveckling
              med full respekt för de mänskliga rättigheterna. Europarådet har
              för dessa stater blivit livlinan till demokrati och europeisk
              gemenskap.
            </seg>
            <seg n="dbd9af8a">
              I praktiken var det Europarådets grundvärderingar som sammanfattades
              i de så kallade politiska Köpenhamnskriterier, vilka EU ställde
              upp som villkor för att nya länder skulle få bli medlemmar i unionen.
            </seg>
            <seg n="9f7f225c">
              Det var i Europarådet i Strasbourg som de blivande EU-länderna
              såg till att rättssamhällen etablerades, att rättvisa vallagar
              antogs, att domare och andra jurister utbildades, att korruption
              uppmärksammades och motarbetades, att nyhetsmedier fick anständiga
              lagar att arbeta under liksom att skolornas historieböcker ändrades
              så att traditionella stereotyper och överdrifter nyanserades samt
              att interreligiös och interkulturell dialog främjades.
            </seg>
            <seg n="79a45e28">
              Det grundläggande skyddet för medborgarna sköts av Europarådets
              domstol den Europeiska domstolen för de mänskliga rättigheterna.
              Var och en av medlemsstaternas invånare kan vända sig till domstolen
              för att få prövat om hon eller han blivit illa behandlad av den
              statliga överheten.
            </seg>
            <seg n="b777139b">
              Det är därför ett viktigt framsteg att EU-konventet i förslaget
              till ny konstitution banar vägen för att EU som organisation ska
              kunna ansluta sig till Europarådets konvention om de mänskliga
              rättigheterna. Därmed öppnas också möjligheterna för enskilda
              medborgare att klaga mot EU:s institutioner.
            </seg>
            <seg n="d767ebe4">
              Det är uppenbart att Europarådet kan lämna viktiga bidrag när
              det gäller alleuropeiska problem såsom främlingsfientlighet, människohandel,
              migration och terrorism. Detta är frågor som verkligen måste lösas
              i samarbete med alla länder i hela Europa.
            </seg>
            <seg n="b994d10b">
              Fru talman! Den parlamentariska församlingen i Europarådet består
              av folkvalda medlemmar i nationella parlament. Jag är mycket glad
              över att vara en av dessa. Vi har alltså mandat från Europas väljare
              att vara politiska vakthundar som gläfser och skäller när demokrati
              och mänskliga rättigheter hotas. Och det gör vi.
            </seg>
            <seg n="47b14335">
              Fru talman! Avslutningsvis: Vi behöver en ständig, intensiv och
              levande debatt, inte bara om EU, utan om hela vårt gemensamma
              Europa.
            </seg>
            <seg n="9965279c">
              Jag hoppas och tror att utrikesministern delar min uppfattning
              att Europa inte bara är EU. Jag vill därför fråga om utrikesministern
              är beredd att verka för att EU ska vara öppet för alla demokratiska
              länder i Europa och arbeta för en fortsatt utvidgning.
            </seg>
          </u>
          <note type="speaker" n="abdd5672">
            Anf. 103 INGVAR SVENSSON (kd):
          </note>
          <u who="ingvar_svensson_838b4e" xml:id="i-a9a1654fb0feb84f-0" n="407361fd">
            <seg n="2c6aa6cc">
              Fru talman! Även jag vill hälsa Laila Freivalds välkommen som
              utrikesminister. Jag tror att det är en utmärkt bakgrund att ha
              varit justitieministern och sedan gå över till att bli utrikesminister,
              i synnerhet med tanke på de mycket svåra frågor som en regeringskonferens
              innebär. Jag har arbetat med politik i snart 40 år. Till syvende
              och sist kokar allting ned till de grundläggande värderingarna
              för samhället och hur vi överför dessa i de rättsliga grunderna.
              Så välkommen i jobbet, Laila Freivalds!
            </seg>
            <seg n="ee106d93">
              Fru talman! Många har väl sett filmen Döda poeters sällskap .
              Det finns en intressant röd tråd i den. Läraren och huvudrollsinnehavaren
              försöker att lära sina elever vikten av att få perspektiv på det
              som händer. Pedagogiken är tydlig när han får dem att inse att
              man ser på ett annat sätt när man ställer sig på skolbänken än
              när man sitter ned i den. Så kan förståelsen för verkligheten
              öka.
            </seg>
            <seg n="cd65eb0a">
              Det där borde vi alla lära oss av, inte att ställa oss uppe på
              riksdagsbänken det vore kanske inte så passande men att försöka
              inse att vi ofta har ett grodperspektiv och att ett fågelperspektiv
              skulle ge andra vyer, andra verkligheter.
            </seg>
            <seg n="64f81425">
              Fru talman! Jag tror att synen på det europeiska samarbetet i
              hög grad är präglat av grodperspektivet, både i den politiska
              debatten och i mediernas förmedling. Vad vi ofta ser framför oss
              är problem och konstigheter. Vi lyckas sällan se helheten och
              dess stora betydelse.
            </seg>
            <seg n="16af31c9">
              Egentligen är ju hela EU-projektet en fantastisk idé som har
              genomförts. Idén var: Hur skapar vi fred inom Europa? Jo, genom
              att bygga ihop ekonomierna ökar vi beroendet av varandra, och
              är vi beroende av varandra bekrigar vi inte varandra. Och visst
              är det fantastiskt att detta samarbete nu blir verklighet för
              större delen av Europa genom att tio nya medlemsstater inom några
              månader är med i det. Det är lätt att fokusera på problem och
              detaljer i detta samarbete, alltför lätt. Men hela livet är ju
              fyllt av problem ständigt. Så det är ju inte unikt för EU-perspektivet.
              EU finns och är en framgång om man verkligen ser till dess syften
              och mål.
            </seg>
            <seg n="9922a571">
              Fru talman! På samma sätt är det med konventsförslaget. Som politiker
              kastar vi oss gärna över kommatecken och mindre genomtänkta detaljer
              och så målar vi upp stora politiska motsättningar kring förslaget.
              Men det är dags att stiga upp på bänken symboliskt och se till
              helheten i förslaget. Och det är bra, mycket bra, skulle jag vilja
              säga.
            </seg>
            <seg n="92da99a7">
              Vi har fått ett förslag med en logisk uppbyggnad. Fördragen har
              förenklats, gjorts tydligare och lättare att förstå. Det är omvittnat,
              och det var faktiskt en huvuduppgift för konventet. De två tidigare
              fördragen om gemenskaperna respektive unionen var till sin karaktär
              svåröverskådliga. Fortfarande är det inte enkla frågor som vi
              ser framför oss jag har ju sysslat med konstitutionella frågor
              under ett antal år, och de är verkligen inte enkla men det finns
              i alla fall en hanterbar struktur jämfört med tidigare. Om man
              vill sätta sig in i hur EU ska fungera är konventsförslaget en
              mycket bra utgångspunkt.
            </seg>
            <seg n="b9be8921">
              I huvudsak består fördelningen av makt mellan unionen och medlemsstaterna.
              Några omfattande förändringar är det alltså inte fråga om, vilket
              ju hävdats på sina håll. Det blir utökade befogenheter när det
              gäller de områden som i dag ligger i tredje pelaren, men inte
              så mycket mer.
            </seg>
            <seg n="0da320a4">
              Konventets förslag uttalar i flera artiklar att EU bygger på
              tilldelade befogenheter. EU ska ju inte ha någon autonom rättskompetens,
              det som vi kallar kompetenskompetens, och det är bra. Enligt mitt
              förmenande ska det så förbli.
            </seg>
            <seg n="5f327443">
              Det är klart att det finns skönhetsfläckar i helheten, och det
              är klart att vi ska debattera dem. En skönhetsfläck är förslaget
              om en vald ordförande eller president, andra skönhetsfläckar är
              den dubbelhattade utrikesministern och de så kallade passerellerna.
              Och subsidiariteten bör ju också kunna blir föremål för diskussion.
            </seg>
            <seg n="cb0fb4aa">
              Oavsett vad man kallar den valda ordföranden är det klart att
              vederbörande blir en Mr eller Mrs Europa för världen utanför.
              Den utvecklingen skulle underminera kommissionens ställning och
              därmed maktbalansen mellan institutionerna. Men i formell mening
              är det inte ett konstitutionellt principbrott. Effekten blir informell,
              och den är kanske allvarlig nog.
            </seg>
            <seg n="e349b411">
              Fru talman! Häromdagen hörde jag statsministern säga och jag
              har också hört andra socialdemokrater säga det att en vald ordförande
              är en förstärkning av mellanstatligheten. Jag förstår inte det
              resonemanget. Mellanstatlighet och överstatlighet handlar ju i
              grunden om beslutsformerna, inte om den interna arbetsorganisationen
              i ett ministerråd. Råden är ibland mellanstatliga genom krav på
              enhällighet och ibland överstatliga genom krav på kvalificerad
              majoritet.
            </seg>
            <seg n="0398a65e">
              Fru talman! Om kommissionärer utan rösträtt tycker jag inte.
              Det är ungefär som att tänka sig riksdagsledamöter utan rösträtt
              här i kammaren. Jag vill ha en stark kommission med en central
              ställning i balansen mellan unionens institutioner.
            </seg>
            <seg n="1c61e8b4">
              Fru talman! Till sist vill jag säga att jag tror att regeringen
              och det sammansatta utskottet borde fundera en del kring subsidiaritetsprincipens
              tillämpning. Jag är ju ganska kritisk mot den utvidgade domstolskontrollen
              av den princip som konventet föreslår. Nu finns ett protokoll
              redan till Amsterdamsfördraget, men det har en ganska restriktiv
              syn på domstolskontrollen. Tyskarna drev inför Amsterdam på för
              att göra principen generellt användbar i domstol. Men de har en
              annan syn på rättsordningen. De är nämligen vana vid att politiskt
              ofullgångna lagar och principer kan fyllas med innehåll genom
              utslag i den tyska författningsdomstolen.
            </seg>
            <seg n="8826020a">
              Men Amsterdamsprotokollet är väl värt att beakta i den kommande
              processen eftersom det innehåller en del restriktioner. Jag anser
              att principen är ett arbetsverktyg som hjälper oss att analysera
              var makten ska ligga. Den ska därför betraktas som en riktlinje.
              Därför borde man kanske också hålla kvar vid Amsterdamsfördragets
              begränsningsregler. Det tål att fundera på.
            </seg>
          </u>
          <note type="speaker" n="75ba4456">
            Anf. 104 AGNE HANSSON (c):
          </note>
          <u who="agne_hansson_33b450" xml:id="i-b34fafb0ee017991-0" n="16596852">
            <seg n="49d9cc51">
              Fru talman! Äntligen är det dags för riksdagen att få diskutera
              EU:s framtidsfrågor och ta ställning. EU-frågorna måste ges en
              betydligt bredare bas i riksdagen än vad som har varit fallet
              hittills. Det är först dags för regeringen att börja förhandla
              när riksdagen fått säga sitt. Hade riksdagen och riksdagens samtliga
              partier från början av processen fått vara med i konventet och
              vara involverade hade regeringen kunnat ha ett stabilare underlag
              att tidigt gå in i regeringsförhandlingarna med. Nu är det inte
              så, och då är det viktigt att regeringen avvaktar riksdagens ställningstagande,
              och då inte bara genom en snäv EU-nämnd utan såsom det kommer
              ut ur den process som nu startar med en bred utskottsbehandling
              i samtliga berörda sakutskott.
            </seg>
            <seg n="0f9267ab">
              Mycket i fördraget är bra. Jag vill väl inte jubla så mycket
              som Ingvar Svensson, men det är bra att pelarstrukturen avskaffas,
              att Europaparlamentet får en förstärkt roll, att dubbelhattningen
              av kommissionären för yttre förbindelser och den höge representanten
              försvinner och att det blir tydligare vem som ansvarar för dessa
              frågor. Det är bra att öppenheten i ministerrådet ökar och att
              offentlighetsprincipen ges ett större utrymme. Men det finns också
              det som inte är bra och det som inte kan accepteras.
            </seg>
            <seg n="fdc337c0">
              På samma sätt som jag är mån om att riksdagen ska få ett inflytande
              i EU-frågorna här i Sverige, är det viktigt att parlamenten i
              medlemsstaterna också kommer in i fördragssammanhanget och garanteras
              inflytande. Parlamenten ska enligt fördraget ha möjlighet att
              säga stopp till lagförslag från kommissionen, men tidsfristen
              för att göra det är alldeles för kort. Och ett förslag bör falla
              om det avvisats av samtliga parlament i subsidiaritetskontrollen.
            </seg>
            <seg n="82316e31">
              Kommissionen ska inte kunna vidhålla ett lagförslag om de nationella
              parlamenten har avvisat det i sin helhet i subsidiaritetskontrollen.
              Den så kallade passerellen att rådet kan kringgå de nationella
              parlamenten och ändra beslutsreglerna kan heller inte accepteras.
              Det här är två förslag som mer liknar diktatur än demokrati, och
              de måste ändras.
            </seg>
            <seg n="3b1724a0">
              Fru talman! Den folkomröstning som vi har bakom oss visar att
              den folkliga legitimiteten för EU är svag. Det är viktigt att
              det fördrag som styr hur beslut och inflytande ska regleras utgår
              från den självklara grunden att all makt utgår från folket. Därför
              ska makten byggas underifrån och utifrån en federalistisk princip.
              I det fördrag som nu ska framförhandlas är inte maktdelningen
              särskilt starkt utvecklad.
            </seg>
            <seg n="e1a54a81">
              Det finns en ansats till kompetensfördelning mellan unionen och
              medlemsstaterna. Men det är inte tillräckligt, och det är långt
              ifrån en maktdelning enligt en väl utvecklad och tydlig kompetenskatalog.
            </seg>
            <seg n="302418f2">
              För Centerpartiet är det europeiska samarbetet viktigt. Vi vill
              se ett smalare men vassare EU. Vi är kritiska till den otydlighet
              som förekommer i kompetensfördelningen. En centralisering kan
              bara motverkas genom att medborgarna kan se ett samband mellan
              det som sker på kommunal nivå och på EU-nivå. Det kan tydligast
              åstadkommas genom den federala modellen med en tydlig maktfördelning
              i en kompetenskatalog mellan det gemensamma och det nationella.
            </seg>
            <seg n="3643082a">
              En federal ordning kan fungera som en garant mot både en centralstyrd
              supermakt och det mellanstatliga kotteri som kan utvecklas. Därför
              bör federalismens principer skrivas in i artikeln om upprättandet
              av unionen.
            </seg>
            <seg n="46e29f64">
              Fru talman! Det är viktigt att kunna utkräva ansvar av dem som
              fattar de avgörande politiska besluten. En ordning som ger den
              möjligheten i fördraget är viktig. I kommissionen finns ingen
              som helst folklig förankring och möjligheter till ansvarsutkrävande.
              Därför bör rådet och EU-parlamentet få en uppviktning och kommissionen
              viktas ned. Såväl rådet som Europaparlamentet bör ges initiativrätt.
              Det är dags att renodla uppgifterna i kommissionen så att den
              blir en verkställande enhet underställd de beslut som fattas av
              de politiska institutionerna, rådet och parlamentet.
            </seg>
            <seg n="8c26f932">
              Med en förändrad roll för kommissionen spelar inte kommissionens
              storlek samma roll som tidigare. Men det är viktigt med en ökad
              insyn. Därför bör alla medlemsländer ha en kommissionär vardera
              på samma villkor i kommissionen.
            </seg>
            <seg n="bfbdead3">
              Fru talman! Nu måste ett arbete starta som stärker legitimiteten
              för EU hos medborgarna och ett arbete där demokratin byggs underifrån.
            </seg>
          </u>
          <note type="speaker" n="6cd1141a">
            Anf. 105 BJÖRN VON DER ESCH (kd):
          </note>
          <u who="bjorn_von_der_esch_2e19ba" xml:id="i-80d9a0bc5d60e441-0" n="c4ea296c">
            <seg n="cc8e8800">
              Fru talman! Regeringens skrivelse kan tolkas som alltifrån ett
              hyllningsepos för unionen till ett farväl till Sverige som suverän
              stat.
            </seg>
            <seg n="bf372c58">
              Inför Sveriges medlemskap i EU för tio år sedan krävde en minoritet
              i riksdagen att det klart skulle framgå för medborgarna att all
              svensk lagstiftning, inklusive våra grundlagar, kommer att underordnas
              EG-rätten. Den politiska majoriteten förhindrade att medborgarna
              fick den upplysningen. Den skulle kunna oroa, sade man.
            </seg>
            <seg n="cff27c0f">
              Den minnesgode erinrar sig hur förra talmannen i juni 2002 genom
              åsidosättande av regeringsformen 8:15 förhindrade en beslutande
              folkomröstning om överlåtelse av riksdagens makt till EU ett rättsvidrigt
              beslut som hade kunnat rättas till påföljande höst, enligt riksdagsordningen
              2 kap. 9 §. Det blev inte så. Hur rättsuppfattningen ute i näringsliv
              och samhälle påverkas av sådana händelser är kanske det vi bevittnar
              just nu.
            </seg>
            <seg n="45d7f99c">
              Taktiken i vårt närmande till EU är och har således varit att
              inledningsvis mörka för medborgarna vad som verkligen överenskommits.
              När EU tvingar oss att anpassa vår lagstiftning till ingångna
              förpliktelser och vi måste lägga korten på bordet, först då får
              medborgarna veta att den nya lagstiftningen i själva verket inte
              är ny utan endast en bekräftelse på vad som gällt under lång tid.
            </seg>
            <seg n="c6fa7fbc">
              Med samma taktik avser riksdagsmajoriteten nu anta förslaget
              till ny grundlag för EU. Sveriges möjligheter att påverka förslaget
              är redan försuttna. Med talmannens beslut att inte inkalla riksdagen
              redan i somras saknas nämligen nu möjligheter till meningsfull
              riksdagsbehandling. I september inledde EU förberedande möten,
              och regeringskonferensen är redan i full gång. Den avses vara
              avslutad i mitten av december, och vår riksdag kommer inte ens
              att ha sina synpunkter klara förrän om en månad. Runtom i EU undrar
              man vad Sverige egentligen håller på med.
            </seg>
            <seg n="22e202e4">
              I regeringens skrivelse, som vi diskuterar i dag, förbigås ofta
              remissinstansernas strängt sakliga kritik, och den är så summariskt
              återgiven att den riskerar att ge direkt missvisande intryck.
              Inget sägs heller om möjligheten att med EU:s nya grundlag tvinga
              in Sverige bakvägen i EMU.
            </seg>
            <seg n="763a8fed">
              Regeringens skrivelse, kombinerad med riksdagens exempellöst
              bristfälliga handläggning, har fått EU:s största ödesfråga att
              framstå som ett enda sentida eko av preussiskt marschieren, nicht
              diskutieren. Det illustrerades med all tydlighet här i förmiddags
              av statsministerns häpnadsväckande uttalande om folkomröstningar
              som ett hot mot parlamentarismen. Kan statsministern verkligen
              ha menat vad han sade?
            </seg>
            <seg n="7b69d55f">
              Frågor som framtidskonventet tar upp om president, kommissionärer,
              krigsmakt och så vidare må vara aldrig så intressanta. De utgör
              emellertid endast medel för att uppnå målet, som är ett federalt
              Europa det vill säga ett Europas förenta stater.
            </seg>
            <seg n="b8744ae8">
              Alltså hur mycket mer nationellt självbestämmande vill vi avstå
              i utbyte mot unionsöverhöghet? Det är det frågan ytterst gäller
              och det som vi har att ta ställning till. Låt oss därför inte
              förledas att låta delfrågorna flytta debattens fokus från slutmålet,
              som är Sverige som en delstat i ett Europas förenta stater!
            </seg>
            <seg n="88d3b9e0">
              Folkomröstningen om EU visade att nuvarande riksdags beredvillighet
              att överlämna mer makt till EU inte återspeglar folkopinionen.
              Ett förnyat åsidosättande av grundlagens krav på ändring i regeringsformen
              vore en demokratisk katastrof. En ändring ger också möjlighet
              till en beslutande folkomröstning i likhet med vad som planeras
              i andra EU-länder. Alternativet är att beslutet tas upp av en
              nyvald riksdag där ledamöternas uppfattning i EU-frågor är känd
              för väljarna före valet.
            </seg>
            <seg n="297c0769">
              Skulle nu sittande riksdag fatta beslut om att anta EU:s nya
              grundlag utan ändring av regeringsformen så kommer en sannolikt
              stor majoritet av svenska folket med all rätt att ifrågasätta
              beslutets legitimitet. Därmed är de framtida förutsättningarna
              för vårt medlemskap i EU och för tilltron till våra politiker
              de sämsta tänkbara.
            </seg>
            <seg n="0ed431ee">
              Det här är Sveriges viktigaste framtidsfrågor. Nyss räknade jag
              till sex ledamöter i kammaren. Nu är vi inte så många längre.
            </seg>
          </u>
          <note type="speaker" n="c453223f">
            Anf. 106 JOHAN LINANDER (c):
          </note>
          <u who="johan_linander_68e9c1" xml:id="i-82d232545b14c555-0" n="e2fe95ce">
            <seg n="baa0163d">
              Fru talman! Det är som sagt en viktig fråga som vi debatterar
              i dag. Det handlar om en ny grundlag för EU och därmed också för
              Sverige. Tänk att en grundlag är på väg att stiftas utan att de
              flesta av Sveriges medborgare är medvetna om det! Oavsett om vi
              är positiva till EU-samarbetet eller inte så kan det inte vara
              acceptabelt att så här grundläggande förändringar sker utan folklig
              förankring.
            </seg>
            <seg n="8852b267">
              Det finns mycket som är positivt i fördragsförslaget. Mina partikolleger
              Kerstin Lundgren och Agne Hansson har tagit upp vissa saker här
              tidigare. Jag tänker hålla mig till kapitel 16 i regeringens skrivelse.
              Det är ett område med frihet, säkerhet och rättvisa.
            </seg>
            <seg n="33534eb3">
              Det har tidigare här i dag talats om tydligheten och vikten av
              att vi definierar kompetensfördelningen mellan unionen och medlemsstaterna.
              Det får inte finnas några glidningar i en konstitution. EU får
              självt inte kunna utöka sina egna befogenheter. Befogenhetsförflyttningar
              från riksdagen till EU ska endast kunna beslutas om av riksdagen.
              Så måste det vara. Därför är det nödvändigt att riksdagen alltid
              ska besluta i en fråga innan regeringen kan ställa upp på enhällighet
              i rådet. Detta gäller till exempel den så kallade listan över
              särskilt allvarliga brott med gränsöverskridande inslag. Ska denna
              lista utvidgas så ska beslut fattas av riksdagen innan regeringen
              kan ställa upp på enhällighet i rådet.
            </seg>
            <seg n="37e92561">
              Det är olyckligt att det finns oklarheter i förslaget till fördrag
              om när lag ska användas och när ramlag ska användas. Ramlagar
              är nödvändigt eftersom de olika medlemsländerna har olika rättsliga
              system. Lagar ska givetvis kunna användas när EU reglerar sina
              egna myndigheter som Europol och Eurojust, men i övrigt anser
              jag att ramlagar ska vara gällande.
            </seg>
            <seg n="dd97dee8">
              Jag vill peka på två stycken reservationer som regeringens egen
              representant i konventet, Lena Hjelm-Wallén, har gjort och som
              jag tycker är bra. Den första gäller den så kallade säkerhetsventilen.
              När vitala nationella intressen inom rättsområdet hotas så måste
              det finnas en ytterligare utväg en säkerhetsventil. Jag hoppas
              att regeringen följer upp Hjelm-Walléns reservation i denna fråga.
            </seg>
            <seg n="c4a1353b">
              Den andra reservationen som är bra gäller det civilrättsliga
              samarbetet och artikel III-170. I fördragsförslaget, som det ser
              ut nu, finns det ett bland annat före uppräkningen av vad unionen
              ska fastställa i lagar eller ramlagar. En konstitution ska inte
              innehålla några bland annat. En konstitution ska vara tydlig.
              Jag hoppas att regeringen följer upp även denna reservation.
            </seg>
            <seg n="fea7d15c">
              Fru talman! Det är olyckligt att regeringen öppnar upp för en
              europeisk åklagarmyndighet i sin skrivelse. Sverige bör vara tydligt,
              på samma sätt som till exempel Riksåklagaren är i sitt remissvar,
              när det gäller att en europeisk åklagarmyndighet inte behövs.
              Därför behövs inte heller en paragraf som öppnar för detta. På
              samma sätt bör Sverige vara tydligt när det gäller att det inte
              ska finnas en gemensam europeisk tullmyndighet. Samarbete mellan
              medlemsstaternas olika tullverk är bra och nödvändigt, men tullen
              bör förbli nationell.
            </seg>
            <seg n="e2d3ac31">
              Ytterligare ett organ som nämns i fördragsförslaget och som jag
              ställer mig tveksam till, liksom även Rikspolisstyrelsen har gjort,
              är den så kallade kommittén för operativt samarbete. Som jag ser
              det är detta bara ytterligare en kommitté och en myndighetsnivå
              som ökar byråkratin. Ska denna kommitté kunna bli effektiv så
              måste väldigt mycket makt ges till den och det är det sista jag
              vill se. Vi ska inte koncentrera makten över Europas polis- och
              åklagarväsende till en liten kommitté.
            </seg>
            <seg n="3684fabb">
              På flera ställen i skrivelsen vill regeringen inte riktigt sätta
              ned foten. Det känns som om regeringen vill ha ett så öppet mandat
              som möjligt av riksdagen för att sedan kunna förhandla efter eget
              huvud. Men det ska ni helst inte få! Ett oroväckande exempel gäller
              tvångsåtgärder mot enskilda på svenskt territorium. Det är något
              som jag tycker är helt självklart; det ska bara vara svenska myndigheter
              som kan vidta tvångsåtgärder mot enskilda här på vårt territorium.
              Men regeringen skriver i sin skrivelse att det bör även i framtiden
              vara svenska myndigheter som har hand om tvångsåtgärder. I de
              här sammanhangen är bör alldeles för svagt. Det ska stå att det
              ska vara nationella myndigheter som har hand om tvångsåtgärder.
            </seg>
            <seg n="24eea17d">
              Jag ska till slut säga några ord om passivitet. På ett ställe
              i skrivelsen, i kapitel 16, har jag läst att regeringen skriver
              att det är viktigt att bevaka den närmare utformningen av olika
              rättsgrunder så att de får en lämplig och tydlig avgränsning.
              Regeringen vill alltså bevaka. Jag önskar att regeringen i stället
              ska agera och driva frågor så att de blir bra inte bara bevaka!
              Vi behöver ha en mer aktiv regering i förhandlingarna om det nya
              fördraget.
            </seg>
          </u>
          <note type="speaker" n="5b1fe141">
            Anf. 107 HÅKAN LARSSON (c):
          </note>
          <u who="hakan_larsson_c0f261" xml:id="i-b72b6869225313e4-0" n="38048956">
            <seg n="108fb67c">
              Fru talman! Det har varit en lång och intressant debatt. För
              snart ett år sedan debatterade vi grundlagsändring i den här kammaren.
              Den gången handlade det om att underlätta överförande av makt
              till Europeiska unionen, vilket också riksdagsmajoriteten fattade
              beslut om. Enligt den nu gällande grundlagen, som då fastställdes,
              får riksdagen överlåta beslutsbefogenheter så länge det inte rör
              principerna för statsskicket. Regeringen anser i sin skrivelse
              till riksdagen att ett genomförande av det förslag till konstitutionellt
              fördrag som konventet har utarbetat också kan genomföras utan
              grundlagsändring och att förändringarna kan ske inom ramen för
              vad regeringsformen tillåter.
            </seg>
            <seg n="217830cd">
              Denna uppfattning delas emellertid inte av tunga remissinstanser
              som Uppsala universitet och juridiska fakultetsnämnden vid Helsingfors
              universitet, som menar att EU-konventets förslag strider mot grundlagen
              på den här punkten. De har nyligen dessutom fått stöd av en forskarrapport
              av Jörgen Hettne och Ulf Öberg vid Svenska institutet för Europapolitiska
              studier.
            </seg>
            <seg n="ccbc2371">
              Att EU-rättens företräde nu föreslås skrivas in i fördragstexten
              innebär att det som tidigare var rättspraxis på vissa områden
              nu blir grundlagsfäst och gäller generellt. Hettne och Öberg menar
              för sin del att skrivningarna blir så tydliga att det inte längre
              går att hävda att nationella grundlagsbestämmelser ens i exceptionella
              fall kan ha företräde framför EU:s konstitution.
            </seg>
            <seg n="a7d8d12c">
              Konsekvensen blir att EG-domstolen får ökad makt och dess roll
              som författningsdomstol med rätt att pröva politiska beslut förstärks.
              Detta påverkar naturligtvis i så fall i hög grad det svenska statsskicket,
              menar vi. Om detta finns det uppenbarligen olika uppfattningar.
              Jag hade tänkt att fråga utrikesministern om hon anser att de
              här tunga remissinstanserna och juristerna är helt fel ute, men
              nu har hon tyvärr gått.
            </seg>
            <seg n="8e9a1e8c">
              Statsvetarprofessorn Sverker Gustavsson har betecknat den här
              artikeln som en heltäckande plattläggningsparagraf. Det här är
              naturligtvis något som måste diskuteras i debatten.
            </seg>
            <seg n="4cb77200">
              Som jag ser det måste samarbetet i Europa byggas underifrån och
              även i fortsättningen vara i huvudsak mellanstatligt. Det ska
              vara ett samarbete mellan självständiga länder. Då är sådana här
              paragrafer livsfarliga.
            </seg>
            <seg n="c30e39b7">
              Den 14 september sade de svenska väljarna entydigt nej till att
              skrota kronan för euron. Det är ett resultat som inte innebär
              att man säger nej till samarbete i Europa, men man kan på goda
              grunder tolka det som ett nej till fortsatt centralisering och
              maktkoncentration i det europeiska samarbetet. Därför är det så
              viktigt att vi får en bred debatt om det här konventsförslaget
              till konstitutionellt fördrag och att den pågår under regeringskonferensen.
              Folkviljan måste faktiskt få ett genomslag även på den här punkten.
              Det går inte, även om många gärna vill det, att låtsas som om
              folkomröstningen om krona eller euro aldrig har ägt rum.
            </seg>
            <seg n="d724ce00">
              I en rad länder planeras nu folkomröstningar om det nya fördraget.
              På en del håll kommer det att ske i samband med valet till EU-parlamentet
              den 13 juni nästa år. Det är naturligtvis ett sätt att få till
              stånd en bred diskussion och ge medborgarna möjlighet att ta ställning
              och bli delaktiga i beslutsprocessen. Det intressanta är att även
              länder som sällan folkomröstar tänker göra det den här gången.
              I några länder, Danmark, Frankrike, Irland, Luxemburg, Nederländerna,
              Portugal, Tjeckien och Spanien, är det i praktiken klart att väljarna
              kommer att tillfrågas. I flera andra, Belgien, Italien, Polen
              och Slovenien, är det också troligt att det blir så. Dessutom
              diskuteras detta också i flera andra länder, exempelvis i Finland,
              Tyskland som aldrig haft någon folkomröstning, Ungern, Malta och
              Slovakien.
            </seg>
            <seg n="2eaee968">
              EU:s tidigare ombudsman Jacob Söderman skrev häromdagen en artikel
              i en finländsk tidning om vikten av en folkomröstning om konstitutionen.
              Han pekar på att det förslag som nu diskuteras är någonting helt
              annat än det EU som Finland anslöt sig till 1995. Därför måste
              alla få chansen att veta vad det handlar om, menar Söderman.
            </seg>
            <seg n="5726c959">
              Han skriver: EU-rätten, som står över till och med den finländska
              författningsrätten, kan utöver sina nuvarande befogenheter vid
              behov lägga sig i inrikes och rättspolitiska frågor. Om dessutom
              bestämmelserna om kvalificerad majoritet lindras och medlemsländerna
              förlorar sin vetorätt i många frågor, kan EU stifta bindande lagar
              som blir svåra att acceptera för finländarna.
            </seg>
            <seg n="2c1134e3">
              Det säger alltså en person som är mycket väl insatt i vad det
              handlar om. Jacob Söderman har varit ombudsman i Europeiska unionen.
            </seg>
            <seg n="83d44ef6">
              Jag tycker att vi i Sverige har precis lika stor anledning som
              man har i Finland eller de övriga länderna att diskutera vilket
              europeiskt samarbete vi egentligen önskar. Därför finns det all
              anledning att hålla dörren öppen för en folkomröstning även i
              Sverige. Att låta folket avgöra en sådan viktig fråga handlar
              inte alls om någon abdikation från riksdagens sida. Det handlar
              om att förankra ett viktigt beslut i folkviljan. Det vore mycket
              allvarligt om vi i Sverige ställer upp på en konstitution, en
              grundlag, för Europeiska unionen som inte är förankrad i folkopinionen.
              Då finns det risk för att klyftan blir ännu större mellan folket
              och en liten politisk elit.
            </seg>
          </u>
          <note type="speaker" n="c531db6c">
            Anf. 108 INGVAR SVENSSON (kd) replik:
          </note>
          <u who="ingvar_svensson_838b4e" xml:id="i-a9a1654fb0feb84f-1" n="407361fd">
            <seg n="9ae52be6">
              Fru talman! Håkan Larsson säger att EU är ett mellanstatligt
              samarbete. Det är en sanning med modifikation. Det är mellanstatligt
              och överstatligt. Hade det bara varit mellanstatligt hade jag
              kunnat förstå Håkan Larssons argumentering när det gäller paragrafen
              om att EU-rätten skulle gälla över nationell rätt. I vissa delar
              har vi överfört kompetens till EU. Då är det EU:s institutioner,
              till exempel domstolen, som har tolkningsföreträde i den delen.
            </seg>
            <seg n="0f2b4520">
              Den här med plattläggning är en gammal sak som Kenneth Kvist
              tog upp på en presskonferens när vi presenterade grundlagsutredningen
              inför EG, men han har numera bytt åsikt på den punkten och verkligheten
              är som den är. Den här paragrafen kodifierar bara praxis på det
              här området.
            </seg>
            <seg n="df7cc1aa">
              Redan i riksdagsbeslutet inför grundlagsförändringen 1994/95
              sade vi att man kan acceptera detta så länge EG, som det hette
              då, ställer upp bakom de fri- och rättigheter som Europakonventionen
              står för.
            </seg>
          </u>
          <note type="speaker" n="76b8e893">
            Anf. 109 HÅKAN LARSSON (c) replik:
          </note>
          <u who="hakan_larsson_c0f261" xml:id="i-b72b6869225313e4-1" n="38048956">
            <seg n="21ee732f">
              Fru talman! Jag sade nog att det var ett i huvudsak mellanstatligt
              samarbete. Jag är väl medveten om att man på vissa punkter har
              delegerat makten till EU-nivå.
            </seg>
            <seg n="ce011d45">
              När det finns så tunga remissinstanser som Uppsala universitet
              och juridiska fakulteten vid Helsingforss universitet, som jag
              förmodar kan EG-rätten väldigt väl, som säger att det innebär
              att detta generellt ställs över svenska grundlagar, måste det
              diskuteras och analyseras så att vi kommer fram till vad som verkligen
              gäller på det här området.
            </seg>
          </u>
          <note type="speaker" n="260789e3">
            Anf. 110 INGVAR SVENSSON (kd) replik:
          </note>
          <u who="ingvar_svensson_838b4e" xml:id="i-a9a1654fb0feb84f-2" n="407361fd">
            <seg n="8bbdfd28">
              Fru talman! Man ska självfallet lyssna på remissinstanser och
              diskutera detta, men det betyder inte att alla remissinstanser
              alltid har rätt.
            </seg>
          </u>
          <note type="speaker" n="4a2a76c7">
            Anf. 111 HÅKAN LARSSON (c) replik:
          </note>
          <u who="hakan_larsson_c0f261" xml:id="i-b72b6869225313e4-2" n="38048956">
            <seg n="0c3012bb">
              Fru talman! Det gör det självfallet inte, men jag tror faktiskt
              att de här remissinstanserna ska tas på fullt allvar både av Ingvar
              Svensson och mig.
            </seg>
            <seg n="30822681">
              Utrikes- och försvarsfrågor
            </seg>
          </u>
          <note type="speaker" n="aced633a">
            Anf. 112 ROSITA RUNEGRUND (kd):
          </note>
          <u who="rosita_runegrund_9cb68d" xml:id="i-735b6aaac4ec07ac-0" n="cfb6503b">
            <seg n="a68bd934">
              Fru talman! Barnen ska stå främst, sade Göran Persson i sin regeringsförklaring
              i september. Mitt inlägg här i den allmänpolitiska debatten blir
              en röst för barnen i vår gemensamma värld.
            </seg>
            <seg n="a9538992">
              Kristdemokraterna anser att motivet internationell solidaritet
              måste kompletteras med egenintresset. Vi delar alla samma värld.
              Vi har ett gemensamt intresse av att bekämpa fattigdom och minska
              hälso- och miljörisker. Det ligger alltså även i vårt egenintresse
              att fattiga länder utvecklas och att barnens situation därmed
              förbättras. Vi vet att det svenska folket vill dela med sig. Det
              har man visat gång på gång, bland annat genom de galakvällar som
              har varit i TV till stöd för världens barn.
            </seg>
            <seg n="e62978ff">
              Se mig, hjälp mig, beskydda mig, ge mig din omtanke, behöv mig,
              låt mig få vara barn, investera i mig. Ge mig alla mina rättigheter!
            </seg>
            <seg n="1fecefd2">
              Fru talman! Dessa ord var ett av många upprop inför internationella
              barndagen, som i Sverige firas den första måndagen i oktober.
            </seg>
            <seg n="aff44b97">
              Barns rätt till överlevnad, trygghet och skydd mot övergrepp
              finns nedskrivet i flera dokument. Ingen konvention om mänskliga
              rättigheter har ratificerats så snabbt av så många länder som
              den om barnens rättigheter. Visst är den en stor framgång för
              världens barn, men verkligheten visar med all tydlighet att den
              politiska viljan måste stärkas för att alla barn ska få sina rättigheter
              tillgodosedda.
            </seg>
            <seg n="6267a4f3">
              Låt mig nämna en del siffror.
            </seg>
            <seg n="b6d3344b">
              Nästan tre av fyra barn är mycket fattiga. Varje år föds 132
              miljoner barn. Av dem blir 53 miljoner barn aldrig registrerade.
              Det finns inget skriftligt bevis på att de finns. Ett av tolv
              barn dör innan det fyllt fem år. Under de senaste tio åren har
              två miljoner barn dött i krig.
            </seg>
            <seg n="b207d417">
              Så där kan man hålla på. Elände plus elände för världens barn,
              men det finns ljusglimtar. Att barnombudsmän och andra företrädare
              för barn i EU just nu samlas i Sverige är en sådan ljusglimt.
              Stärks barnens rättigheter inom EU och dess grannländer kommer
              det också barn i den övriga världen till del.
            </seg>
            <seg n="34021865">
              Fru talman! Det var många av oss som gladdes åt att Nobels fredspris
              i år gick till en människorättskämpe, Shirin Ebadi. Barn runtom
              i världen har röstat fram kandidater till barnens nobelpris, ett
              pris som inte är så känt. Priset instiftades år 2000, och en internationell
              barnjury bestående av barn som varit bland annat barnsoldater,
              slavbarn, flyktingbarn och gatubarn avgör vem som får World Childrens
              Prize. 288 000 barn i 26 länder har röstat.
            </seg>
            <seg n="bb4e26a8">
              Juryn samlades i Mariefred och beslöt att under mottot Jordens
              barn hyllar kampen mot slaveri utse två vinnare för barn i krig.
              De har agerat med risk för sina egna liv. En av dem har räddat
              tusentals bortrövade barn ur tvångsarbete i Sudan. Den andra vinnaren
              har direkt räddat livet på 25 barn, som hon gömde när barnens
              föräldrar dödades. Dessutom har hon i inbördeskrigets Burundi
              hjälpt tiotusentals föräldralösa barn med hem och skola.
            </seg>
            <seg n="ef2e6fc2">
              Ett hederspris har tilldelats fattiga kvinnor i Brasilien som
              hjälper barn att överleva.
            </seg>
            <seg n="b0983434">
              Barnen i världen har i år uppmärksammat världens parlamentariker
              genom sitt val.
            </seg>
            <seg n="adbcbd04">
              Fru talman! Det är vår uppgift att ta barnens röst på allvar.
              Jag vill avsluta med att nämna förra årets barnrättsvecka i Sverige,
              när så många skolor arbetade just med de internationella frågorna.
              Barnen i Kettismåla skola diktade om krig och fred:
            </seg>
            <seg n="69686065">
              Man måste dela med sig. Annars går det inte bra. Det tror Patrik
              Samuelsson, som går i fyran.
            </seg>
            <seg n="ef161a59">
              Och så ska de inte hålla på med krig, konstaterar Emma Pettersson
              från klass 5.
            </seg>
            <seg n="c35ed0b0">
              Barnens dikter som sitter på väggarna i korridoren handlar mycket
              om krig och fred och om kärlek. Alla behöver kärlek. Det är det
              viktigaste av allt, säger Patrik, till och med viktigare än TV-spel,
              lägger han till.
            </seg>
            <seg n="d9e9285b">
              Det är dessa barn som är framtidens ledare och som ska kämpa
              för vår demokrati.
            </seg>
          </u>
          <note type="speaker" n="06617d6f">
            Anf. 113 INGER LUNDBERG (s):
          </note>
          <u who="unknown" xml:id="i-a286ee4b70b89af3-0" n="2ba455c3">
            <seg n="78ccb8ec">
              Fru talman! För snart två år sedan, den 18 december 2001, togs
              den nu 24-årige örebroaren Mehdi Ghezali till fånga i Pakistan.
              I januari 2002 fördes han till den amerikanska basen Guantánamo
              på Kuba. Mehdie Ghezali är inte ensam. På Guantánamobasen sitter
              600 personer från mer än 40 nationer fängslade. Flera av dem är
              liksom Mehdi Ghezali födda i och uppvuxna i Europa. De flesta
              av dem är unga. Till Guantánamo fördes till och med pojkar som
              enligt FN:s barnkonvention är att räkna som barn.
            </seg>
            <seg n="b6d668c9">
              Behandlingen av ungdomarna på Guantánamo är en av de allvarligaste
              och sorgligaste rättsskandalerna i vår tid. Högkommissarien för
              de mänskliga rättigheterna kritiserade redan 2002 den behandling
              som fångarna utsattes för. Framtiden för Mehdi Ghezali och de
              andra fångarna på Guantánamo är oviss.
            </seg>
            <seg n="6808e483">
              Var och en av oss som möter killar och tjejer i tjugoårsåldern
              vet hur viktiga de åren är; det är under de åren man studerar
              och börjar att etablera sig på arbetsmarknaden och det är då många
              ser sig om efter en livspartner. Det är ungdomsår när man skaffar
              sig viktiga erfarenheter att ha med sig in i vuxenliv och föräldraskap.
              Utan dom och utan prövning tas de här viktiga åren ifrån en ung
              man som Mehdi Ghezali. Risken är stor för att det leder till djupa
              själsliga sår.
            </seg>
            <seg n="fe7294b7">
              Behandlingen av Mehdi Ghezali är också ett allvarligt demokratiskt
              problem. En av världens största och viktigaste demokratier, USA,
              har ställt grundläggande mänskliga rättigheter åt sidan.
            </seg>
            <seg n="3b32a099">
              Vad är det då Mehdi Ghezali anklagas för? Det har varken han,
              den svenska regeringen eller en intresserad allmänhet fått veta.
              Varken han själv eller hans advokat har fått möjlighet att bemöta
              några anklagelser.
            </seg>
            <seg n="3b9bbdff">
              Enligt folkrätten finns det bara två grunder för att frihetsberöva
              en människa i Mehdi Ghezalis situation. Antingen ska han behandlas
              som en krigsfånge enligt Genèvekonventionen eller som en civil
              fånge som gripits i samband med en väpnad konflikt. Om han ska
              ses som en civil misstänkt för brott ska han ha de rättigheter
              som varje civil fånge har. Det gäller den självklara rätten att
              få veta vad man är anklagad för, att ha tillgång till juridiskt
              biträde och att i övrigt få sitt ärende behandlat på ett rättssäkert
              sätt. Mot allt detta har staten USA brutit.
            </seg>
            <seg n="f918e1a0">
              I stället har man valt att beteckna Mehdi Ghezali och de andra
              fångarna på Guantánamo som fiendekombattanter, ett begrepp som
              är konstruerat av den amerikanska regeringen och saknar allt stöd
              i modern folkrätt. USA:s behandling av svensken står i bjärt kontrast
              mot landets sätt att behandla sina egna medborgare som tillfångatogs
              i anslutning till kriget i Afghanistan. Där har man visat respekt
              för mänskliga rättigheter. När andra länders invånare diskuteras
              sätts de åt sidan.
            </seg>
            <seg n="ded0f272">
              Mehdi Ghezali är oerhört ensam på Guantánamo. Efter idoga framställningar
              från den svenska regeringen har representanter för UD fått träffa
              honom vid tre enstaka tillfällen på två år. Han har inte fått
              ha någon kontakt med sin advokat, inte fått träffa sin familj
              eller haft andra möjligheter att knyta an till Sverige och till
              sitt sociala liv.
            </seg>
            <seg n="2bb3af67">
              Jag är, fru talman, väl medveten om att den svenska regeringen
              gjort stora insatser för att få Mehdi Ghezali frigiven och att
              man har varit tydlig i sina protester mot hur svensken behandlats.
              Jag vet också att vår förra utrikesminister Anna Lindh var djupt
              personligt engagerad för att få Mehdi Ghezali frigiven. Så sent
              som i juni i år hade hon kontakter med sin amerikanske kollega
              om örebroaren. Det är viktigt och nödvändigt att UD också i dag
              driver arbetet för att Mehdi Ghezali ska friges med samma skärpa
              som när Anna Lindh var utrikesminister.
            </seg>
            <seg n="430a9804">
              Bakom USA:s beslut att hålla svensken och de andra fångna på
              Guantánamo ligger händelserna den 11 september. Vi är många som
              lidit med de tiotusentals amerikaner som förlorade sina kära vid
              terrordåden. Vi har också känt den största respekt för USA:s rätt
              till självförsvar. Terrordåden den 11 september var inte bara
              ett angrepp på USA. Det var ett angrepp på hela den västerländska
              demokratin. Men när demokratin försvarar sig måste det också vara
              med demokratins vapen, inte genom att man trampar på grundläggande
              demokratiska principer.
            </seg>
            <seg n="99590161">
              Fru talman! Det har snart gått två år sedan Mehdi Ghezali togs
              till fånga i Pakistan. Då skickade han ett brev till familjen
              i Brickebacken i Örebro. Då räknade han med att snart vara hemma
              igen.
            </seg>
            <seg n="08b32223">
              Hälsa småsyskonen att jag längtar efter att busa med dem i lekparken,
              skrev han, och bjuda på glass och godis om de sköter läxorna såklart.
              Syskonen har säkert skött sina läxor, men Mehdi har ännu inte
              kommit tillbaka till Örebro.
            </seg>
            <seg n="2ef696c7">
              Vi som representerar Sverige har ett gemensamt ansvar för att
              i olika sammanhang driva kravet på att Mehdi, som den unge svensk
              han är, ska få komma hem igen. Det handlar om regeringens kontakter
              med USA, om arbetet i FN, om ett gemensamt samarbete i EU runt
              de europeiska fångar som sitter på Guantánamo. Men det handlar
              också om ett ideellt engagemang. Där spelar den svenska Guantánamogruppen,
              som arbetar oförtröttligt, en viktig roll, men där är också insatser
              som upprop från kompisarna i Mehdi Ghezalis gamla idrottsförening,
              Brickebackens IF, viktiga. Vi svenskar måste visa att vi inte
              accepterar att en ung svensk förvägras sina mänskliga rättigheter.
            </seg>
          </u>
          <note type="speaker" n="91f103cf">
            Anf. 114 JOHAN PEHRSON (fp) replik:
          </note>
          <u who="johan_pehrson_2d741c" xml:id="i-142b9742f515d871-0" n="f05b4b2c">
            <seg n="3efe0786">
              Fru talman! Jag vill bara å det bestämdaste helt instämma i det
              som Inger Lundberg nu anfört. Det är milt uttryckt skamligt hur
              USA beter sig mot så många människor i världen som drabbas av
              dess totala envälde i denna fråga. Man respekterar inte grundläggande
              mänskliga rättigheter. Oavsett vad de här personerna har gjort
              och oavsett vad man vid en eventuell rättegång kommer att lägga
              dem till last har de rätt att få sin sak prövad och rätt att behandlas
              på ett människovärdigt sätt. Detta sker inte nu.
            </seg>
            <seg n="cb5fbefe">
              Jag arbetar personligen inom ramen för Europarådets arbete för
              att med olika resolutioner lyfta fram detta i ett ännu bredare
              perspektiv. Vår Örebrovän är inte den enda europeiska medborgare
              som är drabbad utan det är många fler. Trycket måste öka och vi
              får aldrig ge upp förrän vi har nått ett resultat, att de här
              människorna får en rättvis prövning. Det ska vara en prövning
              som man förtjänar i ett land som kallar sig en rättsstat.
            </seg>
          </u>
          <note type="speaker" n="86625c63">
            Anf. 115 INGER LUNDBERG (s) replik:
          </note>
          <u who="unknown" xml:id="i-a286ee4b70b89af3-1" n="2ba455c3">
            <seg n="536b5f93">
              Fru talman! Jag är glad över Johan Pehrsons tydliga hållning.
              Jag hoppas och tror att det är en hållning som vi står för samstämt
              i den här kammaren.
            </seg>
            <seg n="f0bbf5d4">
              Vi har respekt för Förenta staterna. Men vi som har respekt för
              Förenta staterna känner oerhört stor besvikelse över att en demokrati
              kan agera som man har agerat i fallet Mehdi Ghezali och, som Johan
              Pehrson säger, också när det gäller de andra fångar, totalt drygt
              600 i första hand unga människor som sitter på Guantánamo.
            </seg>
            <seg n="66024f0e">
              Jag tackar Johan Pehrson för hans uttalande och vädjar till alla
              andra kolleger att vi i alla sammanhang ska hjälpas åt att driva
              den här frågan.
            </seg>
          </u>
          <note type="speaker" n="1193b939">
            Anf. 116 ELSE-MARIE LINDGREN (kd):
          </note>
          <u who="else-marie_lindgren_5bcef0" xml:id="i-099576a345855544-0" n="9e6cc6e8">
            <seg n="e1ae1138">
              Fru talman! Mitt inlägg i den allmänpolitiska debatten har bäring
              på att vi kristdemokrater nu inleder en period där familjen står
              i centrum. Då undrar naturligtvis vän av ordning om detta verkligen
              hör hemma i försvarspolitiken. Jag menar att det gör det, i allra
              högsta grad.
            </seg>
            <seg n="fd0d5eb5">
              Det jag vill ta upp är svenska officerare som tjänstgör i utlandsstyrkan
              och deras avtalsvillkor. Jag är väl medveten om att detta är en
              fråga mellan arbetsgivare och personalorganisationer. Likväl anser
              jag att vi har ett ansvar för dessa kvinnor och män som ger sig
              ut på missioner och där familjerna ofta får sitta i kläm.
            </seg>
            <seg n="b7c3e96b">
              Herr talman! Det är inte så att vi kristdemokrater är motståndare
              till internationell tjänstgöring. Tvärtom anser vi att detta har
              en stor betydelse, både för enskilda yrkesofficerare och för reservofficerare
              och deras utveckling. Det har även stor betydelse för Sverige
              i många sammanhang. Kvaliteten på de insatser som görs är väl
              kända, och internationellt åtnjuter Sverige en stor respekt. Detta
              kan också spela roll i många andra sammanhang.
            </seg>
            <seg n="be03fe50">
              I somras trädde lagen i kraft som möjliggör för Försvarsmakten
              att utöka arbetsskyldigheten för alla anställda inom Försvarsmakten
              till att tjänstgöra utomlands. Det betyder att det egentligen
              inte längre är ett frivilligt åtagande från den enskilde.
            </seg>
            <seg n="cc025014">
              I takt med att regeringen vill utöka det internationella åtagandet
              kan konsekvenserna bli att människor beordras ut i tjänst som
              kan innebära krigförande insatser och där familj eller anhörig
              upplever situationen som ohållbar.
            </seg>
            <seg n="ba9be103">
              Det som officerare tar upp i alla sammanhang är att man önskar
              få möjlighet till hemresor oftare för att kunna lösa problem av
              praktisk natur på hemmaplan. Det måste finnas förutsättningar
              för detta. Till exempel har man ett sådant system i Finland.
            </seg>
            <seg n="c8840c9f">
              Efter långvariga förhandlingar och trots ÖB:s intentioner i sitt
              tiopunktsprogram om ökat stöd till hemmavarande familjer ligger
              förhandlingarna nu nere. Man menar att de ekonomiska förutsättningarna
              inte finns. Trots detta har man deklarerat att besparingar som
              regeringen gett direktiv om inte ska drabba förbandsverksamheten
              och därmed inte heller utlandsstyrkan.
            </seg>
            <seg n="9573e135">
              Herr talman! Många menar att detta inte är en politisk fråga.
              Jag är mycket medveten om det. Men har vi ändå inte ett ansvar?
              Måste vi inte ta ett ansvar under rådande omständigheter? Det
              är ju vi i riksdagen som beslutar om de internationella insatserna.
              Det är också vi som ger de ekonomiska villkoren. Ska vi då inte
              ställa krav på Försvarsmakten så att de förstår vikten av att
              en officer i utlandsstyrkan får möjlighet att åka hem oftare till
              familjen? Stödet i dag till hemmavarande familj är dåligt och
              ovärdigt en modern arbetsgivare.
            </seg>
            <seg n="8111c1b2">
              Man kan nu konstatera att Försvarsmakten inte är intresserad
              av att hitta lösningar på ett stort problem som berör många officerare
              och deras anhöriga. Detta kommer naturligtvis att leda till ointresse
              från de anställda att ta internationella uppdrag i framtiden.
              Det kan i sin tur leda till att vi måste ifrågasätta vårt internationella
              engagemang.
            </seg>
            <seg n="1b187bd9">
              Herr talman! Vi kristdemokrater anser nu att det är dags att
              regeringen sätter press på Försvarsmakten så att man löser dessa
              avtalsvillkor, så att det i framtiden verkligen blir attraktivt
              för alla kategorier av personal att tjänstgöra utomlands.
            </seg>
          </u>
          <note n="d11c1f6a">
            Rättsfrågor
          </note>
          <note type="speaker" n="1726b5e4">
            Anf. 117 BEATRICE ASK (m):
          </note>
          <u who="beatrice_ask_084111" xml:id="i-888d6889473c1a3b-0" n="5f079c7b">
            <seg n="5d0117f3">
              Herr talman! Fyra minuter över två i måndags utfördes ett väpnat
              rån mot Pressbyrån på Eketrägatan på Hisingen i Göteborg. Två
              beväpnade män i mörka kläder och ljus huva hotade kassörskan med
              ett pistolliknande föremål. Vid rånet kom de över pengar och cigaretter.
            </seg>
            <seg n="2690b8e7">
              Polisen spanade i området. Enligt inre befäl vid Hisingspolisen
              hade spaningarna inte gett något, när jag läste om detta. Det
              stod i en liten notis i Göteborgs-Posten. Få av oss reflekterade
              närmare över saken. Men kassörskan i Pressbyråkiosken, hon som
              har blivit hotad och rånad, kommer säkert att både minnas och
              påverkas av det som hände i måndags länge kanske hela livet.
            </seg>
            <seg n="62925e69">
              Tidningarna är fulla av liknande notiser, vid sidan av reportagen
              om ännu grövre brott, mordutredningar och problemen med värdetransporter.
              Kriminaliteten är en grym del av den svenska vardagen.
            </seg>
            <seg n="3ea5a637">
              Riksdagen måste ta ansvar för en effektiv brottsbekämpning. Land
              ska med lag byggas. Rättsordningen ska tryggas. Mycket är ogjort
              och mycket måste göras bättre och annorlunda. Rapporterna talar
              sitt tydliga språk.
            </seg>
            <seg n="9252de9b">
              Det har blivit rena vilda västern här, säger ett inre befäl vid
              Alingsåspolisen till Göteborgs-Tidningen efter en helg med en
              svår knivskärning och ett svårt misshandelsfall i centrala Alingsås.
              Det ska finnas två patruller i gång på fredags- och lördagskvällarna,
              men de kan skickas i väg på larm och då blir det inte så.
            </seg>
            <seg n="7571712c">
              I Falu-Kuriren berättar man om en bilolycka på riksväg 45 förra
              måndagen. Den ena väghalvan blev helt blockerad. Räddningstjänsten,
              som ryckte ut för att ta hand om skadade, fick klara både sina
              egna uppgifter och trafikdirigeringen. Polisen kom till platsen
              först någon timme efter olyckan. Vad hade hänt vid en köolycka,
              med många bilar inblandade?
            </seg>
            <seg n="6659436b">
              När jag besökte Östersund i slutet av augusti frågade jag tillförordnade
              länspolismästaren hur det stod till med narkotikaproblemen i Jämtlands
              län. Han visste inte. Myndigheten hade inte haft någon som specifikt
              arbetat med drogfrågorna på några månader. De som brukar sköta
              det jobbet hade behövts för att utreda bomben vid polishuset i
              Östersund.
            </seg>
            <seg n="bc13dfd2">
              Regeringen och Socialdemokraterna säger att man satsar på polisen.
              Jag vet inte hur ofta man får höra att det utbildas fler och att
              mer pengar kommer polisen till del. Men verbala satsningar och
              prat i TV-soffor räcker faktiskt inte. Anslagen är för låga och
              förändringarna går för sakta. Verkligheten talar sitt tydliga
              språk.
            </seg>
            <seg n="9fdf7e73">
              Det anmäls fler brott och misstänkta, men färre lagförs. Andelen
              våldsbrott som redovisats till åklagare har fortsatt att minska
              år 2002 från 25,9 % till 24,9 %. Ökningen av antalet våldsbrott
              tvingar polisen att lägga mer resurser på detta, vilket sker på
              bekostnad av annat. Resultatet är bland annat att färre stölder
              klaras upp.
            </seg>
            <seg n="af779924">
              De lokala polisstyrelserna står just nu inför olösliga problem
              med en ekonomi som inte är anpassad till den verksamhet som krävs.
              Med de pengar som regeringen aviserat i budgetpropositionen går
              ekvationen inte ihop. Polisen har hittills klarat sin ekonomi
              bland annat genom den stora andelen sjukskrivna medarbetare. Nu
              måste flertalet myndigheter göra uppsägningar av civilanställd
              personal, dra in polisstationer och ha lägre bemanning. Färre
              poliser kan rycka ut när det behövs.
            </seg>
            <seg n="c76b2055">
              I Sundsvall tillsatte man för 2 ½ år sedan polisens citygrupp
              för att få ordning i stadens centrala delar. Nu har verksamheten
              legat nere sedan i maj. Poliserna måste göra annat.
            </seg>
            <seg n="35a1b28a">
              I Eskilstuna med nästan hundratusen invånare händer det att man
              har en enda polis att skicka ut. Man samarbetar visserligen med
              Strängnäs och kan låna poliser därifrån, men hur man än gör märks
              bristerna. I förra veckan genomfördes en smash and grab -kupp
              mot Lindebergs ur på Kiebsensgatan i Eskilstuna. Det fanns ingen
              utryckningsbil som polisen kunde skicka till det jobbet. Rånaren
              fick gripas av allmänheten och hållas fast på platsen tills en
              civil, förmodligen ledig, polis anlände och kunde ingripa.
            </seg>
            <seg n="98738d4a">
              Polisstyrelsen i Halland har beslutat om omedelbart anställningsstopp.
              Regeringens krav på Halland är att myndigheten ska gå från 400
              till 415 poliser nästa år. Men det finns inte pengar till en enda
              ny tjänst. Förmodligen måste man avskeda några av de poliser man
              har. Problemet är de höga pensionsavgifter som ska betalas, men
              också att Halland har ovanligt friska poliser. Sjukfrånvaron i
              Halland är bara 3,8 %, och det klarar inte deras budget.
            </seg>
            <seg n="c7889cdd">
              Herr talman! Polismyndigheten i Halland är inte unik, inte heller
              bilolyckan i Mora och det väpnade rånet mot Pressbyråkiosken i
              Göteborg. Tyvärr är detta bara exempel ur den svenska vardagen.
            </seg>
            <seg n="4a681881">
              Vi moderater kräver mer pengar till polisverksamheten. Vi satsar
              på hela rättsväsendet eftersom det behövs, men polisen är det
              allra viktigaste. Fler poliser kan förebygga, ingripa och utreda
              brott. Regeringens budgetproposition duger inte. Det tillskott
              på 225 miljoner kronor som föreslås täcker inte ens Helsingforsspolisens
              underskott. När man dragit bort de öronmärkta pengar som behövs
              för att täcka kostnaderna för Göteborgsmötet finns 75 miljoner
              kvar till allt som brister och allt som behövs. Man behöver inte
              aspirera på Nobelpriset i ekonomi för att begripa att detta inte
              går ihop.
            </seg>
            <seg n="a7b1057d">
              Det känns nästan patetiskt att man dessutom föreslår besparingar
              på Säkerhetspolisen. Vi moderater har ifrågasatt klokskapen i
              detta förr, men efter de senaste veckornas tal om terroristbekämpning,
              behovet av att se över livvaktsskydd och annat föreslår jag att
              alla engagerade tar fram räknedosorna och försöker åstadkomma
              något som liknar samstämmighet mellan ord och handling.
            </seg>
            <seg n="2b0a72b8">
              Jag förstår innerligt väl att Socialdemokraterna skäms över den
              förda kriminalpolitiken och att ingen vill tala för den i dagens
              debatt inte en enda socialdemokrat är anmäld. Men riksdagens majoritet
              kan, om den vill göra något väsentligt, se till att rätta till
              regeringens misstag. Vi moderater hoppas att höstens arbete i
              utskott och kammare ska leda till ett sådant resultat.
            </seg>
          </u>
          <note type="speaker" n="91466a92">
            Anf. 118 JOHAN PEHRSON (fp):
          </note>
          <u who="johan_pehrson_2d741c" xml:id="i-142b9742f515d871-1" n="f05b4b2c">
            <seg n="bcc6c8d2">
              Herr talman! Jag vill ta vid där Beatrice Ask, min värderade
              kollega i justitieutskottet, slutade. Vad jag kan se finns inte
              en enda socialdemokrat som regelbundet jobbar med rättsfrågorna
              i salen. Och detta är Sveriges riksdag. Här ska vi debattera,
              utvärdera och analysera utmaningar i svenskt rättsväsende och
              de är enorma. Samtidigt finns inte en enda socialdemokrat som
              arbetar med dessa frågor närvarande. Det är så anmärkningsvärt
              att man nästan blir mörkrädd. Vilken bristande demokratisyn! Vilken
              oförståelse för hur vi i riksdagen ska jobba och fylla detta rum
              med debatter och vilja att förändra till det bättre!
            </seg>
            <seg n="71dd9e2b">
              När jag reser runt i Rätts-Sverige träffar jag många människor
              som vill göra saker och som också gör mycket bra saker med de
              resurser de har. Jag möter poliser som gör ett fantastiskt arbete
              för att få ungdomar ur kriminalitet. Jag möter åklagare som notoriskt
              jobbar för att få fast människor som slår sin sambo. Jag träffar
              engagerad personal i kriminalvård, människor som vill göra det
              bästa av situationen för att bryta en intagens kriminalitet. Jag
              möter motiverade intagna som vill ändra sitt liv, men tvångströjorna
              i form av överbeläggning, i form av bristande resurser, gör att
              det mera blir en fråga om förvaring. Det är sorgligt att se att
              så många i rättsväsendet vill så mycket men inte får den möjligheten.
            </seg>
            <seg n="dd805223">
              Regeringens företrädare brukar säga att dysterkvistarnas tid
              nu är förbi och att det nu blir mera resurser till rättsväsendet.
              Men då får man nog säga att strutsarnas tid nu är här för en mer
              makalös uppvisning av att stoppa huvudet i sanden får man leta
              efter. Man vill inte se, man vill inte veta och man vill framför
              allt inte reagera och debattera. Det är ju ingen här! Så här får
              det inte fortsätta. Någon måste ta upp med den socialdemokratiska
              riksdagsgruppen vad detta är för respekt för kammaren och för
              rättsstaten.
            </seg>
            <seg n="bccf96b3">
              När vi ska prata om de rättsvårdande myndigheterna känner jag
              att det lätt blir så att alla myndigheter är lika mycket värda.
              Självklart ska vi i svåra tider eller i ekonomisk nedgång spara,
              men man kan inte värderelativisera på detta sätt och säga att
              alla myndigheter har samma funktion och ska spara lika mycket.
            </seg>
            <seg n="197d605f">
              Domstolarna har en central funktion i en rättsstat för att kunna
              fatta rättssäkra beslut så att människor inte blir feldömda. Polisen
              har en viktig uppgift att fylla för att förhindra och förebygga
              brott, men också att göra ingripanden när det arbetet har misslyckats.
              Det handlar om personer som ofta grovt kränkt andra människor.
              Vi talar ju om mord ibland.
            </seg>
            <seg n="a9328f71">
              Det måste bli ett slut på denna relativisering. Vi pratar om
              en rättsstat som är fundamental, en rättsstat som vi måste upprätthålla
              för att medborgarna ska kunna behålla tron på att demokratin klarar
              av att skapa en fysisk trygghet och en frihet från brott. Just
              nu verkar dock detta vara väldigt svårt.
            </seg>
            <seg n="17ec372d">
              När man till exempel ser på polisen är det fantastiskt att höra
              regeringspartiet trumma in att det tillkommer en ny polis varje
              dag. Men hur räknar man då? Förra året tillkom 29 nya poliser.
              Det innebär en ny polis var femtonde dag. De kan ju inte ens räkna!
              Jag håller med Beatrice Ask om att Socialdemokraterna på det ekonomiska
              området behöver en viss uppstramning kring hur man räknar. Möjligtvis
              handlar det om en ny polis var femtonde dag.
            </seg>
            <seg n="20ebbadf">
              Vi pratar om att vi har polismyndigheter i Sverige som bland
              sina fem viktigaste områden inte kan prioritera narkotika. Vad
              är det för arbetsledning? Vi har nyss fått budgetpropositionen
              från regeringen. Det är det viktigaste dokument som presenteras
              från en regering som vill någonting om hur man ska jobba och vad
              man ska lyfta fram. Och då rapporteras det att polisen inte överallt
              prioriterar narkotika bland sina topp-fem-områden!
            </seg>
            <seg n="3d548997">
              Samtidigt har regeringen synpunkter på vilken ammunition polisen
              ska använda i den händelse att skjutvapen måste användas i vissa
              sorgliga situationer. Hur är detta möjligt?
            </seg>
            <seg n="d863ef6c">
              Vi pratar om brottsförebyggande insatser där det finns brister.
              Alla vet ju att det bästa sättet att få färre brottsoffer är att
              se till att inga nya brott begås och att hjälpa människor på glid.
              Här har lokala initiativ stor betydelse, men polisen måste finnas
              med. Och här brister det stort. Detta står också att läsa i den
              orange boken, kallad budgetpropositionen, som ska vara ett ledningsdokument.
            </seg>
            <seg n="0e8103ee">
              Vi har en säkerhetspolis som sedan en tid svävar omkring ganska
              fritt utan ledning, utan en chef med yttersta ansvar. De vet inte
              vart de ska gå härifrån och in i framtiden. Här har man haft utredning
              på utredning. Om man håller på och utreder tillräckligt länge
              får man till slut fram olika förslag vilka i sin tur hela tiden
              ska övervägas. Man måste i stället fatta ett beslut. Detta sker
              inte.
            </seg>
            <seg n="dcb73795">
              Vi får rapporter om brister i utryckningsverksamheten. Vi får
              rapporter från Riksåklagaren, som är mycket oroad över att polisen
              inte klarar sina fundamentala uppgifter, och över hur man då ska
              kunna lagföra de brott som begåtts. Nivåerna är helt oacceptabla.
              På detta får man ingen riktig respons, utan det hela fortsätter
              att rulla på.
            </seg>
            <seg n="8b80c2bc">
              Rikspolisstyrelsen, lämnad åt sitt öde av regeringen, försöker
              ta vissa initiativ. Det handlar om en hel del bra sådana inom
              ramen för det nationella poliskonceptet när det gäller att kraftsamla,
              minska resursslöseriet och se till att få mera kraft i de små
              resurser man har. Om detta har dock regeringen inga synpunkter.
              Däremot har den synpunkter på vilken polisammunition som ska användas.
            </seg>
            <seg n="7998f142">
              Jag undrar var socialdemokraterna är i denna debatt. Jag är hjärtligt
              trött på att möta duckande och personer som uppenbart tycker att
              dysterkvistarnas tid är förbi, men likväl som en struts stoppar
              huvudet i sanden.
            </seg>
          </u>
          <note type="speaker" n="3475849e">
            Anf. 119 BEATRICE ASK (m) replik:
          </note>
          <u who="beatrice_ask_084111" xml:id="i-888d6889473c1a3b-1" n="5f079c7b">
            <seg n="a81a211c">
              Herr talman! Justitieutskottets ordförande och jag är i huvudsak
              överens om detta. Ett särskilt problem som inte togs upp och som
              jag tycker att man ska belysa är det stora problem som ligger
              i att vi har ett generationsskifte framför oss i poliskåren. Det
              är då särskilt bekymmersamt att polismyndigheter runtom i landet
              nu inte anser att de har råd att anställa de aspiranter de egentligen
              skulle behöva. Jag skulle gärna vilja veta om justitieutskottets
              ordförande kan tänka sig några initiativ från utskottet för att
              göra något åt det.
            </seg>
            <seg n="167ba392">
              Den andra delen som jag tycker är bekymmersam är att man med
              det otillräckliga budgetunderlaget samtidigt binder polismyndigheterna
              till hur många poliser de ska ha. Man får en ekvation som inte
              kan sluta i något annat än ett växande underskott. Det gör att
              ledare bakbinds. Vi får inte det aktiva moderna ledarskap som
              behövs för att förnya och effektivisera verksamheten. Jag vill
              veta om Folkpartiet är berett att i någon mening ge myndigheterna
              lite större frihet att hantera sin egen budget.
            </seg>
          </u>
          <note type="speaker" n="1779d6a4">
            Anf. 120 JOHAN PEHRSON (fp) replik:
          </note>
          <u who="johan_pehrson_2d741c" xml:id="i-142b9742f515d871-2" n="f05b4b2c">
            <seg n="8315c022">
              Herr talman! Jag tackar för de frågorna. Utskottet måste ha en
              mycket aktiv roll när vi märker att regeringsmakten duckar och
              kollegerna i riksdagen som är folkvalda för Socialdemokraterna
              inte ens dyker upp i en sådan här debatt. Intresse saknas tydligen.
              Eller så kanske man skäms för det man levererar. Det kan mycket
              väl vara så.
            </seg>
            <seg n="538e8fc7">
              Jag håller inte alls för främmande att vi får se över möjligheten
              att ta någon form av utskottsinitiativ. Det dystra i detta utan
              att vara en dysterkvist är dock att det kanske är svårt att få
              majoritet. Tyvärr vilar Socialdemokraterna på en grund bestående
              av Vänsterpartiet och Miljöpartiet, och vi måste skapa deras intresse.
              Men jag håller inte för omöjligt att vi kan nå dit.
            </seg>
            <seg n="47b66a7a">
              Jag tror också att vi måste ge rejäla planeringsförutsättningar
              för svenska polismyndigheter. De vi har måste ha något bättre
              strukturella förutsättningar att planera verksamheten längre än
              till årsslutet. Det behövs framför allt högre anslag. Men jag
              är beredd att se över möjligheterna till ökat självstyre i den
              delen och då så klart ge mer makt till polisstyrelserna lokalt.
            </seg>
          </u>
          <note type="speaker" n="d6f0c0d8">
            Anf. 121 BEATRICE ASK (m) replik:
          </note>
          <u who="beatrice_ask_084111" xml:id="i-888d6889473c1a3b-2" n="5f079c7b">
            <seg n="d4948cdb">
              Herr talman! Jag är nöjd med det beskedet. Vi får se vad vi kan
              göra i utskottet. Jag tror att det är alldeles nödvändigt att
              ge polismyndigheterna möjlighet att hantera situationen. Med den
              ekvation som regeringen har lämnat med sina stödpartier hamnar
              varje myndighet i allra sämsta tänkbara läge. De kan inte förnya
              personalen. De kan inte variera. De kan heller inte åstadkomma
              en budget i balans med mindre än att de tar till väldigt dåliga
              lösningar. De tvingas att avskeda civilanställd personal eller
              annat för att få modellen att fungera.
            </seg>
            <seg n="9073b1bf">
              Jag skulle gärna se en ordning där myndigheterna mer styrdes
              av vad som ska åstadkommas och uppnås och där man är noga med
              att följa upp att de faktiskt gör det men där de får lite större
              utrymme att arbeta självständigt. Jag tror att det skulle skynda
              på moderniseringen av polisverksamheten i de delar där det kan
              behövas.
            </seg>
          </u>
          <note type="speaker" n="b17f508c">
            Anf. 122 JOHAN PEHRSON (fp) replik:
          </note>
          <u who="johan_pehrson_2d741c" xml:id="i-142b9742f515d871-3" n="f05b4b2c">
            <seg n="0df13cfa">
              Herr talman! Jag håller helt med. Jag har efterlyst att regeringen
              ska redovisa en form av sammanhållen polisstrategi så att vi får
              jobba med frågorna. Ska vi gå den vägen Beatrice Ask nu delvis
              förordar med större självständighet står det delvis i konflikt
              med det faktum att vi har ett nationellt poliskoncept som går
              ut på att alltmer centralisera. Det skapar mindre utrymme för
              egna lokala lösningar.
            </seg>
            <seg n="3161b841">
              Jag vill avslutningsvis lyfta fram att inget av partierna i justitieutskottet,
              som jag uppfattar det, är främmande för att ställa upp och fatta
              kloka beslut i viktiga frågor. Vi har ett antal frågor i utskottet
              under hösten där det nås så kallade blocköverskridande uppgörelser
              för att skapa skarpa instrument mot klotter, se över reglerna
              för att införa en arresteringsorder, jobba med de hemliga tvångsmedlen
              och så vidare. Det ökar kraften i brottsbekämpningen så att vi
              inte bara räknar antalet poliser. Det är också viktigt vilka metoder
              som polisen får ha.
            </seg>
            <seg n="9abca96d">
              Vi har en positiv inställning till att göra breda uppgörelser.
              Men det är väldigt svårt när det inte ens finns en socialdemokrat
              som är intresserad.
            </seg>
          </u>
          <note type="speaker" n="d7f34ca1">
            Anf. 123 RAGNWI MARCELIND (kd):
          </note>
          <u who="ragnwi_marcelind_6c3d71" xml:id="i-7a1a2bf21d1a2b39-0" n="997f94cb">
            <seg n="1564ddd6">
              Herr talman! Johan Pehrson har efterlyst arbetande socialdemokrater.
              Jag tycker att det finns ännu större anledning att efterlysa den
              som är ytterst ansvarig för området. Jag hade gärna sett att vi
              med justitieministern fått debattera de frågor som jag i dag vill
              beröra.
            </seg>
            <seg n="fe5753cd">
              Kristdemokraterna har som parti länge kritiserat den reformering
              som pågår, eller snarare deformering, av domstolsorganisationen.
              I nedläggningsivern har dessutom justitieministern gett olika
              signaler. Det har varit alltifrån att nedläggningarna handlar
              ju inte om pengar till det är inte bra med stora domstolar heller.
              I en interpellationsdebatt i maj på grund av tingsrättsnedläggelse
              i mitt hemlän sade han så här: man faktiskt måste se det större
              än att det bara handlar om rättsväsendet. Det är också regionalpolitiskt.
            </seg>
            <seg n="f3f089c9">
              Så långt fram till Brännpunkten den 6 oktober 2003. Där klargör
              ministern sin nya hållning i nedläggningsstrategin för landets
              tingsrätter. Nu säger han att det är nödvändigt att skapa en mindre
              sårbar domstolsorganisation som står bättre rustad att hantera
              förändringar i omvärlden. Då menar han uppenbarligen att större
              enheter och centralisering medför bättre förutsättningar oavsett
              hur det drabbar befolkningen. Som belägg för sin uppfattning påstår
              Bodström att de redan genomförda organisationsförändringarna har
              utvärderats med gott resultat. Nu kan arbetet med nedläggningarna
              fortsätta.
            </seg>
            <seg n="1a84fcbc">
              Det här pekar på en dramatisk kovändning hos justitieministern
              som jag gärna hade velat fråga honom om.
            </seg>
            <seg n="88107109">
              Domstolsorganisationen från 1971 är på väg att raseras. När Domstolskommittén
              fick till uppgift att minska antalet tingsrätter från 97 i landet
              mötte den ett oerhört starkt motstånd ute i landet. Regeringen
              drog till slut tillbaka kommitténs direktiv. I stället började
              man med direkta besparingsaktioner mot tingsrätterna som i synnerhet
              drabbade de mindre tingsrätterna som blev väldigt sårbara.
            </seg>
            <seg n="feac6022">
              Hittills har antalet tingsrätter minskat från 93 år 2000 till
              72 år 2002 trots folkets och politikers högljudda protester. Nu
              ska de bli ännu färre. Nu ska de 72 bli 37.
            </seg>
            <seg n="35aba586">
              De officiella skälen har varierat. Nedläggningarna har motiverats
              av både ekonomiska och kvalitetsmässiga skäl. Men ingen har kunnat
              påvisa att de mindre domstolarnas verksamhet håller sämre kvalitet
              än de större domstolarnas. Inte heller har man kunnat påvisa vilka
              ekonomiska fördelar som regeringens nedläggningshysteri medför.
            </seg>
            <seg n="99587c2a">
              Det är dessutom en villfarelse att den marginella ökningen av
              antalet domar vid en sammanslagning medför att man uppnår en högre
              grad av specialisering vid tingsrätten i fråga. Vad som däremot
              står absolut klart är att det lokala rättslivet i stor utsträckning
              försvinner med dessa nedläggningar.
            </seg>
            <seg n="af54c94f">
              Kristdemokraterna anser att regeringen inte har en nödvändig
              helhetsbild av vilka konsekvenserna nedläggningarna innebär. Därför
              vill vi sätta stopp för allting tills man har utrett konsekvenserna
              ytterligare.
            </seg>
            <seg n="37349d01">
              Den utvärdering som Bodström refererade till i Brännpunkt förra
              veckan och som han menar har gett så goda resultat genomfördes
              alldeles för tidigt under ohållbara arbetsförhållanden. Det är
              inte svårt att säga att man får goda resultat av frampressad ad
              hoc-utvärdering som på mindre än tre månader, inklusive juluppehåll,
              ska utvärdera resultatet av två års nedläggningsarbete.
            </seg>
            <seg n="0ba499a5">
              Ingen kan på allvar mena att resultatet av de redan nedlagda
              tingsrätterna skulle vara en garant för att den fortsatta nedläggningen
              skulle bli lika godartad. Det blir ju en väldig skillnad mellan
              att ha en tingsrätt i ett län och att ha tre tingsrätter i ett
              län.
            </seg>
            <seg n="8afb6aad">
              Den lokala förankringen och allt vad den innebär för de svenska
              medborgarnas förtroende för rättsväsendet går förlorad när man
              lägger ned de mindre tingsrätterna. Det är medborgarna i glesbygd,
              som redan tidigare har drabbats av omorganisation och centralisering
              av andra myndigheter, som får ta konsekvenserna av nedläggningarna.
              Det rimmar väldigt illa med regeringens övriga ambitioner rörande
              en levande landsbygd.
            </seg>
            <seg n="dc2fc9a2">
              Kristdemokraterna är inte emot omorganisation som sådan, men
              vi menar att det finns angelägna överväganden som måste göras
              innan man fortsätter den här nedläggningen. Rättssäkerheten måste
              alltid komma i första rummet, och rättssäkerhet måste få kosta.
              Ett värnande om rättssäkerheten menar vi är helt avgörande för
              allmänhetens förtroende för domstolsväsendet och rättsväsendet
              i sin helhet.
            </seg>
            <seg n="85d68c26">
              Tidigare har regeringen och även justitieministern framhållit
              att de allra flesta medborgarna bör ha ett rimligt avstånd till
              en tingsrätt. Ett rimligt avstånd, hör vad jag säger, det är vad
              de har skrivit. Det förslag som regeringen nu arbetar fram leder
              till att medborgarna i stora delar av vårt land, som redan tidigare
              drabbats av omorganisation och centralisering, på nytt får ta
              smällen. Det kan inte vi kristdemokrater acceptera.
            </seg>
          </u>
          <note type="speaker" n="cef29148">
            Anf. 124 JOHAN LINANDER (c):
          </note>
          <u who="johan_linander_68e9c1" xml:id="i-82d232545b14c555-1" n="e2fe95ce">
            <seg n="6a118571">
              Herr talman! Nu är det dags för allmänpolitisk debatt, och vi
              riksdagsledamöter har möjlighet att debattera nästan vad vi vill.
              Det är intressant att se vilka frågor som olika ledamöter och
              olika partier prioriterar.
            </seg>
            <seg n="2c11c9fc">
              Som vi har hört tidigare och som vi fortfarande kan se lyser
              Socialdemokraterna och Vänsterpartiet med sin frånvaro. Minns
              jag inte fel såg det likadant ut förra året.
            </seg>
            <seg n="a9a08103">
              Ser man inte problembilden är det definitivt svårt att lösa problemet.
              Jag tycker att det finns många stora problem i vårt rättsväsende,
              och det är jag inte ensam om att tycka. Många människor känner
              sig otrygga i samhället. När de ringer till polisen har de svårt
              att komma fram; kommer de fram är det inte ovanligt att det inte
              finns någon polis tillgänglig. Polisstationer läggs ned, tingsrätter
              läggs ned och förslag finns på att lägga ned tullen på många orter,
              inte minst längs Östersjökusten. Sveriges rättsväsende lider av
              en centraliseringsvåg av sällan skådat slag. Någon har glömt bort
              ord som personkännedom, närhet, tillgänglighet, lokalkännedom
              och trygghet.
            </seg>
            <seg n="84eddfcd">
              Vi måste förstå att ett av de allvarligaste hoten mot en fungerande
              rättsstat är om medborgarnas tilltro till statens möjligheter
              att garantera trygghet och säkerhet försvinner. Polisen har den
              centrala rollen i arbetet för att motverka brott och våld i samhället.
              Därför måste polisen få mer resurser. Så är det.
            </seg>
            <seg n="1995eaef">
              Oftast när vi från den borgerliga sidan säger i den här talarstolen
              att polisen bör har mer resurser brukar det komma en socialdemokratisk
              kontring om att vi alltid pratar om pengar. Nu kan det ju inte
              komma en sådan kontring, eftersom det inte finns någon här som
              kan kontra. Men jag vill ändå ta upp några saker som inte handlar
              om pengar utan snarast handlar om attityder.
            </seg>
            <seg n="94a5283b">
              Det är några av de förslag som vi i Centerpartiet har lagt fram
              i kommittémotioner under allmänna motionstiden. Det kommer vi
              att debattera mer senare.
            </seg>
            <seg n="63ee6c44">
              Herr talman! Efter denna något långa inledning vill jag koncentrera
              mitt anförande till sexualbrottslighet och trafficking .
            </seg>
            <seg n="038355bb">
              Vi har nu väntat i 2 ½ år sedan Sexualbrottskommittén kom med
              sitt betänkande, men vi har ännu inte sett någon proposition.
              Under den här tiden är det många utsatta kvinnor som kränkts av
              att vår sexualbrottslagstiftning ser ut som den gör.
            </seg>
            <seg n="e0adf221">
              Vi känner alla till att vanmaktsbegreppet inte fungerar. Är det
              inte den man som våldför sig på kvinnan som har försatt henne
              i vanmakt kan mannen inte bli dömd för våldtäkt. Han blir dömd
              för sexuellt utnyttjande. Det är inte rimligt.
            </seg>
            <seg n="5bad17ef">
              Vi har väckt en motion som heter Våldtäkt är alltid våldtäkt.
              I den lägger vi fram konkreta och långtgående förslag för att
              de män, för det är faktiskt enbart män, som våldtar enligt vad
              som allmänt anses vara en våldtäkt också ska kunna dömas för våldtäkt.
              Ett exempel är förändring av bevisbördan när en man påstår att
              kvinnan ville vara med på de förnedrande sexuella handlingarna.
              Det finns hemska exempel på att män inte har kunnat dömas enligt
              gällande lagstiftning eftersom det inte kunnat anses bevisat att
              kvinnan inte ville vara med på de sexuella handlingar som förnedrade
              och skadade henne, detta trots att det har konstaterats att det
              är osannolikt att en människa skulle vilja vara med om de här
              handlingarna. En sådan lagstiftning måste vi förändra. Det är
              inte rimligt att dessa kvinnor blir kränkta av vår lagstiftning.
            </seg>
            <seg n="ed6bc059">
              Av alla brott som begås är det få som berör och äcklar mig så
              mycket som människohandel för sexuella ändamål, så kallad trafficking
              . Unga kvinnor, och även pojkar, kidnappas för att säljas till
              män som önskar våldta dem. Det är en grotesk brottslighet som
              omsätter ofattbart mycket pengar, och Sverige är inte förskonat.
            </seg>
            <seg n="e6020b80">
              Regeringen ska ha ett visst beröm för att man uppmärksammat frågan
              om sexuellt exploaterade barn. Men det finns mycket kvar att göra.
              Det är närmast skandal att de av trafficking drabbade kvinnorna
              inte kan få uppehållstillstånd, och vi måste också se över möjligheterna
              att ge dem asyl av humanitära skäl.
            </seg>
            <seg n="3f5942fa">
              Jag vill också se en förändring så att den man som har sexuellt
              umgänge med en kvinna som han vet är tvingad till prostitution,
              som är utsatt för trafficking , ska kunna dömas för våldtäkt.
              I dag döms han till böter för sexköp. Det ska ställas mot det
              ofattbara lidande som den tvångsprostituerade kvinnan tvingas
              leva med.
            </seg>
          </u>
          <note type="speaker" n="5ba507a4">
            Anf. 125 JOHAN PEHRSON (fp) replik:
          </note>
          <u who="johan_pehrson_2d741c" xml:id="i-142b9742f515d871-4" n="f05b4b2c">
            <seg n="405752f9">
              Herr talman! Det var ett mycket bra anförande av Johan Linander.
              Det är detta som är det viktiga och bra med den allmänpolitiska
              debatten, att man kan knyta ihop ett bredare fält när man som
              i det här fallet pratar om rättsfrågor än om man måste ge sig
              in i antingen enbart budgetfrågor eller begränsade ärenden. Här
              finns det möjlighet att debattera brett, analysera de problem
              som vi som folkvalda ser och som vi möter i verkligheten och få
              oss att fatta nya och bättre beslut för att påverka detta.
            </seg>
            <seg n="76f464ff">
              Johan Linander beskriver ganska väl i sitt anförande det ganska
              omfattande kvinnoförtryck som finns och de många vidriga brott
              kvinnor utsätts för, allt från grovt organiserad människohandel
              till att de utsätts för våld.
            </seg>
            <seg n="6f760506">
              Jag tänkte höra vad Johan Linander tänker på när han läser följande
              från regeringen: De flesta polismyndigheter saknar rutiner för
              att göra ett beslut om besöksförbud tillgängligt inom myndigheten.
              Det finns ett fåtal polismyndigheter som arbetar aktivt med löpande
              uppföljning av utfärdandet av besöksförbud. Det är praktiken.
              Det är här och nu. Regeringen har haft tio år på sig. Tycker du
              att de sköter sitt jobb?
            </seg>
          </u>
          <note type="speaker" n="4d2e1625">
            Anf. 126 JOHAN LINANDER (c) replik:
          </note>
          <u who="johan_linander_68e9c1" xml:id="i-82d232545b14c555-2" n="e2fe95ce">
            <seg n="79218b7e">
              Herr talman! Jag tackar Johan Pehrson för den frågan. Man skulle
              snabbt kunna svara nej på den.
            </seg>
            <seg n="29b3a77b">
              Det värsta är ju att det faktiskt finns goda exempel i vissa
              delar av vårt land, men att de goda exemplen inte sedan kan användas
              i andra delar av landet. I Blekinge har man faktiskt lyckats sköta
              hanteringen av besöksförbud ganska bra. Men på något sätt verkar
              vi inte kunna lära av varandra. Det tycker jag är speciellt tråkigt
              när det gäller så här allvarliga saker. Det är kvinnor som lider
              dagligen. Det är kvinnor som blir kränkta.
            </seg>
          </u>
          <note type="speaker" n="9e16a7d1">
            Anf. 127 MONA JÖNSSON (mp):
          </note>
          <u who="mona_jonsson_19b8be" xml:id="i-7ac126c8dbe4625c-0" n="0f08c084">
            <seg n="fea857c5">
              Herr talman! Hur kan vi i vårt land och i andra länder år 2003
              tillåta att det pågår slavhandel? Ja, jag tycker inte att slavhandel
              är ett för starkt ord för det som vi i dagligt tal kallar trafficking
              . Handeln med människor har ökat, speciellt handeln med kvinnor.
              Jag har fått indikationer på att män och barn i större omfattning
              också blir utsatta. I dag ska jag inrikta mig på handeln med kvinnor.
            </seg>
            <seg n="9b1c85d1">
              I november år 2000 antogs en FN-konvention om organiserad brottslighet.
              Till konventionen hör två protokoll: ett om handeln med människor
              för sexuella ändamål och ett om människosmuggling. Konventionen
              och de två tilläggsprotokollen undertecknades av EU:s och FN:s
              medlemsstater, det vill säga också av Sverige.
            </seg>
            <seg n="94a5e705">
              Det finns tre uttalade syften med protokollen, nämligen att förebygga
              och bekämpa handel med människor, varvid kvinnor och barn särskilt
              ska uppmärksammas, att skydda och bistå offren för handeln med
              full respekt för deras mänskliga rättigheter och att främja samarbete
              mellan konventionsstaterna för att nå de angivna syftena.
            </seg>
            <seg n="7643133a">
              Jag hörde justitieministern i något nyhetsprogram tala om att
              vi samarbetar med andra länder, och det är bra. Men hur arbetar
              vi här i landet? Finns det kunskap och intresse för att komma
              till rätta med trafficking ? Jag har träffat människor som i sitt
              dagliga arbete kommer i kontakt med de människor som utsätts för
              trafficking . De vittnar om en stor oförståelse och jag skulle
              vilja säga på viss håll nonchalans från kolleger. Ofta beror det
              på okunskap om vad trafficking handlar om, och i vissa fall beror
              det på en förlegad attityd i fråga om synen på kvinnor. Flera
              av våra myndigheter, till exempel polis, åklagare, domare och
              migrationsverk, är de som oftast kommer i kontakt med offren för
              trafficking . Vilken utbildning har dessa personer som arbetar
              med frågorna?
            </seg>
            <seg n="78a1cde3">
              Vi kan ta polisen som exempel. I varje distrikt ute i landet
              finns en kontaktperson för trafficking -frågor gentemot rikskriminalen.
              Rikskriminalen erbjuder utbildning, men det är polisdistrikten
              själva som avgör om de ska skicka någon på utbildning. I verkligheten
              innebär det att om chefer anser att de inte har råd att skicka
              någon till Helsingfors på kurs eller om frågan inte är prioriterad
              får man inte någon kompetens i frågan i just det länet.
            </seg>
            <seg n="8ac8322d">
              Det har också vittnats om jargongen mellan kollegor och då talar
              jag generellt om de myndigheter jag tidigare nämnt som går ut
              på att det inte är hög status att arbeta med frågor som rör kvinnor,
              speciellt trafficking . Man kan höra att dessa kvinnor är ju horor
              och utsätter sig själva. Ekonomiska resurser fördelas heller inte
              annat än ytterst sparsamt till arbetet med trafficking .
            </seg>
            <seg n="e439d9c2">
              Herr talman! Jag anser att kvinnor som blivit utsatta för människohandel
              ska bli bemötta på ett professionellt och mänskligt sätt och bli
              förhörda av personer med kunskap om det inträffade. Det ska vara
              personer som fått utbildning och som kan ställa de rätta frågorna
              så att de som är förövare ska kunna gripas och för att kvinnan
              ska kunna få den hjälp och det stöd hon behöver så att hon ska
              våga ge rätt uppgifter. Viktigt är också att kvinnan någorlunda
              hel ska kunna gå vidare i sitt liv.
            </seg>
            <seg n="21ffcbab">
              Kvinnorna som utsätts för trafficking kommer oftast från länder
              där invånarna inte har det så bra. De luras ofta att ta jobb utomlands
              under falska premisser, exempelvis om att få arbeta i hushåll
              till mycket högre lön än de skulle fått i hemlandet.
            </seg>
            <seg n="9f9c0937">
              Kvinnor som kommit hit och blivit utsatta för trafficking får
              i dag stanna under utredningstiden. Men hur ser det då ut i verkligheten?
              Eftersom kvinnan inte har uppehållstillstånd har socialtjänsten
              ingen skyldighet att hjälpa till med boende. Det är då polisen
              som får skaffa fram övernattningsrum till kvinnan. Detta tar ibland
              mycket tid från utredningsarbetet. Kvinnan lämnas sedan på sitt
              rum under flera dagar utan att ha någon att tala med eller något
              att sysselsätta sig med förutom under förhörstillfällena. Kvinnan
              är förmodligen i detta läge också rädd att upptäckas av sina plågoandar.
              Hon har ofta heller inga pengar till mat eller annat som hon kan
              behöva. När sedan förhören är över skickas hon till hemlandet
              där hon ofta blir uppsökt av sina plågoandar igen. Vissa kvinnor
              kan inte återvända hem utan blir utstötta av familjen av religiösa
              skäl.
            </seg>
            <seg n="99d6ccbe">
              Vi i Miljöpartiet anser att det måste finnas möjlighet för de
              kvinnor som vill att stanna här i landet. Man måste i varje enskilt
              fall pröva om permanent uppehållstillstånd av humanitära skäl
              kan ges. Det finns farhågor om att detta skulle utnyttjas som
              ett sätt att komma till Sverige. Det som jag anser talar emot
              är att det först och främst måste finnas en misstänkt och att
              det dessutom är farligt att ange personer för denna typ av brott
              utan att bli straffad av de utpekade. En annan sak är att kvinnorna
              förmodligen uppfattat Sverige som ett farligt land att vistas
              i utifrån det de varit med om.
            </seg>
            <seg n="4f4373c5">
              För att ett brott ska föreligga ska kvinnan ha utsatts för tvång,
              vilseledande eller annat otillbörligt medel när hon förmåtts bege
              sig, eller låtit sig transporteras, hit.
            </seg>
            <seg n="8d24c83e">
              Det finns i dag inga krav på att utreda om otillbörliga medel
              har använts för personer under 18 år. De anses vara skyddsvärda
              ändå. Denna gräns skulle behöva utökas till 25 år. De flesta kvinnorna
              är mellan 18 och 25 år. Det skulle försvåra handeln eftersom de
              som handlar med kvinnor ofta kontrollerar åldern på sina offer
              för att slippa åtal.
            </seg>
            <seg n="b75b0277">
              Herr talman! Jag hoppas att vi här i riksdagen noga kommer att
              följa hur arbetet sköts av våra myndigheter vad gäller trafficking
              så att vi enligt FN:s konvention kan skydda och bistå offren för
              handeln med full respekt för deras mänskliga rättigheter. Vi kan
              inte tolerera att det finns slavhandel i Sverige år 2003 och att
              frågan inte tas på allvar.
            </seg>
          </u>
          <note type="speaker" n="eb950fbe">
            Anf. 128 JOHAN LINANDER (c) replik:
          </note>
          <u who="johan_linander_68e9c1" xml:id="i-82d232545b14c555-3" n="e2fe95ce">
            <seg n="abee8534">
              Herr talman! Det är mycket bra att Mona Jönsson också tar upp
              trafficking i den allmänpolitiska debatten. Människohandel för
              sexuella ändamål är något av det vidrigaste man kan tänka sig.
              Jag ser fram emot ett vidare samarbete, så att vi kan se till
              att det händer någonting i denna fråga. De fyra borgerliga partierna
              vill gärna samarbeta och få resultat i dessa frågor. Det är jag
              övertygad om.
            </seg>
            <seg n="0c2ab515">
              Tyvärr är det inte någon från den övriga majoriteten som står
              bakom den regeringsbildning vi har här. Tycker inte Mona Jönsson
              att det är tråkigt att det inte finns någon från regeringspartiet
              eller Vänsterpartiet här för att debattera dessa viktiga frågor?
            </seg>
          </u>
          <note type="speaker" n="6185c52a">
            Anf. 129 MONA JÖNSSON (mp) replik:
          </note>
          <u who="mona_jonsson_19b8be" xml:id="i-7ac126c8dbe4625c-1" n="0f08c084">
            <seg n="9d0c1ab3">
              Herr talman! Jo, självklart tycker jag att det är mycket märkligt.
              Alla partier borde vara här. Jag saknar också ministern.
            </seg>
          </u>
          <note type="speaker" n="976fb163">
            Anf. 130 BEATRICE ASK (m) replik:
          </note>
          <u who="beatrice_ask_084111" xml:id="i-888d6889473c1a3b-3" n="5f079c7b">
            <seg n="5c1810b0">
              Herr talman! I sitt inlägg sade Mona Jönsson att det är många
              problem med bristande utbildning inom polisen och det ena med
              det femte. Det är ett bekymmer när det gäller hanteringen av trafficking
              -problemet.
            </seg>
            <seg n="6ef7c2d7">
              Jag skulle vilja påstå att det stora problemet är otillräckliga
              polisresurser. Vi har inte ens haft så många fall av trafficking
              , men det är otroligt resurskrävande att utreda och arbeta med
              de frågorna. En snålt tilltagen polisorganisation gör inte heller
              ett bra arbete i så känsliga frågor där det behövs tid för ett
              bra bemötande.
            </seg>
            <seg n="624d3a92">
              Hur kan Mona Jönsson koppla ihop detta engagemang, som jag verkligen
              uppskattar, i dessa frågor med en så usel regeringsbudget på området
              och dessutom en politik från Miljöpartiets sida om att lämna Europasamarbetet?
              Det stora trafficking -problemet kan bara bearbetas i det europeiska
              samarbetet där tusentals kvinnor hela tiden är utsatta.
            </seg>
          </u>
          <note type="speaker" n="404af874">
            Anf. 131 MONA JÖNSSON (mp) replik:
          </note>
          <u who="mona_jonsson_19b8be" xml:id="i-7ac126c8dbe4625c-2" n="0f08c084">
            <seg n="d0f64566">
              Herr talman! Självklart ska vi arbeta med dessa frågor i Europa
              och i övriga världen, men jag anser att vi måste sopa rent framför
              egen dörr. Det finns attityder och jargonger som gör att dessa
              fall inte uppmärksammas.
            </seg>
            <seg n="346c095d">
              Beatrice Ask säger att inte så många fall av trafficking har
              tagits upp. Det beror på att man inte vet vilka frågor som ska
              ställas för att se vad det hela handlar om. Visst behövs resurser,
              men det går att utbilda redan i dag.
            </seg>
          </u>
          <note type="speaker" n="ca321c3f">
            Anf. 132 BEATRICE ASK (m) replik:
          </note>
          <u who="beatrice_ask_084111" xml:id="i-888d6889473c1a3b-4" n="5f079c7b">
            <seg n="ec1a3210">
              Herr talman! Min erfarenhet från de poliser jag har pratat med
              i dessa frågor är att vad som framför allt behövs är ett konkret
              bilateralt polissamarbete i de länder som kvinnorna kommer från.
              Sverige är framför allt ett transitland när det gäller trafficking
              . Man stannar sällan särskilt lång tid i Sverige. Vi ska naturligtvis
              städa framför egen dörr och se till att de inte kommer hit. Men
              om vi vill göra någonting åt den slavhandel som drabbar tusentals
              unga människor i vår omvärld handlar det om att arbeta på den
              europeiska nivån. Det handlar också om utbildning, men inte bara
              av den svenska polisen utan av all personal som vi skickar ut.
            </seg>
            <seg n="94f5f88e">
              Ett av de stora problemen när det gäller trafficking och prostitution
              i dag är i tidigare krigszoner, där personal från organisationer
              och andra fortsätter att utnyttja redan utnyttjade flickor och
              där det finns stora läger och ganska omfattande verksamhet med
              trafficking . Vi kan aldrig stoppa det med mindre än ett internationellt
              samarbete.
            </seg>
            <seg n="17b35e45">
              Jag ser att EU:s polissamarbete är centralt för att komma åt
              de här problemen. Jag hoppas att Miljöpartiets inställning till
              samarbetet också kommer att förbättras med tiden.
            </seg>
          </u>
          <note type="speaker" n="14e0920f">
            Anf. 133 MONA JÖNSSON (mp) replik:
          </note>
          <u who="mona_jonsson_19b8be" xml:id="i-7ac126c8dbe4625c-3" n="0f08c084">
            <seg n="9bb28691">
              Herr talman! Det är klart att vi ska samarbeta, som jag sade
              förut. Men när man klart och tydligt ser fall som skulle kunna
              vara trafficking -fall som bara lämnas som utlänningsärenden och
              inte går vidare, kan man inte heller stoppa de stora ligor som
              ligger bakom. Man måste komma åt den delen först.
            </seg>
          </u>
          <note type="speaker" n="6185ebda">
            Anf. 134 ULF SJÖSTEN (m):
          </note>
          <u who="ulf_sjosten_98d3ff" xml:id="i-4685a56cf6a7a8e8-0" n="aa8ba9be">
            <seg n="52451a5e">
              Herr talman! Jag kan konstatera att kammaren just nu saknar socialdemokratiska
              riksdagsledamöter och justitieministern, i en debatt som är oerhört
              viktig för många människor i Sverige. Det handlar om deras trygghet
              i vardagen. Det är tråkigt, och det begränsar den här debatten
              väsentligt.
            </seg>
            <seg n="c28a1e18">
              Herr talman! Problemet med ett rättsväsende på reträtt är brett
              och omfattar en rättskedja där länkarna allt oftare brister. Det
              har vi hört många exempel på här i dag. Vanliga människor känner
              ofta att rättsväsendet inte förmår skydda dem eller hjälpa dem
              när brott begåtts. Det kan gälla allvarliga brott mot liv och
              hälsa, men också brott i vardagen, som drabbar så många av oss
              villainbrott, bil- och cykelstölder, skadegörelse med mera. Ett
              ökat droganvändande bland unga människor skapar många brott men
              leder också många in i ett missbruksbeteende som de aldrig förmår
              bryta.
            </seg>
            <seg n="9879f50f">
              Herr talman! På alltfler platser i landet läggs polisstationer
              ned. Det har vi också upprepat många gånger i denna kammare. Polisen
              har inte tid eller praktisk möjlighet att komma när man ringer.
            </seg>
            <seg n="cedfd7b1">
              Som svar på detta säger landets justitieminister Thomas Bodström
              att man inte behöver ha en polisstation på alla platser där de
              traditionellt har funnits. Polisen kan, enligt Bodström, lösa
              problemen med ambulerande övervakning. Problemet med den tesen
              är att avstånden ofta är så långa att ambulerande övervakning
              inte har någon verklig möjlighet att lösa uppgiften.
            </seg>
            <seg n="aad8e489">
              I somras såg jag ett reportage i TV från norra Norrland. Det
              beskrev hur systrarna Snells ICA-butik utanför Pajala hade drabbats
              av en lång rad inbrott. En av systrarna berättade att hon vid
              ett pågående inbrott hade ringt polisen och anmält det pågående
              brottet. Polisen hade svarat att patrullen i singular befann sig
              i Kalix och därför hade svårigheter att ingripa. Dessutom arbetade
              patrullen redan på övertid.
            </seg>
            <seg n="3e4dfda8">
              Efter inslaget tog jag fram min kartbok jag bor inte i den delen
              av landet och konstaterade att det är minst 15 mil mellan Pajala
              och Kalix. Situationen är på intet sätt unik och kunde säkert
              ha inträffat i Göteborg, Västervik, Lomma, Tibro eller Tranemo,
              men just i detta fall var avståndet mellan tryggheten och den
              pågående brottsligheten mycket mycket långt.
            </seg>
            <seg n="51361add">
              I ett senare TV-inslag såg jag att systrarna Snell nu skulle
              lägga ned sin butik efter en lång rad av inbrott.
            </seg>
            <seg n="71b5f8b9">
              Den här inblicken i Sverige av i dag illustrerar tydligt den
              vanmakt som väldigt många människor i Sverige känner i dag en
              vanmakt över att gång efter gång utsättas för brott, att bli kränkt
              i sina innersta mänskliga rum och en vanmakt över att ingen tycks
              lyssna till ropen på hjälp.
            </seg>
            <seg n="73807d4a">
              Kritiken mot bristande polisiära resurser är inte ny och bemöts
              ofta av justitieministern och andra s-politiker med att oppositionen
              målar upp en alltför negativ bild av verkligheten. Man brukar
              också ägna sig åt en uppräkning av så kallade reformer och resurstillskott.
              Men märkligt nog förändras inget i den verklighet vi alla lever
              i.
            </seg>
            <seg n="1c87b5c9">
              Jag frågar: Var finns alla nya poliser? Siffrorna på nettotillskottet
              för 2002 är varierande. Men en siffra återkommer mer frekvent
              än andra, och det är +29 för 2002. Om den stämmer innebär det
              att Sverige fick knappt 0,2 % fler poliser under förra året. För
              de tre åren dessförinnan är siffrorna 228, -112 och +31. Det antyder
              att vi står och stampar på samma fläck.
            </seg>
            <seg n="3f60e15c">
              Herr talman! Det kommer att krävas mer än enstaka lagstiftningsåtgärder
              och anslagsökningar för att stoppa rättsväsendets reträtt. Det
              kommer att behövas en ny syn på kriminalpolitiken, och rättsväsendet
              måste återges sin roll som ett fundament för ett öppet, demokratiskt
              och tryggt samhälle. Rättskedjan i sin helhet måste fungera: polisen,
              åklagarna, domstolarna, kriminalvården och inte minst tullen,
              som nu står inför omfattande neddragningar som berör inte bara
              klareringsverksamheten utan också den brottsbekämpande delen,
              som egentligen skulle behöva betydligt större resurser med tanke
              på den mängd narkotika som flödar in i vårt land.
            </seg>
            <seg n="f7b62f9e">
              Myndigheterna åläggs ofta ansvaret för brister när brott begås,
              men man talar sällan om det bakomliggande politiska ansvaret,
              förutom just här i kammaren. Det är ytterst politiker, som vi
              vet, som beslutar hur rättsväsendet ska dimensioneras, vilka arbetsverktyg
              det har att tillgå och vilka resurser som finns.
            </seg>
            <seg n="0dfc3854">
              Allmänhetens förtroende för rättsstaten och medborgarnas trygghet
              måste återupprättas. Vi har rätt att ställa krav på trygghet.
              Det är nog nu det är dags för regeringen att reagera och agera.
              Moderaterna vill ta sitt ansvar för att utveckla rättsväsendet
              både resurs- och lagstiftningsmässigt. Vi är beredda att satsa
              de resurser som så uppenbart krävs för att skynda på utbildningstakt
              för nya poliser och teknikutveckling.
            </seg>
          </u>
          <note type="speaker" n="5eb8dfc7">
            Anf. 135 TORKILD STRANDBERG (fp):
          </note>
          <u who="torkild_strandberg_920975" xml:id="i-fdda34bfcd6c0fb6-0" n="ba15ca1a">
            <seg n="1f061627">
              Herr talman! Jag är fortfarande ny ledamot här i riksdagen jag
              kom in förra hösten. Som alla nyvalda har jag fått ganska många
              frågor av vänner och bekanta, och för den delen kanske också ovänner,
              om hur det är att vara riksdagsledamot och hur våra dagar ser
              ut här. En av de frågor som man ofta får är varför det är så glest
              i bänkarna när det är debatt. Folk har uppfattningen att vi ska
              sitta här inne och lyssna på varandra dagarna i ända. Oftast är
              det inte särskilt svårt att förklara.
            </seg>
            <seg n="de2c5210">
              Men om jag skulle få de här frågorna efter dagens debatt tycker
              jag att det börjar bli lite svårt. Av 144 socialdemokratiska ledamöter
              i denna kammare och 8 ordinarie ledamöter i justitieutskottet
              finns det inte en som har besvärat sig med att gå hit för att
              diskutera rättstrygghet och rättssäkerhet i Sverige. Det är ganska
              anmärkningsvärt.
            </seg>
            <seg n="f1802f75">
              2 ton kat, 72 kilo cannabisharts, 14 kilo amfetamin och 4 kilo
              cannabis så mycket knark har tullen i Helsingborg i Skåne hittills
              satt stopp för i år. Under en av helgerna i september tog tullen
              i Skåne 55 kilo cannabis, 68 kilo kat och 5 kilo amfetamin allt
              detta under en enda helg. Under 2002 gjorde den svenska tullen
              över 3 000 narkotikabeslag.
            </seg>
            <seg n="7459f7e0">
              Niclas Borneskog är tullare på Arlanda, och han skrev för inte
              så länge sedan i ett brev till statsministern: Som exempel på
              det enorma trycket mot Europa kan nämnas Spanien, som beslagtar
              ca 1 ton cannabis varje dag! Det blir då en hisnande tanke hur
              mycket som kommer igenom och hur stort trycket faktiskt är.
            </seg>
            <seg n="7753c215">
              Herr talman! Det är en förstahandsuppgift för den svenska tullen
              att förhindra införsel av narkotika i Sverige eftersom det i slutändan
              handlar om svenska flickors och pojkars överlevnad och deras framtid.
              Varje beslag, stort eller litet, som tullen gör sparar både liv
              och pengar.
            </seg>
            <seg n="f5724b4e">
              I ljuset av dessa siffror är de neddragningar som aviserats för
              tullen djupt oroande.
            </seg>
            <seg n="797d7fcb">
              För att bekämpa smugglingen till Sverige är ökade resurser till
              tullen inte nog. Tullverket måste tvärtom fullt ut bli en del
              av brottsbekämpningen i vårt land. Tullen behöver redskap som
              stärker möjligheterna och kapaciteten att ingripa mot narkotikasmuggling
              och mot den organiserade brottsligheten. Det handlar om tullens
              behov av befogenheter att ingripa vid misstanke om brott.
            </seg>
            <seg n="8041c551">
              Tullen finns vid Sveriges gränser. Att inte använda tullens fulla
              potential i bekämpandet av en ofta grov och organiserad kriminalitet
              är ett slöseri med resurser.
            </seg>
            <seg n="bc3c6c56">
              För att stärka den svenska tullens verksamhet och trovärdighet
              krävs en rad samverkande åtgärder. Tullen ska ha befogenhet att
              ingripa mot smuggling över hela Sveriges territorium. Så är det
              inte i dag. Danmark, Frankrike och Tyskland är exempel på länder
              som har valt en modell där man givit tullmyndigheterna möjlighet
              att genomföra kontroller över hela sitt lands territorium, medan
              Sverige och Storbritannien är exempel på länder som har valt att
              genomföra kontroller enbart vid gränsen. Vid tillslag inne i landet
              skulle sannolikt en större del av en kriminell organisation kunna
              lagföras än vad som är fallet vid motsvarande tillslag vid gränsen.
            </seg>
            <seg n="20f979ce">
              Tullen måste också få möjligheter att ingripa vid misstanke om
              till exempel människosmuggling, illegal invandring, människohandel
              för sexuella ändamål och vid misstanke om utförsel av stöldgods.
              Det har inte tullen i dag. I dag finns tullen vid gränsen men
              hindras av sitt regelverk att ingripa mot till exempel trafficking
              , som har diskuterats här tidigare i dag. Detta tycker jag är
              en oerhört märklig ordning.
            </seg>
            <seg n="9a8c28f1">
              För att effektivt kunna använda sina register bör tullen få befogenhet
              att begära legitimation när tullkontroll utförs. Så är det inte
              i dag. Tullen har inte rätt att begära legitimation.
            </seg>
            <seg n="f5fb66b0">
              Utöver dessa och en del andra nya befogenheter krävs det fler
              insatser. Gränsskyddet inom tullen måste bli en tydlig del av
              den brottsbekämpande verksamheten inom rättsväsendet. Tullen måste
              få utökade möjligheter att samverka med andra länders tullmyndigheter
              och med svensk polis. Tullen, polisen och kustbevakningen bör
              på alla nivåer samverka kring bekämpandet av den grova brottsligheten.
              Det gäller både de olika myndigheternas analys- och underrättelseverksamheter
              och den operativa verksamheten. Ett exempel där samarbetet bör
              utvidgas gäller tillgången till polisiära register. Tullen bör
              få större tillgång till de register där polisen har registrerat
              uppgifter om misstänktas farlighet, våldsbenägenhet, vapeninnehav
              och stöldbrott. Tullens och polisens kommunikationsnät bör också
              så långt det är möjligt samordnas. Tullens och polisens anställda
              har ett behov av utbildning i frågor som rör samverkan mellan
              tull och polis. Detta är områden som är djupt eftersatta i dag.
            </seg>
            <seg n="e24214b7">
              Herr talman! Tullens fulla potential måste utnyttjas i kampen
              mot narkotikasmugglingen och mot den grova brottsligheten. Vi
              har inte råd att ha en myndighet vid Sveriges gränser som på många
              områden, på grund av vår lagstiftning, har fråntagits möjligheterna
              att agera effektivt.
            </seg>
          </u>
          <note type="speaker" n="6af723a7">
            Anf. 136 ALICE ÅSTRÖM (v) replik:
          </note>
          <u who="alice_astrom_5d697c" xml:id="i-14ec634180653709-0" n="3fdf668d">
            <seg n="6ba0e684">
              Herr talman! Jag har varit upptagen i möten, och jag beklagar
              att jag inte har kunnat vara här. Jag förstår faktiskt oppositionen,
              som är oerhört kritisk till att det inte har funnits någon från
              majoriteten här. Det beklagar jag också, för jag tycker att det
              är viktigt att vi har en bred debatt i de här frågorna. Detta
              är inte det sista tillfället vi har att debattera de här frågorna;
              mycket kommer att komma upp i budgetdebatterna. Men jag vill ändå
              beklaga detta och säga att jag tyvärr inte har haft tillfälle
              att vara med tidigare, men jag ska försöka sitta med en stund
              nu.
            </seg>
            <seg n="a0c54498">
              Jag vill ta upp en fråga när det gäller tullen och tullens befogenheter.
              Jag vill då ställa en fråga till Folkpartiet, som är så EU-positivt.
            </seg>
            <seg n="bbb66e58">
              En av anledningarna till förändringarna i tullen och till att
              tullen inte har kunnat användas fullt ut när det gäller narkotikabekämpningen
              är ju det förändrade regelverket, som följde med EU-medlemskapet.
              Man får inte göra den typ av stickprovskontroll som man gjorde
              tidigare och sådant. Vi i Vänsterpartiet sade redan då att det
              här kommer att bli problematiskt ur narkotikabekämpningssynpunkt.
              Hur ser Folkpartiet på den frågan?
            </seg>
          </u>
          <note type="speaker" n="6179789a">
            Anf. 137 TORKILD STRANDBERG (fp) replik:
          </note>
          <u who="torkild_strandberg_920975" xml:id="i-fdda34bfcd6c0fb6-1" n="ba15ca1a">
            <seg n="5f5861eb">
              Herr talman! Jag tycker att det är roligt att Alice Åström har
              anlänt så här i debattens elfte timme. Du är välkommen.
            </seg>
            <seg n="50963408">
              När det gäller tullens befogenheter i fråga om bekämpningen av
              narkotika är det inte där problemet framför allt ligger. Vad jag
              har berört är tullens möjligheter att till exempel bekämpa trafficking
              . Det handlar om möjligheten att bekämpa utförsel av stöldgods
              och annat där befogenheter i dag saknas.
            </seg>
            <seg n="53b62086">
              Tullens möjligheter att agera i de här frågorna hanteras i den
              så kallade befogenhetslagen. Vad gäller narkotikabekämpningen
              är det ganska välförsett med möjligheter i befogenhetslagen att
              ingripa mot narkotikasmuggling även för EU-länder. Problemet är
              att tullen i dag saknar möjligheter att till exempel ingripa vid
              trafficking .
            </seg>
          </u>
          <note type="speaker" n="3ef1f085">
            Anf. 138 ALICE ÅSTRÖM (v) replik:
          </note>
          <u who="alice_astrom_5d697c" xml:id="i-14ec634180653709-1" n="3fdf668d">
            <seg n="9c68077b">
              Herr talman! Jag tycker att det här är en viktig debatt. Från
              Vänsterpartiets sida tycker vi nog att man behöver diskutera de
              här frågorna. Men om man ska gå hela vägen, om man ska ge dem
              så stora befogenheter som Folkpartiet uppenbarligen vill, hamnar
              man ju någonstans vid att tullen egentligen får exakt samma befogenheter
              som polisen. Då gör vi egentligen om tulltjänstemännen till en
              typ av poliser.
            </seg>
            <seg n="4a787d3f">
              Jag tror att det här är en debatt som man mycket väl skulle kunna
              ha. Jag tror att det finns mycket hög kompetens inom Tullverket
              när det gäller de här bitarna, men jag tror också att det handlar
              om utbildningsfrågor och så vidare. Jag håller helt med om att
              vi inte har råd att ha den typen av kompetent personal. Vi har
              inte råd att ingripa mot trafficking och människohandel på alla
              sätt som är möjliga, så jag välkomnar den här debatten. Jag lovar
              att vi från Vänsterpartiets sida noga ska titta över de här frågorna.
              Kanske kan vi också göra gemensam sak.
            </seg>
          </u>
          <note type="speaker" n="7f7d046f">
            Anf. 139 TORKILD STRANDBERG (fp) replik:
          </note>
          <u who="torkild_strandberg_920975" xml:id="i-fdda34bfcd6c0fb6-2" n="ba15ca1a">
            <seg n="1114a7bd">
              Herr talman! Jag tycker att det skulle vara oerhört trevligt
              om jag och Alice Åström skulle kunna göra gemensam sak vad gäller
              tullens befogenheter.
            </seg>
            <seg n="7047b5df">
              Jag glömde i den första replikomgången att ta upp ett område
              som trots allt berör narkotikan. Det handlar till exempel om möjligheten
              att ingripa över hela Sveriges territorium. Ett antal länder inom
              EU-samarbetet har valt en annan modell för hur man ska få ingripa,
              till exempel Frankrike, Tyskland och Danmark, medan vi i Sverige
              och Storbritannien har valt att koncentrera insatserna vid gränsen.
            </seg>
            <seg n="073e7cc8">
              Jag tror att det finns massor att göra för att utveckla tullens
              möjligheter att ingripa mot smuggling och grov brottslighet även
              nu när vi är medlemmar i EU.
            </seg>
          </u>
          <note type="speaker" n="cf1036e2">
            Anf. 140 KARIN GRANBOM (fp):
          </note>
          <u who="karin_granbom_66795b" xml:id="i-5011bff59b145c18-0" n="19e9b006">
            <seg n="b5688412">
              Herr talman! Även jag beklagar att det inte finns en enda socialdemokrat
              här, men eftersom det finns ett antal borgerliga som är intresserade
              av kriminalvård och en hel del medborgare säger jag vad jag har
              planerat att säga.
            </seg>
            <seg n="bf79b76d">
              En av kriminalvårdens uppgifter är att återanpassa de dömda till
              en laglydig livsstil, och visionen är bättre ut. Resultatet i
              svensk kriminalvård i dag är ofta det motsatta. Flera kommer ut
              från anstalter och har lärt sig nya brott, kanske börjat missbruka
              narkotika och stiftat kontakt med andra kriminella. Några har
              rent av hamnat i skuld till andra intagna och blir tvungna att
              begå brott direkt efter frigivning för att kunna betala tillbaka.
              Klimatet på svenska anstalter är hårt, och straffet är inte över
              den dag som fången släpps ut.
            </seg>
            <seg n="8c650d46">
              Att svensk kriminalvård fungerar dåligt har sin förklaring i
              både ekonomi och politik. Regeringen skjuter i årets budget till
              pengar men långtifrån vad som behövs. Det finns för lite politisk
              kreativitet och vilja, vilket förhoppningsvis den tillsatta utredningen
              kan råda bot på, men då krävs det att man vågar ställa krav på
              fångarna och vågar tro att de klarar att svara på både belöningar
              och straff.
            </seg>
            <seg n="19e8482c">
              I dag finns det knappast några möjligheter till respons på fångarnas
              beteenden, och detta gör att fångarna har mycket få incitament
              till skötsamhet och framsteg. Att lägga till tio dagar till villkorlig
              frigivning vid olika förseelser är i stort sett meningslöst och
              ökar bara problemet med den överbeläggning som vi har. Felaktigt
              beteende måste direkt kunna åtföljas av konsekvens liksom rätt
              beteende ska kunna premieras.
            </seg>
            <seg n="7454a63b">
              Jag var för ett tag sedan på en öppen anstalt i London och blev
              där informerad om deras tydliga incitamentssystem. Intagna är
              indelade i olika grupper med olika privilegier beroende på hur
              de sköter sig och om de kan uppvisa drogfrihet. Den intagna kvinna
              som visade mig runt hade små barn, och hennes starka drivkraft
              att hålla sig ifrån narkotikan var att det möjliggjorde att hon
              varje helg fick träffa barnen och däremellan kunde delta i anstaltens
              jobb- och utbildningsprogram.
            </seg>
            <seg n="e7f2013e">
              Incitamentsstrukturen fungerade alltså väl.
            </seg>
            <seg n="65c60b29">
              Likaså visar det sig att man i England hade möjlighet att plocka
              bort TV:n från de intagnas celler om de misskötte sig. Visst är
              det rimligt att alla från början har möjlighet till egen TV, men
              om den intagne inte vill bevisa sin drogfrihet eller om han eller
              hon medverkat till hot och våld tycker jag att TV:n gott kan ryka.
            </seg>
            <seg n="1ef58318">
              I dag är det en mycket stor del av de intagna som är missbrukare.
              Det beror bland annat på att regeringen skurit i missbrukarvården.
              I stället för att människor blivit behandlade ute i samhället
              har de på grund av att de senare begått brott relaterade till
              missbruket hamnat i fängelse. Det blir således genom kriminalvården
              som man ska försöka behandla missbrukarna. Detta är både ineffektivt
              och inhumant.
            </seg>
            <seg n="9c1f5dbc">
              Behandlingsverksamheten i våra fängelser fungerar dåligt. Det
              finns inte tillräcklig utbildning. Miljön premierar inte heller
              framgång. Överbeläggningen gör att personer som inte missbrukar
              får leva tillsammans med dem som gör det. Personer som aldrig
              missbrukat faller in i missbruk. Hur ska man då kunna tro att
              man kan behandla någon och sedan förvänta sig att denne inte ska
              återfalla i missbruket? Jag har fått veta att vissa intagna väljer
              att isoleras och låsas in för att de inte vill komma i kontakt
              med narkotika. Kan verkligen ansvariga politiker få rycka på axlarna
              inför detta faktum?
            </seg>
            <seg n="53d1a89b">
              Jag måste också säga några ord specifikt om överbeläggningen.
              Den har skapat enorma problem då den omöjliggör avskildhet, specialisering
              av avdelningarna och omplacering. Hur ska man då komma till rätta
              med problemet? Vänstern ropar efter halvtidsfrigivning, och Statskontoret
              har bland annat lagt ett förslag om att även dömda för grova brott
              ska kunna avtjäna sina straff i hemmiljö med fotbojor. Det är
              inte en rimlig utveckling.
            </seg>
            <seg n="0721abd3">
              Att Socialdemokraterna har svårt att finansiera kriminalvården
              får inte lösas genom att man använder sig av olika möjligheter
              att minska fängelsetiden för dem som domstolarna har dömt till
              fängelse. Det vore att ytterligare urholka medborgarnas förtroende
              för rättsväsendet.
            </seg>
            <seg n="b60d4de8">
              Det måste satsas på svensk kriminalvård. Förutom rent fysisk
              utbyggnad måste det ske utbyggnad av programverksamheten. I dag
              minskar tiden som fångarna hålls sysselsatta. Man ser mer inlåsning
              som ett sätt att spara pengar. I svensk kriminalvård finns det
              sysselsättningsplikt, men möjligheterna för dem som verkligen
              vill sysselsätta sig är små. Det måste finnas större möjligheter
              till arbete på anstalt. Vi borde till exempel i högre grad låta
              de intagna själva laga mat och diska.
            </seg>
            <seg n="3eb5084f">
              Utbildningsverksamheten måste också ökas. Framför allt yrkesutbildning
              verkar ge goda resultat. Att kunna ett yrke är ett sätt att kunna
              försörja sig efter avtjänat straff. Alla som vill utbilda sig
              för att få grundskole- och gymnasiekompetens måste erbjudas detta.
              Man talar mycket om individualisering inom kriminalvården, men
              det stannar ofta vid prat. Det blir lite av det i verkligheten.
              Alla som kommer in på anstalt måste bli tillfrågade om hur de
              har tänkt sig att leva ett laglydigt liv utanför anstalt och få
              stöd i detta mål.
            </seg>
            <seg n="d3165ae9">
              Jag måste avrunda här. Jag hann inte tala om den viktiga frivården
              som också i dag är hårt pressad. Sammanfattningsvis vill jag säga
              att det krävs ett helhetsgrepp om svensk kriminalvård. Det behövs
              mer resurser och nytänkande. Låt inte kriminalvården förfalla
              till förvaring och läroanstalt i brott och missbruk! Både de inom
              och utanför murarna har rätt att kräva mer.
            </seg>
          </u>
          <note type="speaker" n="fd5141db">
            Anf. 141 ALICE ÅSTRÖM (v) replik:
          </note>
          <u who="alice_astrom_5d697c" xml:id="i-14ec634180653709-2" n="3fdf668d">
            <seg n="79246b80">
              Herr talman! Jag vill ändå gå in lite på frågan om överbeläggning.
              Karin Granbom sade att Vänsterns alternativ är halvtidsfrigivning.
              Jag kan tala om att redan när man avskaffade halvtidsfrigivningen
              inom den svenska kriminalvården sade Vänsterpartiet att vi inte
              ansåg att det var en bra lösning.
            </seg>
            <seg n="7bc97769">
              Om Karin Granbom följer all forskning och de undersökningar som
              finns ser hon att längre straff inte ger en bättre återanpassning.
              Längre straff ger inte färre återfall i brott, tvärtom. Ju längre
              fängelsestraff och ju fler upprepade fängelsestraff desto högre
              återfallsfrekvens får man. För Vänsterpartiet är det viktigt att
              hitta ett system där vi inte låser in människor väldigt långa
              tider, att hitta alternativa påföljder och faktiskt ta till oss
              den forskning som finns.
            </seg>
          </u>
          <note type="speaker" n="9c1ccdbb">
            Anf. 142 KARIN GRANBOM (fp) replik:
          </note>
          <u who="karin_granbom_66795b" xml:id="i-5011bff59b145c18-1" n="19e9b006">
            <seg n="e0a16c5e">
              Herr talman! Nej, det är inte bra med längre straff generellt.
              Vi har sett att fängelse kan leda till svårigheter med återanpassning.
              Men domstolarna dömer till fängelse. Vissa brott är så pass allvarliga
              att vi måste hålla brottslingar i anstalt. Då måste vi också kunna
              göra det. Man kan inte släppa ut fångarna generellt i halvtidsfrigivning
              bara för att Socialdemokraterna och majoriteten har problem med
              att finansiera kriminalvården.
            </seg>
          </u>
          <note type="speaker" n="1e632f89">
            Anf. 143 ALICE ÅSTRÖM (v) replik:
          </note>
          <u who="alice_astrom_5d697c" xml:id="i-14ec634180653709-3" n="3fdf668d">
            <seg n="6d8beea2">
              Herr talman! Som jag sade tidigare är det här inget förslag som
              Vänsterpartiet har lagt för att det är överbeläggning eller för
              att finansiera kriminalvården. Det är en politik som vi har stått
              väldigt länge för.
            </seg>
            <seg n="7ff69a79">
              Karin Granbom tar upp det viktiga med morötter, med att ha incitament
              för att sköta sig. Det låter i debatten som om vi vid halvtidsfrigivning
              släpper dem vind för våg. Halvtidsfrigivningen innebär att om
              den dömde återfaller i brott eller begår något annat brott så
              döms han inte bara för det brottet utan blir då också tvungen
              att avtjäna resterande tiden av straffet.
            </seg>
            <seg n="f55752c5">
              De undersökningar som finns visar att brottsligheten inte har
              minskat sedan man införde tvåtredjedelsfrigivning i stället för
              halvtidsfrigivning. Det har inte påverkat kriminaliteten över
              huvud taget. Det är enbart ett strafftänkande. Vi vet vilka skadliga
              verkningar långa fängelsestraff har. Vi vill också ha ett incitament
              för människor att sköta sig. Då är halvtidsfrigivning ett bra
              instrument.
            </seg>
          </u>
          <note type="speaker" n="796448f3">
            Anf. 144 KARIN GRANBOM (fp) replik:
          </note>
          <u who="karin_granbom_66795b" xml:id="i-5011bff59b145c18-2" n="19e9b006">
            <seg n="c5f7b876">
              Herr talman! Jag tror att det finns många bra incitament till
              bättre skötsamhet i fängelse. Det kan handla om permissioner till
              exempel. Jag tycker att det är viktigt att man har bra tillgång
              till permissioner. Då sker det en anpassning till livet utanför.
              Det kan också handla om att man låter det komma in besök till
              anstalten. Man kan premieras genom att få ta in saker till sin
              cell, och så vidare.
            </seg>
            <seg n="ec65b88e">
              De som döms döms till frivård först. De kanske döms till villkorlig
              dom första gången. När de väl döms till fängelse är det väldigt
              allvarligt. Då måste vi också se till att vi kan ha kapacitet
              att hålla dem i fängelse och att miljön på fängelset ska vara
              god.
            </seg>
          </u>
          <note type="speaker" n="ec67c4bb">
            Anf. 145 JEPPE JOHNSSON (m):
          </note>
          <u who="jeppe_johnsson_f5be11" xml:id="i-3bc7e53c1a2b7e81-0" n="9867d9e4">
            <seg n="aa5c6431">
              Herr talman! Jag konstaterar, precis som många andra här, att
              varken på talarlistan eller i kammaren finns det några socialdemokrater.
              De är väl förmodligen väldigt nöjda med sin politik på rättsområdet.
              Det är inte svenska folket och inte de som blir utsatta för alla
              de här brotten.
            </seg>
            <seg n="9f535a3d">
              Herr talman! Inom en snar framtid utvidgas EU med tio nya medlemsstater.
              Det tycker jag är positivt. Det kommer att öka handel och välstånd
              både i vårt land och inte minst i de nya medlemsländerna. Samtidigt
              finns det all anledning att anta att strömmen av illegala varor
              som kommer via dessa länder kommer att öka.
            </seg>
            <seg n="05a7fab7">
              Ur årets budgetproposition, avsnittet om tullen, hade jag tänkt
              be att få citera några avsnitt. Det står så här: Både varu- och
              personflödet över gränserna har fortsatt att öka och det finns
              inga tecken på att denna utveckling kommer att vända. Den kommande
              EU-utvidgningen bedöms också leda till ökad trafik till och från
              Sverige. Ökningen i trafikströmmarna samt trycket från den organiserade
              brottsligheten ställer krav på att arbetsmetoderna även fortsättningsvis
              utvecklas.
            </seg>
            <seg n="60774d12">
              Lite längre fram, herr talman, står det så här: Det bortfall
              i deklarationshanteringen som blir följden av EU-utvidgningen
              kommer dock att innebära att Tullverket kan frigöra resurser från
              deklarationsverksamheten vilka ger möjligheter till att genomföra
              den förbättring och effektivisering av den brottsbekämpande verksamheten
              som är nödvändig. Ytterligare lite längre fram står det: Smuggling
              av narkotika, alkohol och tobak är fortfarande allvarliga problem.
              Det finns inga tecken på att problemen kommer att minska under
              de kommande åren. Regeringen föreslår, vilket aviserades redan
              förra året, en förstärkning av Tullverkets anslag. Syftet med
              förstärkningen är att möjliggöra en effektivare bekämpning av
              narkotikasmuggling samt annan gränsöverskridande organiserad brottslighet.
            </seg>
            <seg n="9651a8c2">
              Herr talman! Då jag gjorde min militärtjänst skämtade vi ibland
              om att när verkligheten och kartan inte stämmer överens är det
              kartan som gäller. Jag får faktiskt samma känsla då jag läser
              denna beskrivning i budgetpropositionen och jämför den med den
              verklighet som tullen i Sverige i dag står inför.
            </seg>
            <seg n="43c961d8">
              Det budgetförslag som regeringen och stödpartierna har lagt fram
              kommer att medföra att drygt 400 personer kommer att försvinna.
              Och då handlar det inte bara om sådana tullare som håller på med
              deklarationer och den lagliga införseln, utan det kommer också
              att innebära att ett icke föraktligt antal av dem som håller på
              med brottsbekämpning måste försvinna.
            </seg>
            <seg n="c07934bc">
              Enligt min uppfattning borde det nya läget med nya EU-medlemmar
              på andra sidan Östersjön inte motivera att vi minskade vår brottsbekämpning
              utan att vi faktiskt ökade den.
            </seg>
            <seg n="d5fb22dc">
              Herr talman! Jag vill varna för att vi nu kan vara på väg att
              göra samma misstag som vi gjorde när Sverige gick med i EU, då
              tullen tvingades dra ned med 700 personer.
            </seg>
            <seg n="5e399e31">
              De flesta, om inte alla, nya EU-länder i vårt närområde har i
              dag en levnadsstandard och ett historiskt arv från Sovjettiden.
              Detta förhållande tillsammans med den utbredda korruption som
              finns i dessa länder gör att det inte känns tryggt att helt lita
              på att dessa länder redan i maj nästa år kan bekämpa den organiserade
              brottsligheten och den däri ingående smugglingen på ett effektivt
              sätt. Det är ingen vild gissning, herr talman, att smugglingen
              kommer att öka betydligt när gränserna öppnas, precis som den
              ökade vid vårt eget EU-inträde.
            </seg>
            <seg n="8ced8586">
              Man kan räkna på samhällsnyttan, och det gör man också, när det
              gäller tullen. Man kan sätta ett pris på de varor som beslagtas
              och den samhällsnytta som tullen gör varje gång man gör ett beslag.
              Det finns olika sätt att räkna. I tullens Östersjöregion, där
              Karlshamn är huvudort det ligger i Blekinge; det kanske man får
              göra känt i den här kammaren då Blekinge oftast är bortglömt räknar
              man med mellan 568 kr och 1 269 kr. Jag vet inte hur man kan räkna
              så exakt, men det har olika utredningar kommit fram till. Den
              samhällsnyttan gör alltså tullen varje timme man jobbar.
            </seg>
            <seg n="951d96ac">
              Gott folk! En tullare tjänar ganska snabbt in sin lön på samhällsnytta.
            </seg>
            <seg n="2330e0dd">
              Varje beslag som görs minskar tillgången på droger ute i landet.
              Att en ung människa räddas från missbruk kan inte värderas i pengar.
            </seg>
            <seg n="b08782a7">
              Herr talman! Det är fel att nedrusta tullen och dess brottsbekämpning
              samtidigt som länderna på andra sidan Östersjön ska gå med i EU.
              Vi borde stärka gränsskyddet i stället.
            </seg>
            <seg n="055fe9ba">
              Avslutningsvis, herr talman, står det i budgetpropositionen att
              narkotikakontrollen ska ges fortsatt hög prioritet. Jag tycker
              att det klingar mycket falskt.
            </seg>
            <seg n="8080c267">
              Jag hoppas att de partier i riksdagen som står bakom detta Socialdemokraterna
              som har huvudansvaret är ju inte här, men Miljöpartiet och Vänstern
              är representerade kan vara beredda att ompröva sitt förslag. Narkotikan
              ska stoppas vid gränsen. Förslaget om tullen bör stoppas i pappersåtervinningen.
            </seg>
          </u>
          <note type="speaker" n="dd9cddd0">
            Anf. 146 JAN ERTSBORN (fp):
          </note>
          <u who="jan_ertsborn_0fcba0" xml:id="i-3b38312cbb7ce173-0" n="211a28b5" next="i-2b71b0ffd37b997a-0">
            <seg n="2ae58e4f">
              Herr talman! Även jag måste få inleda med ett beklagande av att
              jag inte ser några representanter för Socialdemokraterna i den
              här debatten.
            </seg>
            <seg n="9d874416">
              Jag vill för min del koncentrera mitt anförande till att handla
              om förändringarna i domstolsorganisationen. Låt mig börja med
              lite historik.
            </seg>
          </u>
          <note n="ec64a8c1">
            År 1995 tillsatte dåvarande justitieministern Laila Freivalds
            en utredning om den framtida domstolsorganisationen som fick namnet
            1995 års domstolskommitté. Uppdraget var att effektivisera domstolsväsendet
            och göra avsevärda besparingar. År 1998 återkallades uppdraget,
            vilket berodde på de kraftiga protester som kommit som en följd
            av de tankar och förslag om sammanslagningar och centraliseringar
            av domstolar som Domstolskommittén framfört.
          </note>
          <u who="jan_ertsborn_0fcba0" xml:id="i-2b71b0ffd37b997a-0" n="211a28b5" prev="i-3b38312cbb7ce173-0">
            <seg n="298834a6">
              Regeringen valde uppenbarligen att försöka gå en annan väg. Med
              Domstolsverket som verktyg har regeringen sedan genomfört en hel
              del av de tänkta och mycket ingripande åtgärderna successivt i
              olika delar av landet. Framför allt har det rört sig om sammanläggningar
              av tingsrätter på olika platser runtom i landet.
            </seg>
            <seg n="695a4b78">
              I ett antal fall har också beslut tagits om en gemensam administration
              och en gemensam administrativ chef för en tingsrätt och en länsrätt
              i samma stad. Ofta har den utlösande faktorn varit att en lagman
              gått i pension eller att chefstjänsten av annan orsak blivit vakant.
              Det säger sig självt att detta sätt att genomföra omorganisationer
              av mycket stor betydelse inte bara för de berörda anställda utan
              för hela samhället har väckt irritation och skapat många frågor
              om vem som egentligen beslutar i dessa viktiga ärenden.
            </seg>
            <seg n="5183a3fa">
              Ministerstyre är som bekant inte tillåtet i vårt land, men vad
              kallar man det när den centrala myndigheten utreder och lägger
              fram förslag efter förslag som sedan beslutas av regeringen utan
              den sedvanliga demokratiska processen med utredning, remissbehandling
              och proposition till riksdagen?
            </seg>
            <seg n="f55251df">
              Under åren 19992002 har 39 tingsrätter blivit 15, och i praktiken
              har beslut fattats som innebär att ytterligare 19 tingsrätter
              blir 8. Vid en del av sammanläggningarna beslutades att en del
              platser skulle behålla sina domstolskanslier. I budgetpropositionen
              redovisar man nu för första gången en indragning av en kansliort,
              Ängelholm. Vi kan vara övertygade om att det kommer flera.
            </seg>
            <seg n="c73bd95d">
              Domstolsverket har nyligen presenterat en skiss över ett reformerat
              domstolsväsende som innebär en halvering av antalet tingsrätter
              och sammanslagningar med länsrätterna, betydande inskränkningar
              i rätten att få överklaga till hovrätter och kammarrätter, avskaffande
              av den nuvarande domarbanan med mera.
            </seg>
            <seg n="39e18843">
              Detta och en hel del till har med utvecklingskonsulters hjälp
              presenterats såsom en vision för domstolsväsendet i den färgglada
              broschyren Så här vill vi ha framtiden Vision för domstolsväsendet
              med mycket fina bilder på fjärilar, äppelträd, brudpar med mera.
              Utöver Domstolsverkets ledning finns bakom tankarna en del domare
              och andra domstolsanställda som bildat vad man kallar Framtidsgruppen.
            </seg>
            <seg n="7f48bb7a">
              Man skulle kunna få intrycket att hela det nuvarande domstolsväsendet
              står samlat bakom idéerna, men så är absolut inte fallet. Det
              är många som är starkt kritiska, och då inte bara de som skulle
              bli direkt berörda vid ett genomförande. Domstolsverket skriver
              också självt apropå att det inte gjorts några samlade överväganden
              att detta beror på att det ter sig meningslöst med hänsyn till
              det hårdnackade motstånd som finns.
            </seg>
            <seg n="d850834e">
              Domstolsverkets och Framtidsgruppens visioner vilar helt på ett
              ekonomiskt resonemang om att det i framtiden inte blir mera pengar
              till rättsväsendet än i dag. Vi i Folkpartiet tänker annorlunda.
              Vi vill satsa mera pengar än tidigare på såväl domstolarna som
              rättsväsendet i övrigt.
            </seg>
            <seg n="eee1ab1b">
              Herr talman! Vad gör vi nu? Jo, vi måste få till stånd en samlad
              bedömning av dessa viktiga frågor. Detta kan enligt vår uppfattning
              endast ske genom en grundläggande och förutsättningslös utredning
              om det framtida domstolsväsendet. Vi kan inte bara göra kalkyler
              över vad domstolsväsendet kostar utan måste se frågorna ur ett
              helhetsperspektiv.
            </seg>
            <seg n="6b3312b9">
              Vilka blir konsekvenserna för befolkningen på de orter som mister
              sin domstol och där man i framtiden måste färdas åtskilliga mil
              för att till exempel vittna? Kommer de över huvud taget att inställa
              sig? Vad blir konsekvenserna för allmänheten om även advokatbyråerna
              centraliseras till domstolsorterna? Hur ska ett samgående ske
              mellan tingsrätter och länsrätter? Här finns betydande rättssäkerhetsaspekter
              att noggrant överväga.
            </seg>
            <seg n="57ad9370">
              En mycket viktig fråga ur just rättssäkerhetsperspektivet är
              en eventuell begränsning av rätten till överklagande till hovrätter
              och kammarrätter. Är sådana begränsningar i överensstämmelse med
              EG-rätten och med konventionen om de mänskliga rättigheterna?
            </seg>
            <seg n="61647eab">
              Herr talman! Det är inte minst ur demokratisk synpunkt nödvändigt
              att alla dessa frågor om det framtida domstolsväsendet blir föremål
              för noggranna överväganden och därefter behandling här i riksdagen
              på sedvanligt sätt. I avvaktan på detta vill vi att nuvarande
              förändringsplaner inte genomförs. Detta har vi i Folkpartiet föreslagit
              i vår domstolsmotion.
            </seg>
          </u>
          <note type="speaker" n="1392fee6">
            Anf. 147 ALICE ÅSTRÖM (v) replik:
          </note>
          <u who="alice_astrom_5d697c" xml:id="i-14ec634180653709-4" n="3fdf668d">
            <seg n="aa921a90">
              Herr talman! Vänsterpartiet tillhör dem som trots allt har varit
              positiva till att man har inlett en förändring när det gäller
              tingsrättsorganisationen, där det har funnits klara brister i
              kompetens och vidareutveckling. Man har gjort detta för att kunna
              uppfylla dagens nya krav även på tingsrätterna. Det har för Vänsterpartiet
              varit en rättssäkerhetsfråga.
            </seg>
            <seg n="8c9b98fe">
              Jag vill ta upp två saker som var uppe här, även om jag känner
              att jag kanske inte skulle behöva försvara det här. När det gäller
              den indragna kansliorten så beror det på att båda de domstolar
              som var inblandade med all personal skrev och sade att organisationen
              fungerade dåligt och att de ville bli av med den. De ville få
              kansliorten indragen. Det var alltså ett klart önskemål från dem
              som befann sig i verksamheten. Det är viktigt att säga det.
            </seg>
            <seg n="7b4166e3">
              När det gäller utredning av domstolsväsendet så har det funnits
              ett flertal utredningar. Men till slut har man inte kommit fram,
              och det har inte blivit något resultat. Det har varit en klar
              brist att den politiska delen inte har klarat av att ta ansvaret
              för en förändring inom domstolsväsendet. Jag hade hellre sett
              en sådan lösning, men den var inte möjlig.
            </seg>
          </u>
          <note type="speaker" n="6ba9297f">
            Anf. 148 JAN ERTSBORN (fp) replik:
          </note>
          <u who="jan_ertsborn_0fcba0" xml:id="i-fe8e6dbb6f48ce65-0" n="211a28b5">
            <seg n="a356369c">
              Herr talman! Det är självklart att det måste ske förändringar
              i domstolsväsendet och i arbetet i domstolarna med den förändrade
              värld vi har och med den snabba takt som förändringarna sker i.
              Det är vi inte alls emot.
            </seg>
            <seg n="f9aaa8e2">
              Vad vi däremot är emot är att man när man ser svårigheter att
              politiskt driva en utredning i hamn i stället väljer att genomföra
              den successivt med hjälp av tjänstemän. Det är ett sätt att arbeta
              som vi inte kan acceptera. Vi vidhåller att man måste genomföra
              en utredning och att det är vi politiker som måste fatta besluten
              om hur det framtida domstolsväsendet ska se ut.
            </seg>
          </u>
          <note type="speaker" n="067a3445">
            Anf. 149 ALICE ÅSTRÖM (v) replik:
          </note>
          <u who="alice_astrom_5d697c" xml:id="i-14ec634180653709-5" n="3fdf668d">
            <seg n="9cd48aa8">
              Herr talman! Jag tycker att det är viktigt att säga att man inte
              kom fram med utredningarna. Resultatet blev ju att man här i riksdagen
              fattade beslut om att man gav regeringen makten över att göra
              den här förändringen. Det antogs av en politisk majoritet, och
              det var också ett sätt att säga att man hellre ville göra det
              på det här sättet. Man kan ha åsikter om det, och jag tycker att
              det är bra att det debatteras.
            </seg>
            <seg n="abeb945d">
              Herr talman! Jag vill poängtera att när det gäller rättssäkerhetsaspekten
              så har Vänsterpartiet tidigare varit motståndare till att man
              ska inskränka rätten att överklaga. Det har funnits en tidigare
              justitieminister som har fått välja att inte lägga fram en proposition
              till riksdagen. Jag hoppas att det återigen kan bli på det sättet
              och att vi inte urholkar den rättssäkerheten. Där tror jag att
              vi kan vara flera som kan göra gemensam sak.
            </seg>
          </u>
          <note type="speaker" n="ac4e54d7">
            Anf. 150 JAN ERTSBORN (fp) replik:
          </note>
          <u who="jan_ertsborn_0fcba0" xml:id="i-fe8e6dbb6f48ce65-1" n="211a28b5">
            <seg n="f845a1d7">
              Herr talman! Det sista från Alice Åström var mycket glädjande
              att höra. Överklaganderätten till en andra instans är oerhört
              viktig, och jag hoppas att vi kan forma en stor majoritet för
              att behålla den.
            </seg>
            <seg n="45cbae34">
              I övrigt är vi inte motståndare till förändringar inom domstolsväsendet.
              Man måste vara beredd att göra förändringar. Men det finns ett
              starkt motstånd ute i landet och många synpunkter att beakta.
              Då är det absolut vår skyldighet som politiker att se till att
              det är vi, via en utredning, som ska ta ställning till hur det
              ska se ut.
            </seg>
          </u>
          <note type="speaker" n="1a3de60d">
            Anf. 151 LISELOTT HAGBERG (fp):
          </note>
          <u who="liselott_hagberg_811c71" xml:id="i-960c91cf21dd074a-0" n="a252b540">
            <seg n="17c6edc9">
              Herr talman! Alla människor har rätt att känna tilltro till att
              det mest grundläggande i ett rättssamhälle fungerar. Annars finns
              det risk att utvecklingen går åt ett håll som man inte önskar.
              Det finns risk för att människor vidtar egna åtgärder. Det finns
              också risk för att det till exempel bildas medborgargarden. Det
              borde vara självklart att det finns polis där människor lever,
              bor och vistas som förebygger brott och som rycker ut när brott
              begås. De senaste årens utveckling har i många fall gått åt precis
              motsatt håll. Många vackra ord har sagts och skrivits om närpolis
              och om förebyggande och utvecklad verksamhet. Dessvärre visar
              verkligheten något helt annat. Närpolisen har blivit fjärrpolis,
              och utvecklad polis har i stället blivit avvecklad polis. Jag,
              liksom många andra, tycker att det här är en oroande utveckling.
            </seg>
            <seg n="37c6e9fd">
              Kan man lita på att polisen kommer när något verkligen händer?
              Det är en fråga som jag ofta får när jag är ute bland människor.
              Jag anklagar verkligen inte enskilda poliser. De gör så gott de
              kan; det är inte deras fel.
            </seg>
            <seg n="1282bf9d">
              Problemet är och har varit ständiga bort- och nedprioriteringar
              samt centralisering av polisens verksamhet. Det är det som vi
              har sett under de senare åren. Samtidigt har brottsligheten ökat
              och blivit grövre.
            </seg>
            <seg n="c1df882c">
              Det finns ett flertal polisstationer som har lagts ned. Mindre
              polisområden har slagits samman till större enheter. I början
              av året fattades beslut om att minska antalet sjöpolisdistrikt
              från åtta till sex stycken. Det är bara människor som bor och
              vistas i Helsingforss och Västra Götalands skärgårdar som kommer
              att ha rätt till trygghet och förebyggande verksamhet i form av
              sjöpolis i framtiden. Tänk att det tycker jag är förskräckande!
            </seg>
            <seg n="1dc1c16d">
              Till grund för det här befängda som jag tycker att det är beslutet
              låg en inspektionsrapport. Av den rapporten framgick följande:
              Inspektionsgruppen anser inte att det legat inom uppdraget att
              fastställa behovet av sjöpolisverksamhet.
            </seg>
            <seg n="88d09d77">
              Beslutet har alltså fattats på en annan grund än just behovet
              av sjöpolisverksamhet. Det måste vara fel, menar jag. Jag deltog
              i en interpellationsdebatt med justitieministern i mars inför
              Rikspolisstyrelsens beslut i frågan. Min fråga då till justitieministern
              gällde hans och regeringens syn på nedmonteringen av sjöpolisverksamhet
              i stora delar av landet. Jag citerar ur svaret jag fick från justitieministern,
              som tyvärr inte är här. Det är tyvärr inte heller hans partikamrater,
              men jag citerar i alla fall. Han sade så här: Det är alltså Rikspolisstyrelsen
              som ska fatta beslut om det här. Det är ett självständigt beslut.
              Regeringen kommer inte att lägga sig i det. Det tycker jag att
              regeringen borde ha gjort, för regeringen bär väl ändå ansvaret.
              Enligt min uppfattning var det också ett felaktigt beslut som
              fattades. Fel kan ju rättas till, men det börjar bli bråttom eftersom
              det handlar om kompetens inom sjöpolisverksamhet som är uppbyggd
              under många år och kompetens som löper risk att gå förlorad.
            </seg>
            <seg n="38ebd8ae">
              I Södermanland och Östergötland om jag får ta det som ett exempel
              finns 21 500 öar. Av dessa är 700 bebyggda och 115 bebodda. Under
              sommaren femdubblas befolkningen i området, utmed kusten, i kuststäderna
              och i skärgården. Under säsongen 2002 rapporterades det in 357
              aktiviteter från sjöpolisens sida just i det här området. De aktiviteterna
              hade givetvis inte blivit genomförda om det inte hade funnits
              sjöpolisverksamhet.
            </seg>
            <seg n="e0d8b6a4">
              Sjöpolisverksamheten finns i skärgården för att öka sjösäkerheten
              genom att till exempel genomföra båtkontroller, genom att upptäcka
              båtfylleri, minska tillgreppsbrotten och övervaka brott mot till
              exempel miljöbalken.
            </seg>
            <seg n="459ed762">
              Nu står det förstås i den rapport som jag tidigare hänvisade
              till att landbaserad polis kan använda sjötaxi. Men någon sådan
              finns inte i Södermanland. Hur skulle det då gå till? Det vet
              inte jag. Kan ni som sitter här inne förresten se bilden framför
              er av en polis som står på kajen och väntar på båttaxi?
            </seg>
            <seg n="06242a49">
              Herr talman! Följden av Rikspolisstyrelsens beslut om avveckling
              av delar av sjöpolisverksamheten är att sjösäkerheten bland annat
              i den här delen av landet har försämrats drastiskt eftersom möjligheterna
              att upptäcka felbeteenden och båtfylleri naturligtvis har omöjliggjorts.
              Ett övergripande mål måste vara att polisen ska vara just synlig
              och närvarande där människor finns. Det är också väl känt att
              risken att åka fast är den enskilt viktigaste brottsavhållande
              faktorn. I stället skapas nu den ena polisfria zonen efter den
              andra.
            </seg>
            <seg n="5aaf05a3">
              Skola och utbildning
            </seg>
          </u>
          <note type="speaker" n="af1b29ee">
            Anf. 152 AXEL DARVIK (fp):
          </note>
          <u who="axel_darvik_51b0b0" xml:id="i-7c8efc2a75c9dc8f-0" n="ae3bd6ca">
            <seg n="67ae2f87">
              Herr talman! Till en början tyckte jag att det kändes inspirerande
              att få vara den första talaren ut i den här debatten. Men jag
              måste nog erkänna att när jag nu ser ut över kammaren blir jag
              mycket besviken. Det återfinns ingen från majoritetssidan här,
              och flera av de tidigare anmälda talarna har strukit sig.
            </seg>
            <seg n="658c061b">
              Inte heller behagar ministrar eller statsråd infinna sig till
              denna debatt om framtidens kanske mest avgörande fråga. Det är
              i alla fall så som vi liberaler känner inför utbildningsfrågor.
            </seg>
            <seg n="c6db094e">
              Vi har en väldigt viktig princip, nämligen att alla ska ha lika
              möjligheter från start. Det ska inte spela någon roll vilka föräldrar
              man har, vilken hudfärg eller kön man har eller hur tjock plånbok
              man har. Alla ska ha lika möjligheter från start.
            </seg>
            <seg n="40718bf1">
              Skolan står som den yttersta väktaren för de här rättigheterna.
              Skolan har en ovärderlig roll när det gäller att ge lika möjligheter,
              men då gäller det också att man lyckas skapa en likvärdig skola
              över hela landet. Så är definitivt inte fallet i dag.
            </seg>
            <seg n="53afb6a1">
              Skolverket visar i sin rapport nr 235 att skillnaderna är enorma
              mellan landets kommuner. Om man bara tittar på kostnaderna för
              undervisningen, och skalar bort saker som har med lokaler och
              annat att göra, ser man att den kommun som betalar mest betalar
              ca 57 000 kr per elev för undervisningen medan den som betalar
              minst enbart ger 22 000 kr. Vissa elever får alltså nästan tre
              gånger så mycket som andra elever. Hur kan man då med hedern i
              behåll hävda att vi i dag skulle ha en likvärdig skola över hela
              landet? Det är helt omöjligt.
            </seg>
            <seg n="3211f7b8">
              Vi liberaler vill därför ha en nationell skolpeng. Det ger en
              likvärdig utbildning till alla elever. Det ser också till att
              man flyttar ned makten över verksamheten till de verkliga experterna,
              till den enskilda skolan och dem det där berör.
            </seg>
            <seg n="b7c57326">
              Vi vill också öronmärka en fjärdedel av resurserna så att de
              elever som behöver särskilt stöd också kan få det. Det är viktigt
              att de elever som har särskilda behov också får dem tillgodosedda.
            </seg>
            <seg n="0b5fa349">
              Vi vill ha en skola av hög kvalitet där kunskap verkligen står
              i centrum. Och då handlar det inte enbart om resurser. Det handlar
              också om vad man gör med resurserna, alltså vilken politik som
              förs. I dag ligger Sverige i topp när det gäller hur mycket man
              spenderar på utbildning som andel av BNP. Det är naturligtvis
              en mycket riktig prioritering, men det är alarmerande att vi enbart
              uppnår medelmåttiga resultat i alla internationella jämförelser.
              Man kan ju säga att både skattebetalare och elever på detta sätt
              blir snuvade på konfekten. Slutsatsen måste vara att det är fel
              på hur resurserna används, alltså på hur politiken på skolområdet
              ser ut.
            </seg>
            <seg n="152ad472">
              Den flummiga socialdemokratiska skolpolitiken, där man vill ta
              bort förkunskapskraven, slår väldigt hårt mot eleverna. Man lanserade
              de här idéerna under beteckningen Västeråsmodellen. Med pompa
              och ståt förde man fram detta på Socialdemokraternas kongress
              i Västerås och sade att detta var någonting som man också skulle
              införa i resten av landet. Thomas Östros var på besök i Västerås
              för ungefär ett år sedan. Då sade han: Västerås är ett exempel
              på en modell som vi vill sprida. Det finns fler ställen, men i
              Västerås har man kommit längst.
            </seg>
            <seg n="7a0e848d">
              För några veckor sedan fick vi tidningen Kommunaktuellt i våra
              brevfack. Där ser man hur Västeråsmodellen, detta stolta socialdemokratiska
              flaggskepp fullständigt går till botten. Kommunalrådet Åke Hillman
              har nyktrat till och säger att det är en bluff. Man tror att man
              är snäll mot eleverna, men egentligen gör man dem en björntjänst.
              Så går beslutsamhetens friska hy i eftertankens kranka blekhet
              över. Så sade Shakespeare, och det låg nog mycket klokt i det.
            </seg>
            <seg n="4aab98d8">
              Vi har en reform av gymnasieskolan på gång. Man arbetar med den
              i dag på Utbildningsdepartementet. Ska man hitta några lyckade
              delar i den här reformen är det nog dags för de skolpolitiska
              strutsarna att dra upp huvudet ur sanden och titta verkligheten
              i ögonen.
            </seg>
          </u>
          <note type="speaker" n="8cfc9a6e">
            Anf. 153 BEATRICE ASK (m) replik:
          </note>
          <u who="beatrice_ask_084111" xml:id="i-888d6889473c1a3b-5" n="5f079c7b">
            <seg n="743e985a">
              Herr talman! Först vill jag gärna säga att jag är i det närmaste
              chockerad över den dåliga närvaron i kammaren. Det här en fråga
              som handlar om Sveriges framtid, barns och ungdomars framtid.
              Det är en fråga där samtliga partier i valrörelse efter valrörelse
              har lovat guld och gröna skogar.
            </seg>
            <seg n="6eb9f870">
              Vi har mediokra resultat, som Axel Darvik påpekar, och det är
              mycket allvarligt. Vi har en situation där barn och ungdomar i
              många kommuner i huvudsak inte når upp ens till de grundläggande
              målen när det gäller att läsa, skriva och räkna. Vi har en situation
              där mer än hälften av dem som tas in till den högre utbildningen
              måste komplettera och kommer via komvux. Grundskolan och gymnasiet
              är fullständigt under isen. Det finns många olika skäl till detta.
            </seg>
            <seg n="c8a223e6">
              Jag är väldigt glad över att Folkpartiet nu till och med går
              i bräschen för och talar om den nationella skolpengen i meningen
              att vi måste få en likvärdig nivå på skolsatsningar i alla kommuner
              och till alla elever. Men det finns väldigt mycket mer att göra.
              Jag hoppas att inte bara Folkpartiet utan också fler kommer med
              på vagnen snart. Nu börjar det bli alltför stora klyftor mellan
              de insatser som görs för utbildning runtom i Sverige.
            </seg>
          </u>
          <note type="speaker" n="85852972">
            Anf. 154 AXEL DARVIK (fp) replik:
          </note>
          <u who="axel_darvik_51b0b0" xml:id="i-7c8efc2a75c9dc8f-1" n="ae3bd6ca">
            <seg n="09ca5230">
              Herr talman! Jag kan bara hålla med Beatrice Ask. Man undrar
              om regeringspartiet fortfarande har någon respekt för riksdagen
              som en viktig arena för en demokratisk debatt. Det verkar inte
              så nu när vi diskuterar framtidsfrågorna. Var är företrädarna
              för majoritetspartiet? Varför finns de inte här och för en öppen
              debatt om denna viktiga fråga?
            </seg>
            <seg n="52a39b97">
              Beatrice Ask berörde också de ökade klyftorna. Det är mycket
              tydligt. Skolverkets rapport visar att klyftorna har ökat ännu
              mer sedan den tidigare rapporten. Maximibeloppet har ökat med
              22 % samtidigt som minimibeloppet har minskat med 22 %. Utvecklingen
              är oerhört alarmerande. Därför borde vi ha någon här från regeringspartiet
              som kunde svara på en del frågor.
            </seg>
          </u>
          <note type="speaker" n="c87709b4">
            Anf. 155 BEATRICE ASK (m) replik:
          </note>
          <u who="beatrice_ask_084111" xml:id="i-888d6889473c1a3b-6" n="5f079c7b">
            <seg n="77f68cd7">
              Herr talman! Det känns naturligtvis inte så bra att förlänga
              debatten eftersom jag inte har någon oppositionell åsikt i förhållande
              till Axel Darvik i detta.
            </seg>
            <seg n="f1d423bb">
              Men låt mig ändå säga en sak, så att det blir sagt. Insatser
              för att räta upp den svenska grund- och gymnasieskolan handlar
              om att skapa förutsättningar för tillväxt. Vi har en statsminister
              som stod här för någon vecka sedan och talade om att tillväxt
              minsann var någonting som vi nu skulle jobba väldigt mycket för
              att åstadkomma. Hur i hela friden ska det gå till när vi har ett
              ineffektivt utbildningssystem? Det är alldeles uppenbart att det
              förekommer pedagogiskt kvackande som inte fungerar. Uppföljning
              och utvärdering görs inte på ett sådant sätt att man rätar upp
              det som inte är tillräckligt bra.
            </seg>
            <seg n="d2ab702d">
              Jag tror att vi har mycket att göra gemensamt för att se till
              att den här tillväxtfrågan lyfts fram och för att svenska folket
              ska få upplysning om vilket ointresse regeringspartiet visar den
              verksamhet som sker i våra grund- och gymnasieskolor.
            </seg>
          </u>
          <note type="speaker" n="6e19984b">
            Anf. 156 HÅKAN LARSSON (c):
          </note>
          <u who="hakan_larsson_c0f261" xml:id="i-b72b6869225313e4-3" n="38048956">
            <seg n="23c3a89a">
              Herr talman! Jag måste också instämma i funderingen över var
              alla intresserade skolpolitiker finns. Det är några stycken här
              i kammaren, men de är inte många. Det finns inga företrädare för
              regeringspartiet vad jag kan se, och det är väldigt allvarligt
              att man visar ett så litet intresse.
            </seg>
            <seg n="8a4512a4">
              Jag hade i den här debatten tänkt ta upp lite grann om den högre
              utbildningen, och jag gör väl det, även om det kanske inte blir
              så mycket av debatt. Målsättningen att minst hälften av en årskull
              ska studera vid högskola eller universitet vid 25 års ålder är
              viktig för att fler individer ska få möjlighet att utveckla sig
              själva och för samhällets tillväxt och utveckling. Men det handlar
              naturligtvis också om att öppna högskolan bättre även för dem
              som har passerat 25-årsdagen. Det finns många som senare i livet
              vill komplettera sina kunskaper genom högre studier.
            </seg>
            <seg n="1f01d380">
              Under den senaste tioårsperioden har den högre utbildningen byggts
              ut med mer än 100 000 platser. En rad nya högskolor och universitet
              har skapats runtom i landet. Det är en positiv utveckling.
            </seg>
            <seg n="fadecf00">
              På senare tid har det också kommit ett nytt alternativ, distansutbildning
              via Nätuniversitetet. Jag tror att också det är en viktig satsning
              för framtiden. Tack vare Nätuniversitetet, där 34 lärosäten runtom
              i landet samarbetar, kan även människor som av familje- eller
              arbetsmarknadsskäl inte kan flytta få tillgång till högre studier
              varhelst han eller hon bor i vårt land.
            </seg>
            <seg n="b1ee95ba">
              I dag studerar faktiskt redan 50 000 personer i Nätuniversitetets
              regi via lärcentrum runtom i kommunerna. Här finns utan tvivel
              en stor utvecklingspotential för framtiden. Men då gäller det
              också att underlätta för distansstudenterna, socialt och ekonomiskt.
            </seg>
            <seg n="5416c2b2">
              Man kan fråga sig: Hur blir det med distansstudenternas inflytande
              vid universitet och högskolor, tekniskt stöd från lärosätena,
              inte minst bredband? Och hur blir det i framtiden med SJ:s reserabatter,
              som ju numera inte inbegriper deltidsstudenterna? Tas de här frågorna
              upp i den studiesociala utredning som ska presentera sina slutsatser
              i december? frågar man sig.
            </seg>
            <seg n="6f0e2a04">
              De nya högskolorna och universiteten har alltså gett fler möjlighet
              att studera vidare, och därför är de viktiga redskap för att motverka
              den regionala klyvningen av Sverige. En någorlunda lika tillgång
              till högre utbildning är en mycket viktig rättvisefråga. Jag har
              själv kunnat följa utvecklingen av Mitthögskolan i Östersund med
              dess nya och vackra campus, vilken snart tillsammans med Mitthögskolan
              i Sundsvall, Härnösand och Örnsköldsvik blir vårt nästa universitet.
              Där måste man nu konsolidera sig efter en kanske alltför snabb
              utbyggnadsperiod.
            </seg>
            <seg n="a9d17ced">
              Expansionen av den högre utbildningen har alltså gått snabbt,
              ibland kanske alltför snabbt. De närmaste åren gäller det att
              förbättra kvaliteten och ge de olika lärosätena möjlighet att
              stärkas och skapa en egen profil. Högskolor och universitet behöver
              nu tid för att kunna besätta lärartjänsterna, höja sin forskningsandel
              och finna utrymme för det pedagogiska utvecklingsarbetet. Likaså
              är det viktigt att öka lärosätenas självbestämmande.
            </seg>
            <seg n="aaa117ef">
              Ett problem som jag flera gånger har lyft fram är bristen på
              lärare. Det krävs insatser, en samlad strategi, för hur rekryteringen
              av högskolelärare ska kunna ökas. Det gäller för övrigt även för
              andra lärare. Det kommer att bli stora pensionsavgångar, inte
              minst framöver. Att en lärarbrist har uppstått är inte så konstigt
              när man betänker att antalet studenter i högskolan har ökat med
              83 % under 1990-talet, medan antalet lärare under samma tid bara
              ökat med 17 %.
            </seg>
            <seg n="8a97407c">
              Den enskilde studenten måste vara utgångspunkten för utbildningspolitiken.
              Ska den sociala och geografiska snedrekryteringen, som fortfarande
              är allvarlig, minskas är detta nödvändigt. Det gäller inte minst
              att minska skuldbördan för studenter och att se över studiemedelssystemet
              och det som hör samman med det.
            </seg>
            <seg n="6e6e4ebf">
              I dag talar vi alla i den här riksdagen om vikten av att föra
              en politik som ger tillväxt och utveckling. Det är alldeles utmärkt,
              men det får inte stanna vid ord.
            </seg>
            <seg n="662cecc7">
              En sak borde man kunna vara överens om, att en höjd utbildningsnivå
              stärker näringslivet och ökar produktiviteten. Att satsa offensivt
              på utbildning och forskning är därför att investera i framtiden.
            </seg>
          </u>
          <note type="speaker" n="252a807f">
            Anf. 157 BEATRICE ASK (m) replik:
          </note>
          <u who="beatrice_ask_084111" xml:id="i-888d6889473c1a3b-7" n="5f079c7b">
            <seg n="09ca7324">
              Herr talman! Fler i högre utbildning är naturligtvis viktigt,
              och bakgrunden till den expansion som skett är ju att Sverige
              haft en eftersatt högre utbildning. Det var i förhållande till
              hur det ser ut i omvärlden alldeles för få som hade en högre akademisk
              utbildning. Till slut kom Håkan Larsson också in på att det med
              den mycket snabba expansion som har skett nog ändå är dags att
              titta lite på kvaliteten.
            </seg>
            <seg n="caa3cbf6">
              Det är nog viktigare för studenterna att vi försäkrar oss om
              att den utbildning som ges vid högskolor håller den kvalitet som
              krävs i jämförelse med omvärlden än att vi sätter pengar på att
              se över studiemedelssystemet. För den hemska sanningen är i dag
              den att en och annan student säkert kommer att upptäcka att studielånen
              inte riktigt är värda pengarna eftersom utbildningen inte har
              gett den kvalificerade nivå som krävs för konkurrens på arbetsmarknaden
              och i en internationell omvärld.
            </seg>
            <seg n="302bebf4">
              Jag vill fråga Håkan Larsson på vilket sätt Centerpartiet kommer
              att bidra till ett ökat kvalitetsarbete inom den högre utbildningen.
            </seg>
          </u>
          <note type="speaker" n="f4fd1d72">
            Anf. 158 HÅKAN LARSSON (c) replik:
          </note>
          <u who="hakan_larsson_c0f261" xml:id="i-b72b6869225313e4-4" n="38048956">
            <seg n="9041a551">
              Herr talman! Jag tror, Beatrice Ask, att vi är ganska överens
              om det här. Som vi sagt här har expansionen varit väldigt snabb,
              och nu gäller det att satsa framåt och ge universitet och högskolor
              möjligheter att stärka den egna kvaliteten, inte minst att rekrytera
              lärare för att på det viset kunna förbättra utbildningen, så att
              studenterna verkligen upplever att studiemedlen är värda sitt
              pris.
            </seg>
            <seg n="f48e8f88">
              Jag tror inte heller att det behöver råda någon motsatsställning,
              åtminstone när ekonomin så småningom tillåter det, mot att se
              över studiemedelssystemet, så att det underlättar för fler att
              ta del av den högre utbildningen.
            </seg>
          </u>
          <note type="speaker" n="fcb5eded">
            Anf. 159 BEATRICE ASK (m) replik:
          </note>
          <u who="beatrice_ask_084111" xml:id="i-888d6889473c1a3b-8" n="5f079c7b">
            <seg n="f8b4cfdc">
              Herr talman! Jag vågar nästan påstå att det inte är någon, i
              vart fall om vi inte pratar om mycket vuxna personer, som måste
              avstå från högre utbildning av ekonomiska skäl, även om studiemedlen
              inte är vidlyftiga. Däremot är det i dag många som fråntas möjligheterna
              att genomgå högre utbildning därför att de har otillräckliga grundkunskaper.
              De har inte fått den kvalitet på undervisning i grundskola och
              gymnasium som är alldeles nödvändig för framgångsrika akademiska
              studier. Hela systemet måste hänga ihop.
            </seg>
            <seg n="92e2d5c3">
              Jag vill nog gärna betona att det i första hand är där som man
              ska rätta till bristerna. De ekonomiska incitamenten är också
              viktiga, men jag tror inte att studielåneproblematiken är den
              avgörande faktorn. Därvidlag skiljer vi oss kanske lite från Centerpartiet.
            </seg>
          </u>
          <note type="speaker" n="1a0b5b53">
            Anf. 160 HÅKAN LARSSON (c) replik:
          </note>
          <u who="hakan_larsson_c0f261" xml:id="i-b72b6869225313e4-5" n="38048956">
            <seg n="15ae75f1">
              Herr talman! Jag ska bara säga att man självfallet måste förbättra
              grundskole- och gymnasieutbildningen, så att de som går ut från
              gymnasiet i högre grad än i dag är kvalificerade att börja med
              högre studier och inte först behöver gå något år i komvux och
              så vidare. Också på den punkten tror jag att det finns en stor
              enighet.
            </seg>
            <seg n="acd71b9e">
              Jag tror också att Västeråsexemplet visar att man måste lösa
              problemen i grundskolan innan eleverna börjar i gymnasiet, och
              ställa krav på förkunskaper. Jag tror att vi kan finna lösningar
              på detta.
            </seg>
            <seg n="902ce7e6">
              Vad gäller studiemedlen ser jag inte någon motsatsställning utan
              jag tror att vi ska se över också dem framöver. Men det är klart
              att det kommer att krävas resurser för att förändra situationen
              i det avseendet.
            </seg>
          </u>
          <note type="speaker" n="b1479533">
            Anf. 161 HANS BACKMAN (fp):
          </note>
          <u who="hans_backman_190801" xml:id="i-84746f1d0efc2731-0" n="96b3d9f9">
            <seg n="a23a9cd5">
              Herr talman! Utbildning är viktig för ett län som liksom mitt
              hemlän Gävleborgs län har behov av en ökad och förbättrad tillväxt.
              Därför tänker jag säga några ord om högskolan i Gävle. Andelen
              högskolestuderande i Gävleborg har tack vare högskolan i Gävle
              ökat, men ökningen utgick från en låg nivå, och det behövs en
              fortsatt ökning. Vi ligger fortfarande under riksgenomsnittet
              när det gäller antalet högskolestuderande.
            </seg>
            <seg n="1a04e077">
              Grundskolan har naturligtvis en uppgift i att förbereda de studerande
              så att de kan gå vidare till högre utbildning. Jag tänker dock
              ta upp högskolans situation och behovet av att högskolan i Gävleborg
              får bli ett universitet.
            </seg>
            <seg n="b2b2e3f8">
              När det gäller forskarutbildning ligger regionen dåligt till.
              Bara 1 % går vidare till forskarutbildning, vilket kan jämföras
              med riksgenomsnittet på 7 %. Det behövs fler forskarutbildade
              personer i arbetslivet i Gävleborg. Historiskt sett har Gävleborgs
              största handikapp varit att länsborna, jämfört med riket i övrigt,
              haft låg utbildningsnivå. Detta är sannolikt en av förklaringarna
              till att länet tvingats redovisa hög arbetslöshet, befolkningsminskning
              och förhållandevis låg nyetablering av företag.
            </seg>
            <seg n="3883918a">
              Extra allvarligt har det varit att länet haft den lägsta andelen
              högskolestuderande i landet. Utbudet av högskoleutbildning har
              varit lägre än på andra håll. Ungdomar har därför lämnat, och
              lämnar fortfarande, länet för att utbilda sig. Ogynnsam åldersstruktur,
              med stor andel äldre, i flera kommuner är illavarslande för framtiden.
              Företagen i länet har påfallande låg andel högre utbildade bland
              sina anställda.
            </seg>
            <seg n="1db9380f">
              Högskolan i Gävle har byggts ut, men inte tillräckligt. Högskolans
              utbud är i relation till folkmängden mindre än i andra län. Bristen
              är både kvantitativ och kvalitativ genom att högskolan har få
              professorer och begränsade forskningsresurser. Läget är visserligen
              bättre än för några år sedan då det inte fanns en enda professur,
              men det väsentliga är naturligtvis läget i jämförelse med andra
              län. Just forskningen anges som avgörande för om den högre utbildningen
              ska kunna fungera som tillväxtmotor i en region.
            </seg>
            <seg n="b25c7d5a">
              De som jobbar på högskolan i Gävleborg har som mål att vårt läns
              högskola ska bli universitet. Jag stöder deras målsättning. Det
              finns små län utan universitet, men Gävleborg är stort till ytan
              och har långt större befolkning än flera andra län.
            </seg>
            <seg n="de912d48">
              Det finns många goda argument för ställningstagandet att Gävles
              högskola ska få universitetsstatus. Kvaliteten på grundutbildningarna
              skulle höjas och det skulle bli lättare att rekrytera akademiska
              lärare. Ett eget universitet i Gävleborg skulle öka regionens
              självkänsla och genom sina lärare, studenter och idéer bidra till
              regionens utveckling och näringslivets förnyelse. Genom ett eget
              universitet i Gävle skulle regionens ungdomar få samma möjligheter
              till högre utbildning även forskarutbildning som i landet i övrigt.
              Ett universitet i Gävle skulle bidra till att öka rekryteringen
              till forskarutbildning och därmed till försörjningen med forskarutbildad
              arbetskraft i regionen och i landet.
            </seg>
            <seg n="5e9012df">
              Högskolan i Gävle har många rötter och de går i många olika riktningar.
              Det gamla lärarseminariet, vårdhögskolan och Statens institut
              för byggforskning är några. Utvecklingen har gått mot en allt
              större bredd och mot ett allt större djup. I dag tillhör Gävles
              högskola de medelstora högskolorna i landet. Högskolan har en
              mycket livskraftig forskning inom många olika fält som samhällsbyggnad,
              elektronik, arbetslivs- och företagsutveckling.
            </seg>
            <seg n="a9f97b11">
              I januari 2003 övergick Belastningsskadecentrum från Arbetslivsinstitutet
              till högskolan i Gävle vilket innebar en ökning av forskarvolymen.
              Samarbetet med samhälle och näringsliv fungerar bra det blomstrar.
              Gävle högskolas möjligheter att utvecklas till universitet är
              goda. Man har ett antal nischområden av stor styrka och ligger
              i en region med stort behov av utveckling. Man har studenter och
              lärare av hög klass.
            </seg>
            <seg n="f39d53da">
              Dessutom har högskolestyrelsen nyligen ansökt om vetenskapsområden
              i teknik. Därmed har högskolan i Gävle tagit det första steget
              mot att bli universitet. I ansökan betonas att högskolan i Gävle
              har goda möjligheter att expandera. Högskolans forskningskapacitet
              och handledarresurser är en nationell tillgång som kommer att
              kunna nyttjas bättre med en universitetsstatus eller, till en
              början, med vetenskapsområdet Teknik. Med ett vetenskapsområde
              i teknik har högskolan rätt att examinera forskarstudenter. I
              dag finns 100 forskarstudenter vid högskolan, men dessa är formellt
              inskrivna vid andra lärosäten. Med egen forskarutbildning skulle
              högskolan i Gävle kunna utnyttja sina resurser bättre. I dag utnyttjas
              inte högskolans professorer till fullo i sin handledarkapacitet.
              En egen forskarutbildning skulle därför stärka den tekniska forskarutbildningen
              även på nationell nivå.
            </seg>
            <seg n="af2b10ad">
              Herr talman! Utan en bra högre utbildning i länet får företag
              och offentliga verksamheter i Gävleborg svårt att rekrytera kvalificerade
              medarbetare även i framtiden. Det betyder inte bara mindre möjligheter
              till nyföretagande utan också större risker för att företag flyttar
              från länet. Om vi inte höjer utbildningsnivån ännu mer i länet
              riskerar vi att få leva med den olyckliga kombinationen av arbetslöshet
              och samtidigt brist på kvalificerad personal. Satsningar på vårt
              läns högskola är därför nödvändiga och själva nyckeln till framgång
              i detta sammanhang.
            </seg>
            <seg n="cb634a75">
              Det är därför viktigt att högskolan i Gävle tilldelas vetenskapsområdet
              Teknik i första hand och på sikt får universitetsstatus.
            </seg>
          </u>
          <note type="speaker" n="4eb610d5">
            Anf. 162 NICLAS LINDBERG (s):
          </note>
          <u who="unknown" xml:id="i-fce76bfc123ebebb-6" n="2ba455c3">
            <seg n="973ec162">
              Herr talman! Det känns både högtidligt och ödmjukt att stå här
              som en av de osynliga representanterna för regeringspartiet. Jag
              tar det delvis som en komplimang att jag inte syntes när jag satt
              i bänken. Jag brukar inte råka ut för just den typen av kommentarer.
              Jag tar till mig den med glädje!
            </seg>
            <seg n="7600acda">
              Jag har begärt ordet i den allmänpolitiska debatten för att prata
              om någonting som är en av mina hjärtefrågor som har engagerat
              mig mycket, även om jag nu inte är någon fullfjädrad utbildningspolitiker.
              Jag lovar att jag ska hålla i de få hårstrån jag har kvar på huvudet
              utifrån de eventuella repliker som ni kan känna er sugna att ta.
            </seg>
            <seg n="27c6ca30">
              I dagens nummer av tidningen Metro kan man läsa att Helsingfors
              är Europas främsta kunskapsregion. Det känns oerhört glädjande.
              Studien jämför regionerna i Europa utifrån bland annat utbildningsnivå.
              Man konstaterar att Helsingforssregionen därvidlag ligger väl
              framme.
            </seg>
            <seg n="4f6296e6">
              Utbildningsnivån i en region har också stor betydelse för den
              regionala och nationella tillväxten. För att säkra Helsingforssregionens
              position och Sveriges tillväxtpotential är det viktigt att slå
              vakt om den högre utbildningen också i Helsingforssregionen.
            </seg>
            <seg n="b8bdb185">
              Insatserna för kompetensutvecklingen måste bidra till att företag
              finner det lämpligt att lokalisera kunskapsintensiv verksamhet
              till Sverige och Helsingforssregionen i stället för någon annan
              region i Europa.
            </seg>
            <seg n="dd1374e0">
              Flera indikatorer visar att Helsingforssregionens högskoleresurser
              är underdimensionerade. Helsingforss län har 20 % av rikets befolkning
              men bara 15 % av utbildningsresurserna. Jämför man Helsingforss
              län med andra universitetslän har Helsingfors ungefär hälften
              så många årsplatser i förhållande till sin befolkning. Det leder
              till att sökandetrycket på den högre utbildningen är betydligt
              större i Helsingfors än i andra delar av landet och endast 30
              % av förstahandsvalen kan tillgodoses i Helsingfors. Det innebär
              omvänt att ungefär 70 % av dem som studerar i Helsingfors inte
              läser det de helst vill.
            </seg>
            <seg n="22f53eae">
              Effekten blir att övergångsfrekvensen från gymnasium till högskola
              blir lägre än rikssnittet. Andelen ungdomar i Helsingfors som
              går vidare till högskolan är bland de lägsta i landet 39,5 %.
            </seg>
            <seg n="72b5815f">
              Regionen bör mot bakgrund av detta få tillskott av högskoleplatser
              så att den relativa tillgången till platser är minst lika stor
              som i andra högskolelän i Sverige och konkurrerande regioner utomlands.
            </seg>
            <seg n="681897b6">
              Tillgängligheten till högre studier skiljer sig också väsentligt
              mellan olika delar av Helsingforssregionen. Utbyggnaden i Helsingfors
              bör därför i första hand ske i de regiondelar som i dag saknar
              högskoleplatser eller som behöver fler platser. Ett steg i den
              riktningen är att förlägga en väsentlig del av expansionen till
              Södertörns högskola.
            </seg>
            <seg n="535d39cc">
              Södertörns högskola har sedan tillkomsten 1995 byggts upp enligt
              de riktlinjer som fastställdes. I detta har också legat en medveten
              strävan att från början bygga upp en universitetskultur, för att
              kunna nå universitetsstatus. Högskolans styrelse har också inlämnat
              en sådan ansökan till regeringen. Det är angeläget att högskolans
              ansökan behandlas positivt, bland annat mot bakgrund av att högskolan
              nu brottas med ekonomiska problem som bland annat hänger samman
              med att universitetsstatusen dröjt. De problemen kan och bör lösas.
            </seg>
            <seg n="c2162c52">
              En utökning av antalet studieplatser på Södertörn och en utveckling
              av högskolan till universitet skulle innebära en viktig satsning
              och förbättrade tillväxtmöjligheter i Helsingforssregionen. Det
              behövs!
            </seg>
          </u>
          <note type="speaker" n="aa38e33a">
            Anf. 163 BEATRICE ASK (m) replik:
          </note>
          <u who="beatrice_ask_084111" xml:id="i-888d6889473c1a3b-9" n="5f079c7b">
            <seg n="0a5bee04">
              Herr talman! Det är alldeles riktigt att Helsingfors är en kunskapsregion.
              Det är roligt att det kan konstateras. Men vi riskerar att få
              problem framöver eftersom flyttlassen nu har vänt. Vi har, som
              Niclas Lindberg påpekar, på tok för få högskoleplatser i regionen.
              Det är svårare för Helsingforssungdomar att komma in på den utbildning
              man önskar. Det vi önskar är att Niclas Lindberg, som sitter närmare
              köttgrytorna, skulle ta upp den gamla fråga som vi har drivit
              länge från borgerligt håll om fler högskoleplatser till Helsingfors,
              så att regeringen äntligen får ändan ur vagnen och ser till att
              vi får en rimlig fördelning av antalet högskoleplatser. Om man
              hade följt det råd som vi länge har gett, att man ska lyssna mer
              på studenternas önskemål, så skulle vi ha haft fler platser här
              sedan länge.
            </seg>
            <seg n="a00a2e22">
              Som vanligt gör Socialdemokraterna så att de börjar med att diskutera
              var platserna ska förläggas innan man ens har fått tag i dem,
              om man nu någon gång får dem. Jag skulle vilja prioritera fler
              platser innan vi diskuterar förläggningen.
            </seg>
          </u>
          <note type="speaker" n="8c814f61">
            Anf. 164 NICLAS LINDBERG (s) replik:
          </note>
          <u who="unknown" xml:id="i-fce76bfc123ebebb-7" n="2ba455c3">
            <seg n="0a893430">
              Herr talman! Jag antar gärna den utmaningen och känner att jag
              redan är på god väg, åtminstone genom de egna initiativ jag har
              haft möjlighet att ta under den allmänna motionstiden. Vi är tolv
              socialdemokratiska riksdagsledamöter från Helsingforss stad och
              Helsingforss län som har motionerat om Södertörns högskola specifikt
              och om högskoleutbyggnaden i hela regionen i en tillväxtmotion.
              Jag ser med tillförsikt an den vidare diskussionen och hoppas
              och tror att droppen så småningom kommer att urholka stenen och
              vi kommer att se positiva effekter.
            </seg>
          </u>
          <note type="speaker" n="8188d645">
            Anf. 165 BEATRICE ASK (m) replik:
          </note>
          <u who="beatrice_ask_084111" xml:id="i-888d6889473c1a3b-10" n="5f079c7b">
            <seg n="67b52ac1">
              Herr talman! Jag tror att man åtminstone för en av motionerna
              skulle kunna få ett stort gehör på samtliga Helsingforssbänkar.
              Det är viktigt att vi här kan jobba för fler högskoleplatser.
            </seg>
            <seg n="4af08742">
              Det är möjligt att det är droppen som urholkar stenen, men jag
              skulle vilja se på det hela lite mer positivt. Det är dags att
              vi får större acceptans för att Helsingfors är en motor i Sverige.
              Om Helsingfors fungerar dåligt får det effekter i stora delar
              av landet. Det som nu händer i Helsingfors, den brist på framtidstro
              som präglar mycket av regionen, är ett stort problem som vi här
              i kammaren måste ta på allvar.
            </seg>
            <seg n="45a71426">
              Jag ser fram emot att få ta del av den motion som tolv socialdemokrater
              har väckt. Man får hoppas att ni också lockar med några av era
              kamrater så att det snabbt kan förverkligas.
            </seg>
          </u>
          <note type="speaker" n="7a80e2be">
            Anf. 166 NICLAS LINDBERG (s) replik:
          </note>
          <u who="unknown" xml:id="i-fce76bfc123ebebb-8" n="2ba455c3">
            <seg n="57eec1f5">
              Herr talman! Det hoppas jag också, och jag välkomnar att vi är
              fler som deltar i diskussionen om nödvändigheten av att Sverige
              genom Helsingfors skaffar sig goda tillväxtmöjligheter för hela
              landet. Vi är många som behöver delta i den diskussionen.
            </seg>
          </u>
          <note type="speaker" n="2ea2e14e">
            Anf. 167 AXEL DARVIK (fp) replik:
          </note>
          <u who="axel_darvik_51b0b0" xml:id="i-7c8efc2a75c9dc8f-2" n="ae3bd6ca">
            <seg n="f4527bdb">
              Herr talman! Jag skulle till att börja med vilja fråga Niclas
              Lindberg om han som majoritetsrepresentant är nöjd med uppslutningen
              i kammaren kring en av Sveriges kanske viktigaste framtidsfrågor,
              nämligen de om utbildning och skola.
            </seg>
            <seg n="d01b3596">
              Med all respekt för debattantens inlägg så cirkulerade väldigt
              mycket kring just Helsingfors Helsingfors som tillväxtort och
              så vidare. Jag kan upplysa om att hjulen för tillfället snurrar
              snabbast i Göteborgsregionen, och där skapas också tillväxt.
            </seg>
            <seg n="14b4c27e">
              När vi nu har en representant för regeringspartiet närvarande
              skulle jag vilja passa på att fråga hur Niclas Lindberg ser på
              förslaget från utbildningsministern, vilket också Gymnasiekommittén
              stött, att man vill avskaffa förkunskapskraven. Det visar sig
              slå extra hårt mot de svaga eleverna.
            </seg>
          </u>
          <note type="speaker" n="23e9b338">
            Anf. 168 NICLAS LINDBERG (s) replik:
          </note>
          <u who="unknown" xml:id="i-fce76bfc123ebebb-9" n="2ba455c3">
            <seg n="e611e606">
              Herr talman! För det första ska jag säga att jag är glad över
              att jag själv är med och deltar i debatten, och det är trevligt
              att Axel Darvik och andra också gör det. Däremot tänker jag inte
              recensera andras insatser eller eventuella brist på insatser.
              Det får de göra själva eller får andra hjälpa till med. Men nog
              är det roligt när många deltar i diskussionen, så mycket kan jag
              väl säga.
            </seg>
            <seg n="bae86c77">
              För det andra vill jag gärna lite grann kommentera det som Axel
              Darvik tar upp om tillväxtfrågorna. Även om detta inte är en tillväxtdebatt
              är det bra med tillväxt var än den uppstår. Det är emellertid
              ett stort problem om tillväxten viker i den största storstadsregion
              vi har i Sverige. Det borde vi kunna vara överens om.
            </seg>
          </u>
          <note type="speaker" n="e21678c2">
            Anf. 169 AXEL DARVIK (fp) replik:
          </note>
          <u who="axel_darvik_51b0b0" xml:id="i-7c8efc2a75c9dc8f-3" n="ae3bd6ca">
            <seg n="0f2570e3">
              Herr talman! Absolut, det är väldigt viktigt. När det gäller
              just tillväxten har den väl tyvärr inte prioriterats av Socialdemokraterna.
              Vi ser hur man till exempel tappar bort många av de möjligheter
              som man kanske skulle ha haft.
            </seg>
            <seg n="4617fe36">
              Man sänker bolagsskatterna i stället för att sänka skatten för
              företagare. På det sättet skapas inga nya jobb, ingen ny tillväxt,
              inga nya möjligheter att också kunna satsa på den offentliga sektorn
              skolan, vården och omsorgen.
            </seg>
            <seg n="4b50363e">
              När vi nu har en representant för majoritetspartiet i kammaren
              undrar jag om vi inte kan få ett besked när det gäller förkunskapskraven.
              Hur är synen från din sida på att man avskaffar förkunskapskraven?
            </seg>
          </u>
          <note type="speaker" n="160079ae">
            Anf. 170 NICLAS LINDBERG (s) replik:
          </note>
          <u who="unknown" xml:id="i-fce76bfc123ebebb-10" n="2ba455c3">
            <seg n="ce78b26c">
              Herr talman! Jag inledde den här debatten med att säga att det
              kändes både högtidligt och ödmjukt, och jag konstaterade också
              att jag inte var någon fullfjädrad utbildningspolitiker. Därför
              måste jag svara Axel Darvik att jag inte kan delge någon personlig
              uppfattning i den frågan eftersom jag inte har någon. Jag är för
              dåligt insatt i frågan. Den får alltså gå vidare och besvaras
              i annat sammanhang. Jag är helt övertygad om att Axel på ett engagerat
              sätt kommer att delta i budgetdiskussionen kring den här frågan.
              Du får alltså återkomma.
            </seg>
          </u>
          <note type="speaker" n="259a702c">
            Anf. 171 HÅKAN LARSSON (c) replik:
          </note>
          <u who="hakan_larsson_c0f261" xml:id="i-b72b6869225313e4-6" n="38048956">
            <seg n="f2110d19">
              Herr talman! Först vill jag be om ursäkt för att jag inte såg
              Niclas i bänken. Det är roligt att du är här, och det är bara
              synd att inte fler av dina partikamrater är med och deltar i debatten.
            </seg>
            <seg n="7b7313e3">
              Jag förstår mycket väl att du kämpar för högre utbildning i Helsingfors
              och att fler ungdomar ska få del av den. Vad jag vill säga är
              att det är viktigt att vi ser till hela landet. Vi behöver göra
              hela Sverige till en kunskapsregion. Det finns stora regioner
              som har en lägre utbildningsnivå än Helsingforssregionen, och
              de behöver också höjas upp.
            </seg>
            <seg n="6812e374">
              Universitet och högskolor kan fungera som motorer i sina regioner
              i alla delar av Sverige, både i Helsingfors och i till exempel
              Östersund, Göteborg och Luleå. Vi ska inte se detta som ett motsatsförhållande
              utan ta till vara potentialen och utvecklingsmöjligheterna för
              att höja utbildningsnivån i hela landet. Då får vi också tillväxt
              i hela landet. Den högre utbildningen är en viktig faktor i den
              politik som ska möjliggöra detta.
            </seg>
          </u>
          <note type="speaker" n="c6ec544f">
            Anf. 172 NICLAS LINDBERG (s) replik:
          </note>
          <u who="unknown" xml:id="i-fce76bfc123ebebb-11" n="2ba455c3">
            <seg n="78082f67">
              Herr talman! Jag tror också att det är viktigt att vi eftersträvar
              detta. Om man tittar på fördelningen av högskoleplatser ser man
              som jag konstaterade i mitt tidigare inlägg att det finns orter
              och regioner som är helt utan högskoleplatser, det finns orter
              och regioner som har en väldig överdimensionering i förhållande
              till befolkningsmängden och det finns områden däribland Helsingfors
              som har en mycket lägre andel platser än andra i förhållande till
              befolkningsmängden.
            </seg>
            <seg n="6c2b0f55">
              Jag tror att vi i ett större sammanhang behöver diskutera hur
              man på det mest rättvisa sättet över hela landet ska fördela de
              platser och utbildningsmöjligheter som finns.
            </seg>
          </u>
          <note type="speaker" n="30a0464f">
            Anf. 173 HÅKAN LARSSON (c) replik:
          </note>
          <u who="hakan_larsson_c0f261" xml:id="i-b72b6869225313e4-7" n="38048956">
            <seg n="6af72964">
              Herr talman! Jag tror att vi är överens om det. Det var en mycket
              viktig insats som Centerpartiet och Socialdemokraterna gjorde
              gemensamt när man byggde ut den högre utbildningen med till exempel
              de mindre högskolorna och de nya universiteten. Den har betytt
              mycket, och nu gäller det att vi diskuterar hur vi på bästa sätt
              fördelar den högre utbildningen så att så många som möjligt får
              del av den. Nu har vi också nya redskap att tillgå, till exempel
              det nätuniversitet som jag tidigare talade om. Det finns alltså
              möjligheter framöver.
            </seg>
          </u>
          <note n="a1d3b166">
            5 § Anmälan om interpellationer
          </note>
          <note n="aa1447c2">
            Anmäldes att följande interpellationer framställts
          </note>
          <note n="c8f93f1d">
            den 15 oktober
          </note>
          <note n="05fc014d">
            Staffan Danielsson
          </note>
          <note n="5c245a68">
            Linnéa Darell
          </note>
          <note n="0f63590b">
            Interpellationerna redovisas i bilaga som fogats till riksdagens
            snabbprotokoll tisdagen den 21 oktober.
          </note>
          <note n="72434a64">
            6 § Anmälan om frågor för skriftliga svar
          </note>
          <note n="88e36550">
            Anmäldes att följande frågor för skriftliga svar framställts
          </note>
          <note n="c8f93f1d">
            den 15 oktober
          </note>
          <note n="c85f9a74">
            Lars U Granberg
          </note>
          <note n="5b81c76a">
            Allan Widman
          </note>
          <note n="4efae406">
            Lilian Virgin
          </note>
          <note n="82a7b11b">
            Frågorna redovisas i bilaga som fogats till riksdagens snabbprotokoll
            tisdagen den 21 oktober.
          </note>
          <note n="6f252a4e">
            7 § Anmälan om skriftliga svar på frågor
          </note>
          <note n="6b504da5">
            Anmäldes att skriftliga svar på följande frågor inkommit
          </note>
          <note n="c8f93f1d">
            den 15 oktober
          </note>
          <note n="979f9802">
            Tomas Eneroth
          </note>
          <note n="18675415">
            Ulf Holm
          </note>
          <note n="50cd4b6c">
            Marietta de Pourbaix-Lundin
          </note>
          <note n="73958cf5">
            Tina Acketoft
          </note>
          <note n="4a69f098">
            Christer Nylander
          </note>
          <note n="05cd9113">
            Lars Ångström
          </note>
          <note n="5a9d45a8">
            Bertil Kjellberg
          </note>
          <note n="3bf36ea7">
            Svaren redovisas i bilaga som fogats till riksdagens snabbprotokoll
            tisdagen den 21 oktober.
          </note>
          <note n="5e578e1f">
            8 § Kammaren åtskildes kl. 19.17.
          </note>
          <note n="2d432f6f">
            Förhandlingarna leddes
          </note>
          <note n="0c5c033f">
            /Monica Gustafson
          </note>
        </div>
      </body>
    </text>
  </TEI>
</teiCorpus>
