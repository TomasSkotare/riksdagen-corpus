<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2003</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2003</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200304--103</head>
          <docDate when="2003-04-27">2003-04-27</docDate>
        </div>
      </front>
      <body>
        <div>
          <note n="3f623ec2">
            ﻿
          </note>
          <note n="8ee5b966">
            Riksdagens protokoll
          </note>
          <note n="d497a66d">
            2003/04:103
          </note>
          <note type="date" n="7ee1cc4b">
            Tisdagen den 27 april
          </note>
          <note n="e7af23b8">
            Kl. 14:00 - 16:07
          </note>
          <note n="d1794605">
            1 § Justering av protokoll
          </note>
          <note n="81bca70e">
            Justerades protokollet för den 21 april.
          </note>
          <note n="214bb0ed">
            2 § Anmälan om fördröjda svar på interpellationer
          </note>
          <note n="2642e7a7">
            Till riksdagen hade inkommit följande skrivelser:
          </note>
          <note n="522c43d8">
            Interpellation 2003/04:397
          </note>
          <note n="2e61a8e0">
            Interpellation 2003/04:397 av Else-Marie Lindgren om svensk beredskap
            mot terrorism och andra extraordinära händelser
          </note>
          <note n="0ed94b7e">
            Interpellationen kommer att besvaras onsdagen den 19 maj 2004.
          </note>
          <note n="b5a9084d">
            Skälet till dröjsmålet är att interpellationsstunden den 13 april
            redan var fulltecknad och den 14 och 20 april har ministern andra
            åtaganden.
          </note>
          <note n="5faa0fee">
            Thomas Rolén
          </note>
          <note n="7e2db7dd">
            Interpellation 2003/04:430
          </note>
          <note n="14dae63d">
            Interpellation 2003/04:430 av Lotta N Hedström om Sveriges linje
            i Världsbanken
          </note>
          <note n="e5b0aa83">
            Interpellationen kommer att besvaras den 10 maj 2004.
          </note>
          <note n="4f2adfaa">
            Skälet till dröjsmålet är utlandsresa, deltagande i Världsbankens
            och IMF:s vårtoppmöten i Washington.
          </note>
          <note n="0a2313c4">
            Gunnar Lund
          </note>
          <note n="850504bd">
            Interpellation 2003/04:438
          </note>
          <note n="be760b2e">
            Interpellation 2003/04:438 av Hillevi Engström om nolltolerans
            mot kränkningar inom försvaret
          </note>
          <note n="c9b3faea">
            Interpellationen kommer att besvaras den 7 maj 2004.
          </note>
          <note n="b7e73698">
            Skälet till dröjsmålet är utländskt besök.
          </note>
          <note n="f1f2bc4b">
            Maria Hedegård
          </note>
          <note n="038d3e97">
            3 § Svar på interpellation 2003/04:390 om civilekonomexamen
          </note>
          <note type="speaker" n="6ccdac1d">
            Anf. 1 Utbildningsminister THOMAS ÖSTROS (s):
          </note>
          <u who="unknown" xml:id="i-0b87127673a0076d-0" n="b69f8729">
            <seg n="08f8193f">
              Herr talman! Ulf Nilsson har frågat mig vilka åtgärder jag avser
              att vidta för att civilekonomutbildningen ska utvecklas till en
              yrkesexamen och för att underlätta utvärdering och jämförbarhet
              av de yrkesinriktade högskoleutbildningarna.
            </seg>
          </u>
          <note n="99f4c540">
            I examensordningen finns generella examina och yrkesexamina.
            När den nuvarande examensordningen infördes i samband med 1993
            års högskolereform var det yrkeslivets krav som var den primära
            utgångspunkten för fastställandet av vilka yrkesexamina som skulle
            finnas. Sådana utbildningar som direkt förbereder för ett speciellt
            yrke, och där särskilda legitimationskrav eller liknande behörighetskrav
            gäller, ansågs vara i behov av en särskild yrkesexamen. Därutöver
            tillkom ett antal yrkesexamina i examensordningen i enlighet med
            den dåvarande borgerliga regeringens förslag.
          </note>
          <u who="unknown" xml:id="i-85d416b63b608282-0" n="b69f8729">
            <seg n="0616ff18">
              Frågan om att införa en yrkesexamen med benämningen civilekonomexamen
              har väckts vid flera tillfällen av bland annat Civilekonomförbundet.
              Det finns dock inga belägg för att det finns ett behov av en sådan
              examen. Det är svårt att finna självklara avnämare på det sätt
              som det finns för många av de nu reglerade yrkesexamina. En del
              ekonomer arbetar med olika former av ekonomiarbete, till exempel
              redovisning, budgetering och revision, medan andra arbetar med
              marknadsföring och inköp, organisationsfrågor, planering eller
              utredningsarbete inom företag eller myndigheter och andra offentliga
              organ. De som fullföljt ett ekonomprogram kallar sig ofta civilekonom.
              Civilekonom är dock inte en skyddad yrkestitel.
            </seg>
            <seg n="5f5d1bc9">
              Det finns inte heller belägg för att en reglering av civilekonomexamen
              skulle vara enbart positiv för utbildningen och studenterna som
              går den. En reglering skulle försvåra utvecklingen av nya programprofiler,
              då rätten att utfärda yrkesexamina kräver en prövning av nya utbildningar.
              Ekonomprogrammen i sin nuvarande form är dessutom ofta utformade
              så att studenter på fristående kurser kan inhämta en motsvarande
              utbildning genom lämpliga ämneskombinationer i sina kandidat-
              respektive magisterexamina. Detta är en möjlighet som bör värnas.
            </seg>
            <seg n="20e62bba">
              Den projektgrupp inom Utbildningsdepartementet som har sett över
              vissa examensfrågor i högskolan presenterade i februari sina förslag
              i slutrapporten Högre utbildning i utveckling Bolognaprocessen
              i svensk belysning (Ds 2004:2). Förslagen rör både generella examina
              och yrkesexamina. Bland annat har projektgruppen lagt förslag
              till principer för när en yrkesexamen ska vara motiverad.
            </seg>
            <seg n="2f3f6ecd">
              Gruppen anser att om ett yrke är reglerat enligt krav på examen
              i svensk lagstiftning, i EG-rätten eller i en majoritet av medlemsländerna
              inom det europeiska ekonomiska samarbetsområdet, EES, bör principen
              vara att utbildningen till detta yrke avslutas med en yrkesexamen.
              Sådana principer tydliggör det svenska systemet och reducerar
              osäkerheten kring på vilka grunder en utbildning kan beslutas
              leda till en yrkesexamen. Principerna visar också att avnämarperspektivet
              är centralt i förhållande till yrkesexamina. En så bred utbildning
              som utbildningen till ekonom omfattas inte av reglering vare sig
              i Sverige, på EU-nivå eller i en majoritet av EES-länderna. Projektgruppens
              förslag är nu ute på remiss och regeringen har ännu inte tagit
              ställning till dem.
            </seg>
            <seg n="594de97d">
              Ämnena inom ekonomutbildningarna ingår liksom all annan högre
              utbildning i Högskoleverkets kontinuerliga kvalitetsutvärderingar.
              Ett av syftena med dessa utvärderingar är att studenterna, oberoende
              av var i landet de studerar, ska kunna garanteras en likvärdig
              utbildning av god kvalitet. Likvärdig utbildning innebär dock
              inte att utbildningen ska vara likadan i hela landet. I Högskoleverkets
              utvärdering av utbildning i företagsekonomi 2002 konstaterar Högskoleverket
              att det i bedömargruppens utvärdering inte finns några belägg
              för att det finns ett behov av att göra ekonomexamen till en yrkesexamen.
              Tvärtom betonas det att företagsekonomi erbjuder en generalistutbildning
              med stor ämnesbredd som ständigt utvecklas mot nya områden. Mångfalden
              av program med företagsekonomi som huvudämne vittnar om detta.
            </seg>
            <seg n="346fa7f0">
              Sammantaget anser jag inte att det i nuläget finns någon anledning
              att reglera ekonomutbildningen i examensordningen.
            </seg>
          </u>
          <note type="speaker" n="56a98aea">
            Anf. 2 ULF NILSSON (fp):
          </note>
          <u who="ulf_nilsson_00782a" xml:id="i-1fbc0662cf5450bd-0" n="8f966536">
            <seg n="9398cf78">
              Herr talman! Jag tackar utbildningsministern för svaret. Även
              om jag inte har samma uppfattning som utbildningsministern vill
              jag också tacka för att svaret är ganska tydligt.
            </seg>
            <seg n="c7f39e74">
              I min interpellation ställde jag ju frågan om inte civilekonomexamen
              borde betraktas som en yrkesexamen, och utbildningsministern svarar
              att han inte i nuläget anser att någon förändring av examen är
              aktuell.
            </seg>
            <seg n="b2115f9f">
              Det är ju så att det i högskolan behövs både generella examina
              och yrkesexamina. När en utbildning har en tydlig yrkesinriktning
              och när branscher och arbetsgivare har en klar uppfattning om
              vad en viss utbildning ska innehålla tycker jag att det finns
              anledning att karakterisera examen som en yrkesexamen.
            </seg>
            <seg n="c55f7243">
              Högskoleverket skrev ju i en rapport 2001 att det bland de för
              närvarande 47 yrkesexamina också finns utbildningar som inte utgör
              villkor vare sig som grund för legitimation, skyddad yrkestitel
              eller yrkesbehörighet. Då skrev man dock på tal om civilekonomutbildningen
              att den förefaller närma sig en brett accepterad vedertagen profil
              och i konsekvens med det här resonemanget också skulle kunna ges
              för ett nationellt program för en yrkesexamen.
            </seg>
            <seg n="18a99eb9">
              Nu tycker jag att utbildningsministerns argument mot att diskutera
              en yrkesexamen går lite grann i cirkel, för han hänvisar till
              departementets projektgrupp och citerar att en utbildning som
              är reglerad i lag ska avslutas med yrkesexamen, och så är ju inte
              fallet med civilekonomexamen. Frågan är och det är just det som
              är min fråga om det finns argument för att reglera utbildningen
              så att det blir en yrkesexamen.
            </seg>
            <seg n="ff3b9920">
              Med Högskoleverkets argument i den här rapporten för några år
              sedan tycker jag att det finns ganska starka skäl att ompröva
              dagens ordning. Varför är bland annat civilekonomerna själva intresserade
              av att få en yrkesexamen? Ja, ett av de viktigaste skälen är kvalitetssäkringen.
              Kvaliteten på utbildningen måste motsvara krav som studenter och
              näringsliv har rätt att förvänta sig. En yrkesutbildning har ju
              i dag en helt annan typ av utvärdering än vad en generell examen
              har. Det akademiska, det vetenskapliga innehållet, måste alltid
              vara mycket viktigt att utvärdera, men en formell yrkesexamen
              utvärderas också utifrån frågor om vad branschen efterfrågar,
              anställbarhet med mera. Det ska också vara lätt att jämföra olika
              högskolor med varandra.
            </seg>
            <seg n="96a37b5b">
              I dag sker inte en sådan kvalitetssäkring av civilekonomutbildningen,
              trots att det i verkligheten finns en allmän uppfattning om att
              utbildningen leder till ett slags yrkesbehörighet. I den här utvärderingen
              av civilekonomutbildningen borde man ha ett aktivt deltagande
              förutom av högskolan också av näringslivet och av studenterna.
            </seg>
            <seg n="3fd015ec">
              En utbildning av den här karaktären måste också vara förutsebar
              för studenterna och för arbetsgivarna, med tydliga riktlinjer
              för vad examen ska innehålla. Man ska veta att kurserna har ett
              sammanhang och hänger ihop så att de stöder den kommande yrkesexamen.
            </seg>
            <seg n="3b6e6c83">
              Jag vet inte, herr talman, om man med lite välvilja ska kunna
              tolka utbildningsministerns svar att han i nuläget inte är intresserad
              av någon förändring så, att han är öppen för att ompröva sitt
              ställningstagande om det förs fram tillräckligt goda argument.
              Tror inte utbildningsministern i alla fall att vi generellt snarare
              kommer att behöva fler yrkesutbildningar på högskolenivå i framtiden
              än vad vi har i dag?
            </seg>
          </u>
          <note type="speaker" n="c23edbc5">
            Anf. 3 Utbildningsminister THOMAS ÖSTROS (s):
          </note>
          <u who="unknown" xml:id="i-813df883d9210dd2-0" n="b69f8729">
            <seg n="77053dd0">
              Herr talman! Jo, Ulf Nilsson, jag tror att det kommer att behövas
              fler yrkesutbildningar, inte minst fler korta yrkesutbildningar.
              Den nya yrkeshögskoleexamen, som precis har börjat användas ute
              på högskolorna, skulle kunna vara ett verktyg som stimulerar att
              vi får fler yrkesinriktade utbildningar i tät samverkan med till
              exempel näringslivet. Det tror jag.
            </seg>
            <seg n="395621ed">
              Däremot menar jag att man ska vara försiktig när det gäller att
              reglera utbildningar som inte har den direkta och klara yrkeskoppling
              som vi ser exempel på i vissa väldigt tydliga yrkesutbildningar.
              Jag menar att en civilekonomexamen är en generell examen som inte
              innebär att man söker sig till yrken som är reglerade i lag. Det
              är det som avses i svaret. Yrken som är reglerade i lag är yrken
              av den typ som vi har i sjukvården, till exempel läkare och sjuksköterskor.
              Där är det självklart att vi också har en yrkesexamen för att
              det ska finnas ett samband mellan den lagstiftning vi har för
              det centrala område i samhället som yrket gäller och den utbildning
              som ges. Men det är inte fallet när det gäller civilekonomutbildningarna.
              Jag lyssnar mycket till Högskoleverket i det här fallet. I deras
              kvalitetsutvärdering är de mycket tydliga med att detta inte är
              ett område där de bedömer att det behövs en yrkesexamen.
            </seg>
            <seg n="0eede1cd">
              Jag har lätt att förstå att det kan ge lite extra prestige, och
              på kort sikt kan det vara intressant att driva en sådan fråga.
              Man hoppas att det ska lyfta utbildningen, men å andra sidan riskerar
              det att leda till en inlåsning. Att vi centralt reglerar en väldigt
              generell examen riskerar att snäva in den på ett olyckligt sätt.
              När den inte heller har den här skarpa kopplingen till ett särskilt
              yrke gör man det dessutom i onödan.
            </seg>
            <seg n="8ba80c12">
              Jag vill helst avstå från att i onödan inrätta fler yrkesexamina
              på högskolenivå. För det talar också Bolognaprocessen. Den processen
              är viktig för vår reformering av våra examina på högskolan. Vi
              ska se till att vi har examensformer i Sverige som är väldigt
              konkurrenskraftiga och tydliga gentemot omvärlden. Då ska vi vara
              försiktiga med att inrätta egna yrkesexamina som inte är lätta
              att förstå för omvärlden. Utbildningen blir i sig alltmer internationell.
              Alltfler av våra studenter reser utomlands. Vi bör ta emot alltfler
              utländska studenter. Vi bör ha en utveckling där vi närmar oss
              övriga Europas examenssystem enligt Bolognaprocessen.
            </seg>
            <seg n="ba83c4a7">
              När det gäller kvalitet är det min bestämda uppfattning att det
              inte får vara kopplat till att man råkar ha en yrkesexamen. Det
              handlar om några få yrkesexamina gentemot all den högskoleutbildning
              som vi har. Kvalitetskontroll och uppföljning måste gälla all
              utbildning. En av de frågor jag har drivit allra hårdast inom
              högskolans område har i själva verket varit att lämna det sporadiska
              kvalitetsutvärderingssystem vi hade för några år sedan och gå
              över till det läge vi har nu med ett av Europas mest ambitiösa
              kvalitetsutvärderingsprogram. Högskoleverket utvärderar regelbundet
              och återkommande alla program och alla ämnen på högskolan. Det
              sker genom att akademiker deltar och utvärderar varandra, men
              också, vilket jag tycker är viktigt, genom att man tar in arbetsgivarnas
              och arbetslivets synpunkter i dessa utvärderingar.
            </seg>
            <seg n="c92a0555">
              Jag kan också konstatera att Högskoleverket har gjort det i sin
              utvärdering av civilekonomutbildningarna. Där har man haft särskilda
              seminarier och särskilda diskussioner med företrädare för näringslivet
              och arbetslivet för att också få in dessa synpunkter i kvalitetsutvärderingen.
              Den kvalitetsutvärderingen får inte vara beroende av att man råkar
              ha en yrkesexamen reglerad från regeringens sida.
            </seg>
          </u>
          <note type="speaker" n="811a4b0e">
            Anf. 4 ULF NILSSON (fp):
          </note>
          <u who="ulf_nilsson_00782a" xml:id="i-1fbc0662cf5450bd-1" n="8f966536">
            <seg n="b02502d0">
              Herr talman! Som utbildningsministern vet sedan tidigare debatter
              värnar Folkpartiet väldigt mycket om fria akademiska utbildningar
              med generella examina. Men det motsäger ju inte att det i många
              branscher finns ett behov av olika former av yrkesexamina som
              ger auktorisation. För dem som önskar ska det naturligtvis alltid
              vara möjligt att avlägga en allmän ekonomexamen utan den här yrkesstatusen.
              En yrkesexamen ska inte ersätta en allmän ekonomutbildning.
            </seg>
            <seg n="53b81b4d">
              Utbildningsministern sade i sitt svar att regleringen skulle
              kunna försvåra utvecklingen av nya programprofiler eftersom yrkesexamina
              kräver en prövning av nya utbildningar. Men för det första ska
              yrkesutbildningen inte vara den enda ekonomutbildningen, som sagt.
              För det andra är denna prövning faktiskt viktig för att utbildningen
              ska svara mot yrkeskraven. I en enkät som Civilekonomförbundet
              själv gjorde nyligen svarade flertalet att de trodde att utbildningen
              skulle bli bättre med en yrkesexamen.
            </seg>
            <seg n="18da3647">
              Den utvärdering som utbildningsministern talar om allmänt i högskolan
              stöder jag till hundra procent. Jag är den första att säga att
              det är oerhört viktigt att den vetenskapliga kvaliteten på utbildningarna
              granskas. Men sedan finns det utbildningar som väldigt direkt
              syftar till en viss typ av anställningsbarhet, och då är det viktigare
              än i vissa andra utbildningar att man i utvärderingen också väger
              in vad utbildningen leder till, vilka anställningsmöjligheter
              det finns och hur den uppfattas av avnämarna. Där skiljer sig
              olika utbildningar.
            </seg>
            <seg n="5fe43e0f">
              Nu har utbildningsministern i olika sammanhang uttalat att Sverige
              ska få en internationellt gångbar mastersexamen. Och det är mycket
              bra, även om jag undrar varför det har tagit så lång tid. Vi borde
              ha börjat med det här arbetet redan för länge sedan i Sverige.
              Nu kommer det väl att ta kanske tre år innan en ny examen kan
              sjösättas. När nu en ny examen diskuteras är det lämpligt att
              bland annat titta på ekonomutbildningen. När man ser över mastersexamen
              för ekonomer borde det ju vara naturligt att också reglera hur
              en eventuell civilekonomutbildning skulle se ut.
            </seg>
            <seg n="4039af94">
              Jag föreställer mig att en bra grundutbildning för ekonomer är
              tre år och leder till en ekonomie kandidatexamen. Sedan skulle
              man, i enlighet med resonemangen om en mastersexamen, kunna ha
              en påbyggnad med en fördjupning på ett eller två år. Då skulle
              det inte på något sätt komma i konflikt med det internationella
              perspektivet att en sådan påbyggnad förutom att den gav en mastersexamen,
              också gav den svenska yrkestiteln civilekonomexamen. Det skulle
              inte försvåra, utan det skulle underlätta för den som tar en sådan
              examen. Det skulle inte krångla till någonting på den internationella
              marknaden. Det är naturligtvis också viktigt för ekonomerna att
              de kan få en mastersexamen.
            </seg>
            <seg n="75c87351">
              Det finns som sagt var ett stort engagemang hos studenter och
              hos civilekonomernas egen organisation Civilekonomförbundet för
              att själva vara med aktivt och kvalitetssäkra sin utbildning.
              Jag tycker att man ännu mer än vad man har gjort hittills borde
              ta det engagemanget till vara. Ett sätt vore att föra en öppen
              diskussion och lyssna på argumenten för att införa någon form
              av yrkesexamen. Därför hoppas jag att regeringen inte har låst
              sig i den här frågan. Jag tog fasta på att ministern talade om
              nuläget.
            </seg>
          </u>
          <note n="c3d7b595">
            Överläggningen var härmed avslutad.
          </note>
          <note n="9af59194">
            4 § Svar på interpellation 2003/04:417 om Sveriges roll i det
            arktiska universitetet
          </note>
          <note type="speaker" n="2071334a">
            Anf. 5 Utbildningsminister THOMAS ÖSTROS (s):
          </note>
          <u who="unknown" xml:id="i-813df883d9210dd2-1" n="b69f8729">
            <seg n="c5dbd5b9">
              Herr talman! Runar Patriksson har frågat mig vad jag avser att
              göra för att uppfylla Luleå tekniska universitets ansökan om att
              bli fullvärdig medlem i det arktiska samarbetet.
            </seg>
            <seg n="b1b8f107">
              Internationellt samarbete är ett oumbärligt inslag i dagens högre
              utbildning och forskning. Ett lovvärt initiativ är det samarbete
              som utvecklats inom ramen för University of the Arctic mellan
              universitet och högskolor runt polcirkeln. Detta samarbete inleddes
              officiellt 2001 och omfattar nu över 50 medlemsorganisationer.
              Från Sverige deltar Luleå tekniska universitet, Umeå universitet
              och Mitthögskolan.
            </seg>
            <seg n="02f75fa3">
              Samarbetet inom University of the Arctic bidrar till att skapa
              större förutsättningar för människor i regionen att ta del av
              högre utbildning, att stärka de arktiska folkens gemensamma identitet
              och att utveckla kunskap inom specifikt arktiska forskningsområden.
              Ökat samarbete mellan universiteten och högskolorna i regionen
              kan också bidra till regional tillväxt.
            </seg>
            <seg n="e28cfb56">
              Regeringen stöder samarbetet inom University of the Arctic genom
              ett bidrag till delprogrammet North-2-North för att främja studentmobilitet
              mellan de deltagande lärosätena. Svenska institutet är nationell
              kontaktpunkt för programmet i Sverige.
            </seg>
            <seg n="a2d2b996">
              Internationellt samarbete kring forskning som bedrivs kring polcirkeln
              sker även i andra former. Rymdbolaget Esrange har ett samarbete
              med Japan och för diskussioner med Kina avseende mätning vid Esrange
              i Kiruna av data från satelliter i polarnära bana och förmedling
              av denna information via bredbandslänk. I samarbetet ingår bland
              annat att japanska och kinesiska organisationer placerar utrustning
              i Kiruna.
            </seg>
            <seg n="c8dbde2b">
              Vid Institutet för rymdfysik (IRF) i Kiruna bedrivs utveckling
              av satellitinstrument i samarbete med den europeiska rymdorganisationen
              ESA.
            </seg>
            <seg n="12ee9f54">
              Sverige deltar också i forskningssamarbetet EISCAT som rör studier
              av den övre atmosfären. Organisationen EISCAT består av sju medlemsländer
              och innefattar uppsändning av radarsignaler från Tromsö med mottagning
              vid fyra radarstationer i Finland, Norge och Sverige. Huvudkontoret
              är placerat i Kiruna.
            </seg>
            <seg n="f2893d6d">
              Internationellt samarbete ingår i universitetens och högskolornas
              uppdrag och deltagandet i olika samarbetsprojekt ska finansieras
              inom givna budgetramar.
            </seg>
            <seg n="0ea6c9a7">
              Luleå tekniska universitet har i sitt budgetunderlag för 2005
              äskat medel för sitt deltagande i University of the Arctic. Denna
              begäran kommer på sedvanligt sätt att behandlas inom ramen för
              arbetet med nästa budgetproposition.
            </seg>
          </u>
          <note type="speaker" n="342f1478">
            Anf. 6 RUNAR PATRIKSSON (fp):
          </note>
          <u who="runar_patriksson_2b9bab" xml:id="i-ed3d822483df719b-0" n="00ca5c5b">
            <seg n="c3d078a7">
              Herr talman! Tack, utbildningsministern! Det här är vår första
              interpellationsdebatt. Vi ska försöka hålla den på en nivå som
              jag hoppas inte är så väldigt politisk. Jag har skrivit interpellationen
              av den anledningen att i mitt engagemang i Nordiska rådet har
              jag också fått möjligheten att som ordinarie ledamot med Sinikka
              Bohlin som ersättare arbeta i Arktiska parlamentarikergruppen.
            </seg>
            <seg n="0554121e">
              En av Sveriges absolut viktigaste frågor i detta arbete när jag
              tog över ledamotskapet efter Lennart Daléus var just IT in the
              Arctic. IT-utbyggnaden av det arktiska politikområdet är ju fantastiskt
              viktigt, eftersom utvecklingen i Arktis nu går fort. Dessa universitet,
              ett 60-tal olika institutioner, började redan i slutet på 90-talet
              att träffas och försökte bilda någonting som kunde hjälpa till
              att utveckla kunskapen om det arktiska området.
            </seg>
            <seg n="c8ceff07">
              Då kom diskussionen om University of the Arctic i gång. Det gick
              ganska snabbt. Det var på lösa boliner i början men har sedan
              formaliserats ganska snabbt, vilket gjorde att man anställde rektor
              Lars Kullerud, som i dag är placerad i norska Arendal. Minst två
              gånger varje år träffar jag våra parlamentariska vänner från både
              Kanada och Sovjet och med Grönland, Färöarna och Norge.
            </seg>
            <seg n="ce9728ce">
              Det är så inspirerande att lyssna till att vi nu är i gång med
              någonting i arktisk kunskap i de här länderna som skulle kunna
              betyda att man utbildar sig till exempel till lärare, ekonom eller
              läkare med en arktisk touche av kultur, historia, geografi och
              miljö ja, allt som har med det arktiska området att göra.
            </seg>
            <seg n="92394638">
              Som svensk får man lite dåligt samvete varje gång, eftersom de
              andra länderna tar så mycket större ansvar för just University
              of the Arctic än vi har gjort från Sverige. Vi har många gånger
              i Nordiska rådets grupp som är intresserad av arktiska frågor
              diskuterat frågan, vilket gjorde att jag företog en resa. Jag
              har träffat universitetsrektorn Ingegerd Palmér vid en konferens
              på Island i de här frågorna.
            </seg>
            <seg n="d0c47402">
              Hur skulle vi kunna lösa frågan i Sverige? Jo, genom att ett
              universitet tar huvudmannaskapet för övriga universitet i Sverige.
              Mitt förslag här betyder alltså inte att Luleå ensamt ska bli
              den som jobbar med de arktiska frågorna. Luleå ska bli centralen
              och Ingegerd Palmér ska bli ledare för den svenska delen av det
              arktiska universitetet.
            </seg>
            <seg n="97345d6d">
              Arbetarpartiets ledamot i Norge, som ju är vice ordförande i
              partiet där, har nu bestämt sig för att satsa sina 5 miljoner
              från Norges sida. Det skulle kännas väldigt bra om ministern i
              dag kunde säga att vi ska se positivt på behandlingen av ärendet
              i höst i propositionen. Det står att ärendet ska tas upp, men
              ordet positivt ser jag inte! Det skulle vara en stor framgång
              om Sverige nu kunde ta sitt ansvar och ministern svarar att vi
              ska se positivt på det här och att vi anser att det är väldigt
              viktigt. Jag väntar på svaret!
            </seg>
          </u>
          <note type="speaker" n="64fc1447">
            Anf. 7 Utbildningsminister THOMAS ÖSTROS (s):
          </note>
          <u who="unknown" xml:id="i-813df883d9210dd2-2" n="b69f8729">
            <seg n="07f82390">
              Herr talman! Jag förstår att Runar Patriksson skulle tycka att
              det var någonting skarpt att få med sig i interpellationsdebatten.
              Men ärendet bereds i Regeringskansliet, och vi återkommer i budgetpropositionen.
            </seg>
            <seg n="a6ec7b3c">
              Det som skiljer oss från flera andra länder som deltar är att
              vi har lagt resurserna och makten långt ut i organisationen i
              förvissning om att våra universitet och högskolor själva kan avgöra
              vilka samarbeten de vill satsa på, vilka de avstår ifrån och hur
              de ska använda sina resurser. Alternativet är ju att hålla inne
              en del av pengarna och att vi centralt pytsar ut dem vartefter
              det kommer upp ett intressant internationellt samarbete. Jag tror
              inte att det är den bästa modellen, och jag utgår från att Luleå
              tekniska universitet om man prioriterar detta högt också är berett
              att prioritera medel för det.
            </seg>
            <seg n="a8c966a4">
              Sedan ska vi ta ställning till om det finns möjligheter att skjuta
              till lite extra. Det återstår att se. Det är ett viktigt samarbete.
              Det är ett spännande område både utbildnings- och forskningsmässigt
              som växer i den här delen av världen. Här finns rymdfrågorna,
              som är stora och viktiga och där det finns särskilda villkor och
              möjligheter i den här delen av världen att bidra till kunskaperna.
              Här finns miljöfrågorna. Också där pågår mycket intressant forskningssamarbete
              kring de arktiska områdena där det finns tecken på att man kan
              få svar på svåra generella frågor för jordklotets framtid genom
              att koncentrera sina insatser till de arktiska områdena, där man
              kan se förändringar på ett annat sätt än i många andra områden.
            </seg>
            <seg n="7c05c24d">
              Här finns naturligtvis de kulturella frågorna. Nordiska rådets
              insatser kommer att vara viktiga också i det perspektivet. När
              man reformerar sin forskningspolitik och sitt utbyte av studenter
              är det viktigt att ha med sig ett nordiskt och arktiskt perspektiv.
            </seg>
            <seg n="9f5cf12b">
              Men frågan kommer att fortsätta beredas till budgetpropositionen.
            </seg>
          </u>
          <note type="speaker" n="b4e2c5b4">
            Anf. 8 RUNAR PATRIKSSON (fp):
          </note>
          <u who="runar_patriksson_2b9bab" xml:id="i-ed3d822483df719b-1" n="00ca5c5b">
            <seg n="e5f3cdb8">
              Herr talman! Det var i och för sig ett intressant svar. Ändå
              tror jag att vi måste krypa in i pudelns kärna. Det är lätt att
              svara lite svepande som ministern nu gör och säga att vi kan satsa
              lite här och där. I interpellationssvaret sägs det att Sverige
              satsar några kronor via North-2-North . Men vad är det för summa?
            </seg>
            <seg n="e33ab0b3">
              Det som inte stämmer riktigt, ministern, är att Sverige inte
              har något samlat grepp och inte något samlat ägande och ansvarstagande
              för University of the Arctic. Vi kan ju inte peka ut ett ställe
              i Sverige såsom norrmännen och finnarna kan Rovaniemi som har
              ansvaret för Sveriges del av denna viktiga verksamhet, som ju
              har etablerats nu av ett 60-tal olika institutioner.
            </seg>
            <seg n="e942d84c">
              Som jag sade i mitt förra inlägg tar vi Luleå in i bilden därför
              att Luleå var först. Luleå var med i startprocessen. I Luleå,
              herr talman, finns det fem sex olika lärare som har specialiserat
              sig på utbildning som pekar i riktning mot det arktiska arbetet.
            </seg>
            <seg n="8b5371b2">
              Det är därför mitt förslag är att det vore lämpligt att detta
              ligger i norr, nära det arktiska området. Luleå har en rektor
              som är engagerad i ämnet, och hon har lärare omkring sig som tycker
              att detta är väldigt viktigt. Där finns ett stort utbyte redan
              i dag med andra universitet som präglas just av arktisk kunskap.
              Som jag sade tidigare gäller det utbildningar till ekonomer som
              vill jobba med det arktiska området, lärare, läkare och forskare
              inte minst. Det gäller dem som i sin examen kanske behöver få
              20 poäng arktisk kunskap. Med min värmländska touche är det därmed
              ingenting som säger att inte universitetet i Karlstad eller Växjö
              eller Örebro har kurser med arktiskt kunskap.
            </seg>
            <seg n="54291497">
              Men nu gäller det rektorn för det arktiska universitet. Vi som
              jobbar med frågorna i den parlamentariska gruppen eller i det
              arktiska rådet vill veta att i Sverige har nu regeringen bestämt
              sig för att satsa 5 miljoner, ungefär som norrmännen och finnarna
              har gjort för att hålla samman det arktiska universitetet. Vi
              har en klar profil; det är Luleå som är samordningsorganet. Där
              finns ekonomin för den här verksamheten. Det är nog ingenting
              som är politisk skarpt för mig, utan jag tror att vi är många
              inte minst på Utrikesdepartementet och även på andra ställen som
              jobbar med de arktiska frågorna och som tycker att det här är
              viktigt.
            </seg>
            <seg n="4640551a">
              I Nordiska rådet, vågar jag påstå, är det här en fråga som ligger
              oss varmt om hjärtat över alla partigränser. Jag hoppas att utbildningsministern
              känner att jag har ett engagemang i det här frågan, och jag skulle
              gärna vilja ha ett positivt svar.
            </seg>
            <seg n="9aa759f8">
              När det gäller forskningen återkommer vi också i nästa interpellationsdebatt
              om Abisko.
            </seg>
          </u>
          <note type="speaker" n="c71238dd">
            Anf. 9 Utbildningsminister THOMAS ÖSTROS (s):
          </note>
          <u who="unknown" xml:id="i-813df883d9210dd2-3" n="b69f8729">
            <seg n="568febc6">
              Herr talman! Ja, det är ingen tvekan om att Runar Patriksson
              har ett engagemang för de här frågorna, men det kan inte vara
              så att allt som är viktigt ska finansieras med någon ny resurs
              eller något nytt medel direkt riktat till Luleå tekniska universitet.
              De har stora resurser till både utbildning och forskning och stor
              frihet att själva använda de resurserna som de själva finner viktigt.
              Jag skulle verkligen uppmuntra och välkomna om de väljer att profilera
              sig på det sätt som Runar Patriksson beskriver med ett utbildningsutbud,
              med internationellt samarbete och med att ta ledartröjan för att
              skapa ett starkt svenskt deltagande i det arktiska samarbetet,
              precis som man gör i sydöstra Sverige när man talar om Östersjösamarbetet.
              Med de resurser man har till förfogande profilerar man sin utbildning,
              söker kontakt med andra universitet och högskolor och skapar samverkansorgan.
              Det är positivt, och det är det jag förväntar mig att Luleå tekniska
              universitet gör med det uppdrag de har att använda sina resurser
              på bästa möjliga sätt.
            </seg>
            <seg n="56c36926">
              Regeringen ska också gärna lyssna till de tjänstemän som Runar
              Patriksson hävdar vill ha steg i den riktning som han själv föreslår.
              Vi ska naturligtvis ta ställning till om det behövs ytterligare
              medel, men allt det här goda som vi talar om borde man också kunna
              få med de resurser som finns på universitetet i dag.
            </seg>
          </u>
          <note type="speaker" n="9f471e30">
            Anf. 10 RUNAR PATRIKSSON (fp):
          </note>
          <u who="runar_patriksson_2b9bab" xml:id="i-ed3d822483df719b-2" n="00ca5c5b">
            <seg n="f0db1b81">
              Herr talman! Vi ska ju gå vidare med en debatt som är ganska
              lik den här och som ju egentligen binder ihop det här med Luleå
              ändå, men har jag nu två minuter till förfogande kan jag inte
              slösa bort dem, utan jag vill ännu en gång vädja till ministern
              att titta noga på det här i budgetförhandlingarna.
            </seg>
            <seg n="ba9ca300">
              Jag har inte någon kunskap om de projekt som utbildningsministern
              här nämner Östersjösamarbetet till exempel men av den kunskap
              jag har och av de studiebesök jag har gjort åt det hållet har
              jag aldrig hört att någon har tagit på sig stora forskningsuppgifter
              eller uppgiften att vara ledande i universitetsfrågor utan att
              få något stöd av regeringen.
            </seg>
            <seg n="1f19017b">
              Mig veterligen har man inte heller i de andra länder som jag
              här talade om, till exempel Danmark och Finland, tagit på sig
              att vara ansvariga för University of the Arctic utan att ha fått
              speciellt för detta öronmärkta pengar, eftersom det är ett speciellt
              samarbete. Jag tror heller inte att man kan lägga ansvaret på
              Nordiska rådets budget. Här är det ju så att varje land och vissa
              speciella universitet har tagit på sig ansvaret för just dessa
              frågor.
            </seg>
            <seg n="248f8b75">
              Än en gång: Det skulle kännas bra för den svenska representationen
              och för alla partier i Nordiska rådet, tror jag, om Sverige tog
              sitt ansvar för University of the Arctic och bestämde sig för
              att det är Luleå som blir huvudorten.
            </seg>
          </u>
          <note n="c3d7b595">
            Överläggningen var härmed avslutad.
          </note>
          <note n="869a1cda">
            5 § Svar på interpellation 2003/04:418 om Abisko naturvetenskapliga
            forskningsstation
          </note>
          <note type="speaker" n="5374cb81">
            Anf. 11 Utbildningsminister THOMAS ÖSTROS (s):
          </note>
          <u who="unknown" xml:id="i-813df883d9210dd2-4" n="b69f8729">
            <seg n="d769a8ea">
              Herr talman! Runar Patriksson har frågat mig om jag avser att
              vidta några åtgärder för att forskningen som bedrivs vid Abisko
              naturvetenskapliga forskningsstation, särskilt vad gäller ekologisk
              och geologisk forskning, säkras för framtiden.
            </seg>
            <seg n="5824dec3">
              Biologisk och geovetenskaplig forskning är viktig för förståelsen
              av det biologiska kretsloppet och hur människan påverkar naturen.
              I denna forskning är möjligheten att bedriva fältstudier en viktig
              komponent. Ekologiska och geovetenskapliga fältstudier görs på
              flera forskningsstationer i landet, varav Abisko är en.
            </seg>
            <seg n="9a96aed0">
              Abisko naturvetenskapliga forskningsstation bedriver en viktig
              verksamhet som möjliggör för forskare att utföra vetenskapliga
              undersökningar i den subarktiska miljön i fjällkedjan. Stationen
              har drivits av Kungl. Vetenskapsakademien, KVA, sedan 1935.
            </seg>
            <seg n="75641422">
              Staten ger stöd till KVA genom ett årligt bidrag. KVA fördelar
              sedan sina sammantagna resurser till både Abiskostationen och
              andra forskningsanläggningar som tillhör Vetenskapsakademien.
              Under 2003 höjdes det statliga bidraget med 1 miljon kronor och
              uppgår i år, 2004, till närmare 32 miljoner kronor. Men staten
              ger även på andra sätt stöd till forskning inom ekologi och geovetenskap.
              Förutom det direkta statliga anslaget till universitet och högskolor
              ges forskningsmedel från framför allt Vetenskapsrådet och Forskningsrådet
              för miljö, areella näringar och samhällsbyggande.
            </seg>
            <seg n="a4a5b43a">
              Vetenskapsrådet fördelar totalt närmare 2,5 miljarder kronor
              för grundforskning inom alla områden varav 162,5 miljoner kronor
              2004 ges till forskning inom ekologi och geovetenskap. Forskningsrådet
              för miljö, areella näringar och samhällsbyggande, med en budget
              om mer än 500 miljoner kronor 2004, ger mer än 30 miljoner kronor
              till forskning inom ekologi. Forskningsråden fördelar medel efter
              en kvalitetsbedömning av inkomna ansökningar gjord av aktiva forskare.
              Storleken på bidragen till enskilda områden är därmed beroende
              av kvaliteten på de inkomna ansökningarna. Genom Umeå universitet
              finansieras dessutom miljöforskningen i Kiruna med 5 miljoner
              kronor årligen, varav det i Abisko verksamma Climate Impact Research
              Centre är en viktig del.
            </seg>
            <seg n="6a46a343">
              Genom statens bidrag till Kungl. Vetenskapsakademien och forskningsstöd
              från Vetenskapsrådet, Forskningsrådet för miljö, areella näringar
              och samhällsbyggande samt lärosäten med forskning inom berörda
              områden, ges ett omfattande stöd till den forskning inom ekologi
              och geovetenskap som bland annat bedrivs vid Abisko naturvetenskapliga
              forskningsstation.
            </seg>
          </u>
          <note type="speaker" n="560965c1">
            Anf. 12 RUNAR PATRIKSSON (fp):
          </note>
          <u who="runar_patriksson_2b9bab" xml:id="i-ed3d822483df719b-3" n="00ca5c5b">
            <seg n="5c450458">
              Herr talman! Ja, det blir lite av samma procedur igen.
            </seg>
            <seg n="ee9751cc">
              I det arktiska arbetet inom Nordiska rådet är ju också Abiskos
              naturvetenskapliga forskningsstation ett viktigt inslag. Det är
              ju så att när vi jobbar politiskt måste vi sätta oss in i de områden
              som vi jobbar med. Och våra nordiska vänner i det arktiska arbetet
              eller våra vänner från Kanada och Ryssland är väldigt noga med
              att tala om sina fördelar, sina forskningsstationer och sina universitet
              som bidrar till verksamheten.
            </seg>
            <seg n="5511c28f">
              Det som jag har saknat lite är möjligheten att lyfta fram viktiga
              svenska funktioner i arbetet. Det är därför jag har lyft in de
              här två frågorna i dag i kammaren och upp till utbildningsministern,
              för att vi verkligen ska ta fram de projekt och de institutioner
              som finns i Sverige och som har en kapacitet, en kunskap och en
              historia som inte får glömmas bort. Det betyder att jag tog med
              mig Eva Brolin på internationella kansliet och besökte Abisko
              under en arbetsdag för att se vad som förekommer där eftersom
              vi hade haft det här uppe till diskussion flera gånger i parlamentarikergruppen.
              Det fanns människor i det häradet som påstår att det är kritiskt
              med forskningsstationen i Abisko, även om det inte är kritiskt
              när det gäller tillgång till lokaler, natur och utsikt det är
              vackert där uppe, helt fantastiskt, speciellt på hösten! Det var
              lite vintrigt när vi var där, och vackert var det då också. Det
              var två vackra dagar! Men det man blir så fäst vid när man kommer
              dit, och som jag tror att utbildningsministern måste ta till sig
              ordentligt, är just den forskning som är snart hundra år, herr
              talman, där man varje dag skriver ned alla data som behövs för
              forskning om både väder, vind och den natur som finns runtomkring.
              Är det något som jag tror och hoppas på att den regering som vi
              nu har inte tar lätt på så är det den arktiska miljön.
            </seg>
            <seg n="e7ff22c6">
              På varje möte vi har med Arktiska rådet visas vi en bildserie
              om hur utvecklingen är i Arktis och hur viktigt det är att forskare
              lär sig hur miljön utvecklas i det arktiska området. Ska man gå
              någonstans och vara någonstans och forska på utveckling av arktiskt
              arbete ur miljösynpunkt och geologisk synpunkt, ja, då måste man
              till Abisko och läsa alla forskningsresultat som finns från varje
              dag under hundra år.
            </seg>
            <seg n="0b23bdb5">
              Det jag är orolig för är det här: Det låter som många miljoner,
              och Kungl. Vetenskapsakademien har ansvaret, men vad gäller den
              monitoring som innebär miljöövervakning varje dag är jag orolig
              för att om inte den svenska regeringen tar ansvaret för den så
              kan den dö bort. Det vore en katastrof.
            </seg>
            <seg n="2c6c620f">
              Det är vad min lilla fråga gäller. Finns det möjligheter för
              regeringen att ge ett extra stöd med öronmärkta pengar till Abiskos
              forskningsstation just för miljöövervakningsarbetet? Det är vad
              det först och främst handlar om.
            </seg>
          </u>
          <note type="speaker" n="67973350">
            Anf. 13 Utbildningsminister THOMAS ÖSTROS (s):
          </note>
          <u who="unknown" xml:id="i-813df883d9210dd2-5" n="b69f8729">
            <seg n="67ef88ce">
              Herr talman! Också jag har varit där flera gånger och även i
              egenskap av utbildningsminister. Det är en väldigt fin verksamhet
              och väldigt fint belägna lokaler, det måste man säga. Nu är det
              Kungl. Vetenskapsakademien och inte regeringen som bedriver verksamhet
              där. Däremot stöder vi varje år KVA med resurser, och vi förväntar
              oss att de driver verksamheten i Abisko.
            </seg>
            <seg n="32bda867">
              Regeringen har inte sparat på Kungl. Vetenskapsakademien. Vi
              har tvärtom ökat våra anslag. Däremot har de haft ekonomiska problem
              beroende på annat. Jag skulle tro att till exempel börsnedgången
              har påverkat också KVA. Jag utgår från att de värnar den fina
              verksamheten i Abisko. Jag menar att det inte är behov av något
              förstatligande av en verksamhet som har klarat sig väldigt väl
              i KVA:s hägn under mycket lång tid.
            </seg>
            <seg n="cdc15e42">
              Den statistikinsamling som pågår har till och med pågått i 101
              år. Jag hoppas att den pågår lika länge till. Men det är inte
              en rimlig ordning i en kvalitetsdriven forskning, som söker resurser
              för forskningsprojekt i skarp konkurrens med andra forskare, att
              varje gång det sviktar på något ställe är regeringen som ska gripa
              in och ge den forskargruppen ett särskilt stöd som inte ska utsättas
              för konkurrens.
            </seg>
            <seg n="c268e9e7">
              Jag utgår från att KVA driver anläggningen så att de lockar till
              sig de bästa av forskare och att de är framgångsrika i att söka
              de stora resurser som finns på vetenskapsråd och Formas och att
              de använder de fasta resurser vi ger varje år till KVA till att
              värna verksamheten.
            </seg>
          </u>
          <note type="speaker" n="1ea06a28">
            Anf. 14 RUNAR PATRIKSSON (fp):
          </note>
          <u who="runar_patriksson_2b9bab" xml:id="i-ed3d822483df719b-4" n="00ca5c5b">
            <seg n="4321e17c">
              Herr talman! Det kan nog vara så att forskningen har förändrats
              på det viset att man i dag tar mer betalt. Det fick vi lära oss
              när vi var där. Men stödet till stationen har dragits ned ordentligt
              från någonstans i närheten av 9 miljoner till 5 miljoner. Det
              gör att det är tufft att driva verksamheten. Det är forskningsdelen
              och utbildningsdelen som prioriteras och som man kan ta betalt
              för.
            </seg>
            <seg n="0ab2c9f7">
              Den del som jag som arktisk-parlamentarisk ledamot vill tala
              med ministern om, och som miljonen som jag skrev om handlar om,
              är vad som skulle behövas för just miljöövervakningssidan och
              som jag förhandlat och frågat om. Jag vill än en gång påstå att
              det handlar om ordet monitoring , eller miljöövervakning.
            </seg>
            <seg n="9416cd81">
              Jag ställer frågan till regeringen om det inte borde vara så
              att Sverige gör som andra länder i Norden med liknande stationer,
              som är helt statligt drivna, och tar ett stort ansvar. Den delen
              är beräknad av de experter som jag har talat med vid stationen
              som är kunniga om verksamheten i Abisko. Det ligger på runt miljonen
              per år.
            </seg>
            <seg n="3da44325">
              Det är den delen jag frågar om. Vore det inte möjligt att ur
              forskningsmedel eller någon annan penningpung ta fram 1 miljon
              för att verkligen vara övertygad om att miljöövervakningssidan
              inte går förlorad? Skulle vi få ett brott i insamlingen av det
              faktaunderlag som finns i Abisko skulle det vara mycket olyckligt.
            </seg>
            <seg n="11bab570">
              Herr talman! Vi hade förut en debatt om Luleå. Detta skapar mycket
              arbete för ungdomar som vill studera. Det är precis som utbildningsministern
              sade. Luleå har en egen verksamhet där som kanske omfattar ca
              5 miljoner, som utbildningsministern också sade. Det är verksamhet
              som man driver själv på Abiskos forskningsstation. Det gör också
              många andra från andra länder. Det tas fram ideliga projekt.
            </seg>
            <seg n="35162dbd">
              Frågan är än en gång: Finns det någon möjlighet att pröva möjligheten
              att med ett öronmärkt bidrag se till att monitoring , miljöövervakningen,
              garanteras? Jag tror att miljöministern om hon skulle sitta här
              skulle säga att den är mycket viktig. Den är viktig för Sveriges
              ansvar, miljön i Arktis och för forskningen.
            </seg>
          </u>
          <note type="speaker" n="1801d24b">
            Anf. 15 Utbildningsminister THOMAS ÖSTROS (s):
          </note>
          <u who="unknown" xml:id="i-813df883d9210dd2-6" n="b69f8729">
            <seg n="b4c36fab">
              Herr talman! Nu närmar vi oss regeringskretsen också. Först var
              det tjänstemännen som var med dig, och nu är också en del av statsråden
              med dig. Vi får väl se om Runar Patriksson strängt taget har majoritet
              vid regeringssammanträdet.
            </seg>
            <seg n="bfb1450a">
              Det är roligt att Runar Patriksson har noterat att regeringen
              på olika sätt är den som verkligen stöder verksamheten uppe i
              den arktiska regionen. Vi gör det via resurser till våra universitet
              i Luleå och Umeå som har verksamhet där. Vi gör det genom att
              vi också ger 32 miljoner kronor till Kungl. Vetenskapsakademien.
              Det ska naturligtvis också rymma skötseln och driften av forskningsstationen
              i Abisko.
            </seg>
            <seg n="ecac6335">
              Däremot är jag inte intresserad av att ta över verksamheten till
              regeringsbeslut. Det är en kvalitet och en styrka att en oberoende
              vetenskaplig akademi som är starkt engagerad i de frågor som rör
              forskningen som bedrivs i Abisko är den som håller i detta. Det
              är ett kvalitetstecken.
            </seg>
            <seg n="b5cd19a3">
              Jag hoppas att Runar Patriksson framöver när han gör resor, tittar
              i budgeten och konstaterar vilka insatser vi gör, bidrar till
              att marknadsföra Sveriges insatser på det sätt som sig bör i kontakter
              med de övriga länderna i det arktiska samarbetet. Det kännetecknar
              ofta oss att vi håller våra insatser lite nere. Vi ska snarare
              lyfta fram dem som efterföljansvärda och som någonting för andra
              att lära sig av. Vi är duktiga, vi gör mycket och vi har mycket
              att bidra med. Jag räknar med att Runar Patriksson kommer att
              göra det framöver.
            </seg>
            <seg n="0d55a9dd">
              Jag vill också avslutningsvis notera att jag för att svara på
              båda dessa senaste interpellationer har sökt mig till Folkpartiets
              budget för att se om det där finns några sådana resurser. Det
              har visat sig att det inte finns. Ett engagemang som är personligt
              välkomnar jag mycket. Låt oss fortsätta att resonera om hur vi
              kan fortsätta att stärka forskningen däruppe. Men inte heller
              Folkpartiet har avsatt några nya resurser till detta.
            </seg>
          </u>
          <note type="speaker" n="66ecf092">
            Anf. 16 RUNAR PATRIKSSON (fp):
          </note>
          <u who="runar_patriksson_2b9bab" xml:id="i-ed3d822483df719b-5" n="00ca5c5b">
            <seg n="9d37c842">
              Herr talman! Jag sade redan från början att vi kanske inte behövde
              politisera debatten så. Men jag vet att utbildningsministern har
              för avsikt att göra det varje gång.
            </seg>
            <seg n="efe044e3">
              Jag har diskuterat detta med Ulf Nilsson, som deltog i debatten
              tidigare. Det var kanske en miss av mig att inte tidigare tagit
              upp det i vår skuggbudget. Jag har inte haft uppdraget med det
              arktiska arbetet så väldigt länge. Men jag har det nu, är engagerad
              och tror på det.
            </seg>
            <seg n="91589b58">
              Jag ska marknadsföra Sveriges del av det arktiska arbetet. Det
              därför jag har ställt de två interpellationer som debatteras i
              dag. Jag tror att det kommer att lyfta det arbetet också i andra
              länder. Nu kan vi rapportera till det arktiska mötet att vi har
              haft den här debatten om de svenska engagemangen.
            </seg>
            <seg n="d01e0ae2">
              Jag är helt övertygad om att mina möjligheter att tala positivt
              om den svenska utbildningsministern som jag mycket gärna gör hade
              varit ännu bättre om vi på nästa möte kunnat säga: Vi fick svaret
              att Sverige nu ska formalisera sitt arbete i University of The
              Arctic, ta sitt ansvar för monitoring, miljöövervakningen, och
              öronmärka pengar till Abisko.
            </seg>
            <seg n="74725d0e">
              Det tror jag hade varit en ännu bättre möjlighet för mig att
              tala positivt om den svenska utbildningsministern. Men jag ska
              göra det så väl jag kan utifrån de svar jag nu har fått. Jag tycker
              ändå att vi har haft en ganska bra debatt. Kanske det bästa har
              varit att debatten har skett i kammaren så att frågorna har lyfts
              till den här nivån.
            </seg>
            <seg n="ae8a7f59">
              Jag tackar för debatten och hoppas på ett positivt arbete i regeringen
              i frågorna som tas upp i de två interpellationerna.
            </seg>
          </u>
          <note n="c3d7b595">
            Överläggningen var härmed avslutad.
          </note>
          <note n="5f56808d">
            6 § Svar på interpellation 2003/04:420 om arbetsskadade som bor
            i Sverige och arbetar i annat nordiskt land
          </note>
          <note type="speaker" n="dfe66d78">
            Anf. 17 Statsrådet BERIT ANDNOR (s):
          </note>
          <u who="unknown" xml:id="i-813df883d9210dd2-7" n="b69f8729">
            <seg n="00f53a7f">
              Herr talman! Runar Patriksson har frågat mig om jag avser att
              vidta några åtgärder för att hjälpa personer som arbetsskadats
              i ett nordiskt land men är bosatta i Sverige.
            </seg>
            <seg n="40e44794">
              Jag delar Runar Patrikssons uppfattning att samarbetet mellan
              de nordiska länderna är av stort värde för befolkningarna i våra
              länder. Den gemensamma nordiska arbetsmarknaden är en viktig beståndsdel
              i detta nordiska samarbete.
            </seg>
            <seg n="822065f4">
              En viktig princip inom Norden liksom inom EU är att den som förvärvsarbetar
              i ett annat land ska behandlas på samma sätt som landets egna
              medborgare. En i Sverige bosatt person som arbetar i exempelvis
              Norge har således samma skydd vid arbetsskada som de som bor och
              arbetar i Norge. Däremot är inte ersättningen densamma som för
              dem som både bor och arbetar i Sverige. I en del fall är de norska
              reglerna mer förmånliga, till exempel vid sjukfrånvaro upp till
              ett år, och i andra situationer lägre, som vid längre sjukfrånvaro.
              Den norska arbetsskadeförsäkringen gäller endast för skador och
              sjukdomar som finns uppförda på en särskild lista, vilket bland
              annat innebär att belastningsskador inte innefattas i den norska
              arbetsskadeförsäkringen.
            </seg>
            <seg n="94361ac8">
              Riksförsäkringsverket och främst de försäkringskassor som är
              belägna i delar av Sverige som gränsar till andra nordiska länder
              arbetar för att utveckla informationen kring dessa frågor.
            </seg>
            <seg n="3150f546">
              Rehabiliteringsersättning är en arbetsbaserad förmån, och reglerna
              i det land där förvärvsarbetet utförs gäller därmed. Själva den
              arbetslivsinriktade rehabiliteringen är dock att betrakta som
              en vårdförmån. Detta innebär att försäkringskassan i Sverige har
              möjlighet att bekosta en arbetslivsinriktad rehabilitering även
              för dem som arbetar i ett annat land. Eftersom försäkringskassan
              inte handlägger frågan om sjukpenning till följd av sjukdomsfallet
              och därigenom kan uppmärksamma behov av arbetslivsinriktad rehabilitering
              måste försäkringskassan på annat sätt få vetskap om detta.
            </seg>
            <seg n="c8f5c0f2">
              Jag vet dock att Riksförsäkringsverket och försäkringskassan
              håller på att utarbeta rutiner för att försäkringskassan i Sverige
              ska få information om personer som kan vara i behov av exempelvis
              arbetslivsinriktad rehabilitering så snart detta kan bli aktuellt
              för en i Sverige bosatt person.
            </seg>
            <seg n="837d9083">
              Min uppfattning är således att det är viktigt att alla som arbetar
              i ett visst land behandlas lika. Vi måste också acceptera att
              de nordiska länderna delvis utformat sitt sociala skyddsnät olika.
              Det är därför viktigt att den som vill arbeta i ett annat land
              får tillgång till god information om de regler som gäller samt
              att myndigheterna i de olika länderna samarbetar bra. Min uppfattning
              är att myndigheterna arbetar med denna inriktning. Ett praktiskt
              exempel på detta är Grensetjänsten där tjänstemän från flera norska
              och svenska myndigheter arbetar tillsammans för att ge information
              till gränspendlare och företag om de regler som gäller.
            </seg>
          </u>
          <note type="speaker" n="3bfb1850">
            Anf. 18 RUNAR PATRIKSSON (fp):
          </note>
          <u who="runar_patriksson_2b9bab" xml:id="i-ed3d822483df719b-6" n="00ca5c5b">
            <seg n="055ad2be">
              Herr talman! Jag tror att jag vågar påstå att Nordenministern
              är trött på mig och den här frågan, men jag klarar inte av att
              stå emot trycket. Jag måste skriva om frågan igen. Om man bor
              där jag bor utsätts man ideligen för detta tryck varje dag.
            </seg>
            <seg n="1d0b810c">
              Jag skulle kunna räkna upp en massa namn. Det sitter en Ulf Åhs
              uppe på läktaren här, som hoppas att få träffa ministern efteråt
              eller tjänstemän i ärendet. Jag satt här i bänken och skrev Urban
              Aronsson, Nils-Åke Antonsson, Daniel Sjöqvist, Tomas Lindkvist
              med flera. Jag skrev ned lite namn på personer från den här veckan
              som jag har haft kontakt med. Jag försöker att svara så många
              jag kan. Jag har också försökt att prata med personalen på bankerna
              hemma som har Norgearbetarna som sina kunder. Det är ideliga problem,
              tyvärr.
            </seg>
            <seg n="35849b65">
              Vår debatt i dag, Berit Andnor, handlar egentligen inte om dagsläget
              och dem som åker över i dag. Jag nämnde två namn här, Daniel Sjöqvist
              och Tomas Lindkvist, som jag har pratat med den här veckan. De
              är snickare och byggnadsarbetare och har jobbat i Norge något
              år nu men plockade hem sina grejer förra veckan. De har så mycket
              problem så de sade: Vi ger upp.
            </seg>
            <seg n="f7e28f4f">
              De skattar i Norge och får helt plötsligt ett brev från den svenska
              skattemyndigheten, herr talman, och eftersom den har en annan
              åsikt får de betala in sina svenska skatter också. När de två
              myndigheterna kommer på att det inte är rätt får de naturligtvis
              pengarna tillbaka.
            </seg>
            <seg n="cd803ac2">
              Jag talade med en barnmorska som jobbade på ett norskt BB och
              bor hemma i bygden. Hon hade samma problem. Hon hade fått låna
              20 000 på banken för att betala skatten.
            </seg>
            <seg n="c6fdde30">
              Vi vågar inte gå över gränsen. Det är en arbetsmarknadsfråga.
              Jag såg från början att Hans Karlsson skulle svara på frågan.
              Det blev Berit Andnor. Det är jag mycket glad för. Nordenministern
              tror jag ska ta de här frågorna. Vi måste ta tag i dem, vi som
              är Nordenministrar och jobbar i Nordiska rådet som ledamöter.
              Så här kan vi inte ha det när vi har ett nordiskt råd sedan 50
              år och påstår att vi ska klara av den här problematiken.
            </seg>
            <seg n="6fbb0817">
              Jag har varit med och drivit över den ena efter den andra till
              Norge och sagt som kommunpolitiker i en gränskommun: Du får inte
              gå och stämpla på arbetsförmedlingen och få arbetslöshetsmedel
              när det finns arbete att få på den norska sidan inom pendlingsområde
              ända in till Gardemoens flygplats. In till Oslo har vi sju, åtta
              eller nio mil. Det är inga problem. Vi tvingade i väg folk att
              jobba i Norge. Nu sitter de här på läktaren och är arbetsskadade.
              Det är många runtomkring som har fallit mellan stolarna. Den fråga
              som jag har ställt till Nordenministern gång på gång och som jag
              tar i dag igen är: Grensetjänsten är okej. Den är mycket bra,
              men ge dem då också i uppdrag att ta hand om dem som har drabbats
              eller skapa en haverikommission som regeringen tillsätter för
              att tillsammans med Norge, Danmark och Finland lösa de problem
              som har uppstått och den problematik som har gällt bakåt.
            </seg>
            <seg n="31da242d">
              Jag ser att Ann-Kristine Johansson också ska vara med i debatten.
              Den artikel som stod i Nya Wermlands-Tidningen mellan er två löste
              inga problem. Det är ungefär svaret jag har fått. Med en haverikommission
              som tar problemen på allvar skulle Berit Andnor bli en Nordenminister
              som man kommer att minnas positivt.
            </seg>
          </u>
          <note type="speaker" n="40b36c66">
            Anf. 19 VIVIANN GERDIN (c):
          </note>
          <u who="viviann_gerdin_a081ff" xml:id="i-d410b26ffb78f757-0" n="c228725b">
            <seg n="7eb1a509">
              Herr talman! Jag kommer också ifrån Värmland. Problematiken runt
              gränspendlarna är en fråga som engagerar väldigt många av oss
              riksdagsledamöter. Jag vill vända mig till dem som sitter på åhörarläktaren
              och hälsa dem välkomna till riksdagen. Det kan ju vara intressant
              ur många olika perspektiv.
            </seg>
            <seg n="e4d0c878">
              Jag kan också känna en stor frustration över att vi inte har
              kommit längre med tanke på att vi de senaste 50 åren arbetar med
              de här frågorna inom Nordiska rådet. Jag tänker på den överenskommelse
              som gjordes 1982 och som gällde från året efter om en gemensam
              arbetsmarknad. Jag vet att Nordiska rådet diskuterar det här varje
              år. Ändå har vi inte kommit längre.
            </seg>
            <seg n="b7a45f46">
              Jag tycker att det angående arbetsskadorna är mycket olyckligt
              formulerat. När man säger att man ska undanröja hindren på arbetsmarknaden
              måste man också inkludera de eventuella skador som kan uppstå
              hos de personer som är från Sverige och som pendlar in i Norge,
              eller i motsatt riktning. Vi kan bara konstatera att man inte
              har kommit tillräckligt långt, vare sig då det gäller arbetsskador
              eller då det gäller ett annat problem, nämligen de nyblivna fäderna
              som bor i Sverige och som pendlar till Norge och deras möjligheter
              att ta ut föräldraförsäkring.
            </seg>
            <seg n="54ce75f7">
              Jag vet att det finns en handlingsplan sedan 2000 där man skulle
              diskutera en fördjupad integration. Vi har Grensetjänsten som
              är ett Interregprojekt och som fungerar mycket bra. Grensetjänsten
              i Morokulien har också blivit en mötesplats för dem som arbetspendlar.
              De tar vara på de praktiska erfarenheterna. Jag har själv deltagit
              i mötena tillsammans med Ann-Kristine Johansson. Jag vet också
              att man har kontakter med regeringsrepresentanter i båda länderna.
              Fortfarande står vi dock och stampar på precis samma nivå när
              det gäller ersättningarna.
            </seg>
            <seg n="2a88720a">
              En sak som är uppenbar det verkar vara någonting kategoriskt
              som alla gränspendlare drabbas av är just detta att man ramlar
              ur det svenska systemet innan man har kvalat in i det norska systemet.
              Därmed hamnar man alltså mellan två stolar. Är det inte systemen
              det är fel på handlar det om tolkningar och byråkratiska hinder.
            </seg>
            <seg n="3164648a">
              En sak jag har upptäckt är att man faktiskt också gör olika tolkningar
              inom myndigheterna i Sverige. Det är ganska intressant. Det gäller
              föräldraförsäkringen, där man har en alldeles egen tolkning i
              Riksförsäkringsverket.
            </seg>
            <seg n="ae98509a">
              Nu ser jag att min talartid är ute, men jag vill återkomma till
              detta. Det handlar inte bara om brister i informationen, utan
              man måste också klargöra detta för de myndigheter som hanterar
              det så att det verkligen går ut samma budskap till de berörda
              och så att de också får informationen i förväg.
            </seg>
            <seg n="e0469630">
              Att man arbetar för att motverka och förhindra detta är en sak.
              Men vad gör vi för dem som redan är drabbade? Jag tycker att man
              också bör se över någon form av retroaktiva regler så att också
              de omfattas av ett trygghetssystem.
            </seg>
            <seg n="ef74bb55">
              Jag återkommer i mitt nästa inlägg.
            </seg>
          </u>
          <note type="speaker" n="b8bb3153">
            Anf. 20 ANN-KRISTINE JOHANSSON (s):
          </note>
          <u who="ann-kristine_johansson_a61a9a" xml:id="i-d45f8096d06576a0-0" n="cef1cbfc">
            <seg n="24ec0832">
              Herr talman! Jag vill också hälsa de värmlänningar som sitter
              på läktaren välkomna hit. Med risk för att bli tjatig kommer jag
              också att ta upp Grensetjänstens arbete.
            </seg>
            <seg n="43c44bba">
              Först vill jag dock säga att jag har varit aktiv i de här frågorna
              i ett antal år och ordnat uppvaktningar och träffat Berit Andnor
              ett antal gånger, och jag vill inte hålla med om det som både
              Viviann Gerdin och Runar Patriksson säger, nämligen att vi inte
              har kommit någon bit på väg. Jag tycker att vi har kommit en bra
              bit på väg.
            </seg>
            <seg n="8c0ab022">
              Det finns fortfarande ett antal gränshinder att lösa. Det finns
              fortfarande personer som är drabbade och som myndigheterna inte
              har lyckats lösa problemen för. Där finns det väldigt mycket att
              göra. Vi har dock löst en hel del gränshinder, vill jag mena,
              inte minst med hjälp av Grensetjänsten, det projekt i Morokulien
              som håller på och ser över detta med gränshinder. Här har man
              lyckats få myndigheterna från bägge länderna att sitta vid samma
              bord och prata med varandra och se vad man kan göra med de gränshinder
              som kommer upp.
            </seg>
            <seg n="d83cd70f">
              Jag skulle vilja fråga ministern hur hon ser på utvecklingen
              när det gäller Grensetjänstens arbete. Nu löper deras projekttid
              ut nästa år, och risken är att det då upphör. Jag skulle vilja
              höra om det finns någon möjlighet till statlig finansiering framöver
              eller hur ministern ser på detta. Upphör Grensetjänsten nästa
              år är jag rädd att ingen jobbar vidare med de här frågorna som
              är så viktiga för Sverige och inte minst för det län vi kommer
              ifrån, Värmland, med så många som åker över och jobbar i Norge
              och också tvärtom, norrmän som kommer över till Sverige.
            </seg>
          </u>
          <note type="speaker" n="836b45a2">
            Anf. 21 Statsrådet BERIT ANDNOR (s):
          </note>
          <u who="unknown" xml:id="i-813df883d9210dd2-8" n="b69f8729">
            <seg n="22821d14">
              Herr talman! Låt mig säga att jag helt delar den uppfattning
              som de tre talarna har gett uttryck för när det gäller vikten
              av att ha ett bra och fungerande samarbete mellan våra nordiska
              länder, särskilt för dem som rör sig över gränserna.
            </seg>
            <seg n="1a6dbabc">
              Det är också bakgrunden till att den svenska regeringen under
              förra året som ordförande i det nordiska ministerrådet särskilt
              prioriterade gränshindersarbetet. Det gjorde vi mot den bakgrunden
              att vi såg att det fanns en rad praktiska problem för enskilda
              personer som rör sig ofta över gränserna. Det kan se lite olika
              ut i enskilda fall, men gemensamt är att det handlar om att se
              till att man kan röra sig över gränserna på ett bra sätt, att
              man inte hamnar mellan stolarna och att man får en korrekt information
              om vad som gäller innan man tar ett arbete i ett annat land.
            </seg>
            <seg n="2d788f9a">
              Under förra året tog vi initiativet att engagera Poul Schlyter
              som min särskilde representant i detta arbete.
            </seg>
            <seg n="8109592d">
              Vi har byggt ut gränshinderssekretariatet i det nordiska ministerrådet.
              Vi har ju gränser mellan våra nordiska länder på flera olika håll,
              och det arbete som nu pågår inom det nordiska ministerrådet inkluderar
              naturligtvis alla gränsområden.
            </seg>
            <seg n="5e31d4e2">
              Vi har förstärkt resurserna inom Hallå Norden, ett organ som
              syftar till att förbättra informationen för framför allt våra
              gränspendlare.
            </seg>
            <seg n="8f9cc7e0">
              Vi har tagit initiativ till att lösa en rad praktiska svårigheter
              med hjälp av en del avtal mellan våra olika länder. Vi har också
              slutit avtal som omfattar alla nordiska länder. Det gäller framför
              allt den sociala tryggheten.
            </seg>
            <seg n="a6bd2512">
              Vi håller på och utvecklar samarbetet mellan myndigheterna. Det
              sker genom Grensetjänsten, såsom här har påpekats. Där har samarbetet
              utvecklats mycket positivt, enligt min uppfattning men inte bara
              där utan också vid de andra kontor som vi har vid de andra gränserna
              mellan våra nordiska länder. Vi har också utvecklat samarbeten
              direkt mellan olika handläggare.
            </seg>
            <seg n="5b825b69">
              Jag tycker att man utifrån detta har en mycket god grund att
              arbeta vidare på.
            </seg>
            <seg n="fc9cd507">
              Det som också är ett faktum är ju att verkligheten hela tiden
              förändras och att det ständigt kommer att dyka upp nya gränshindersproblem.
              Då handlar det naturligtvis om att ha ett fungerande samarbete
              så att vi kan lösa de problemen på bästa möjliga sätt utifrån
              den enskildes perspektiv. Detta arbete är nu på gång.
            </seg>
            <seg n="836e8d82">
              När det gäller de konkreta frågor som Runar Patriksson nu och
              också tidigare har rest i fråga om gränspendlingen är jag förhindrad,
              som Runar Patriksson mycket väl vet, att uttala mig om enskilda
              personer eller enskilda ärenden. Jag kan dock säga så mycket som
              att jag vet att det har gjorts betydande ansträngningar från myndigheternas
              sida för att lösa de problem som Runar Patriksson här nämner.
              Detta har tagits på allra största allvar. Det är också myndigheternas
              uppgift att gripa sig an de problem som här nämns.
            </seg>
            <seg n="b07f7e65">
              Låt mig också säga att arbetet går vidare med att utveckla samarbetet
              genom den nordiska socialförsäkringsgruppen.
            </seg>
            <seg n="589e32c7">
              När det gäller Grensetjänstens framtid träffade jag dem för bara
              några veckor sedan. Jag är väl medveten om situationen och den
              vilja som finns att fortsätta arbetet.
            </seg>
          </u>
          <note type="speaker" n="de3183a3">
            Anf. 22 RUNAR PATRIKSSON (fp):
          </note>
          <u who="runar_patriksson_2b9bab" xml:id="i-ed3d822483df719b-7" n="00ca5c5b">
            <seg n="4025b689">
              Herr talman! Det var bra att vi blev tre som ville diskutera
              den här frågan.
            </seg>
            <seg n="d908c5c5">
              Jag återkommer naturligtvis till min fråga om haverikommission
              innan jag ger mig, men först vill jag ta upp en annan sak så att
              jag inte glömmer bort det. När vi träffades i Oslo hade vi en
              diskussion i näringsutskottet om min motion om det så kallade
              nordiska skattekontoret, något som vi i den svenska delegationen
              tror skulle vara en lösning för att återigen se framåt. Svaret
              vi fick från skatteminister Gunnar Lund var att vi ska inrätta
              nordiska skattekontor i Oslo. Den svenska delegationen i Nordiska
              rådet har sedan tagit beslut, i enlighet med innehållet i min
              motion, om att nordiska skattekontor bör startas.
            </seg>
            <seg n="804380ef">
              Min fråga är: Hur långt uppe på agendan hos Nordenministern är
              den frågan?
            </seg>
            <seg n="7072da02">
              Detta är något som jag kanske tror är snäppet mer än Grensetjänsten.
              Jag har dock aldrig kritiserat Grensetjänstens arbete för dem
              som i dag vill ta ett arbete i till exempel Norge. Nu blir det
              mycket Norgefixerat här. Jag är klar över att Nordenministern
              har alla länder och att vi har problem även vid Öresund och mot
              Finland. Jag har många gånger varit uppåt Karesuandohållet och
              känner till den problematiken. Men vi kan väl använda Norgegränsen
              eftersom vi alla tre som är här nu har bäst kunskap om problematiken
              gentemot Norge, herr talman.
            </seg>
            <seg n="2ac77677">
              Ungefär 40 000 människor pendlar till denna arbetsmarknad. Jag
              skulle vilja se hur arbetslöshetssiffrorna för min del av Värmland
              skulle se ut, herr talman, om vi inte hade pendlingen till Norge.
              Det är alltså fråga om ca 200 varje dag av mina grannar och vänner
              som åker över till den norska arbetsmarknaden och som fortfarande
              i dag har problem med vissa delar.
            </seg>
            <seg n="2a34077a">
              En sak som jag vill föra in, som jag också tror att Nordenministern
              skriver på sitt papper, är om vi ska ha kvar gränspendlarbeslutet.
              Min kommun heter Årjäng och på norska sidan heter den Marker kommune
              och går ungefär en och en halv mil in i landet på den norska sidan
              medan Årjäng går in fyra mil på den svenska. Om man bor i en gränskommun
              som Årjäng har man ett annat regelverk om man jobbar den milen
              längre in på den norska sidan. Det där skapar lite problem. Skriv
              upp ordet gränspendlare och att vi ska se över det.
            </seg>
            <seg n="4310f3e2">
              En sak har Nordenminister Berit Andnor sagt flera gånger i dag
              och det är att det ska vara lika för alla. Det blir det faktiskt
              inte. Det blir en hel del större problem för dem som skulle ha
              det lättare, tycker man.
            </seg>
            <seg n="b905d218">
              Men nu kommer jag tillbaka till problematiken för dem som sitter
              på läktaren. Vi har plockat hit en person som är välkänd, inte
              för att lösa endast hans eget problem utan för att Ulf Åhs är
              en symbol för alla dessa som borde få sina problem lösta av en
              haverikommission tillsatt av Nordenminister Berit Andnor med experter
              på arbetsmarknadsfrågor och försäkringsfrågor. Den skulle kunna
              lösa de problem som kom till under 1990-talets slut och början
              av 2000-talet. De är surdegar i det nordiska arbetet som gör att
              människor är rädda för att åka över gränsen och ta arbete.
            </seg>
            <seg n="e600fe17">
              När vi, precis som Berit Andnor säger, är på väg att gå framåt
              i den här frågan och lösa surdegen kommer Berit Andnor att bli
              känd som den Nordenminister som fixade till gränsarbetet i Norden.
            </seg>
          </u>
          <note type="speaker" n="92af4443">
            Anf. 23 VIVIANN GERDIN (c):
          </note>
          <u who="viviann_gerdin_a081ff" xml:id="i-d410b26ffb78f757-1" n="c228725b">
            <seg n="dbcd9530">
              Herr talman! Till statsrådet Berit Andnor vill jag säga att jag
              i min senaste motion har föreslagit att hemlandets regler bör
              utgöra någon form av skyddsnät när enskilda drabbas av problem
              med de här gränshindren.
            </seg>
            <seg n="c5e0991f">
              Jag kan inte låta bli att kommentera när min kollega från Värmland,
              Runar Patriksson, föreslår en haverikommission. Jag är väldigt
              tveksam till det. Jag tror inte att man ska tillsätta fler kommissioner
              eller grupper utan ta vara på dem som redan finns i dag. Jag känner
              också att finns viljan fixar man de problem som gränspendlarna
              har i dag.
            </seg>
            <seg n="a14b6ad3">
              Sedan vill jag återkomma till några saker. Jag vet att EES-överenskommelserna,
              i och med att Norge inte är EU-land, stökar till det och gör det
              speciellt svårt. Men huvudregeln att det alltid är arbetslandets
              regler som ska ligga till grund kan faktiskt också ställa till
              väldigt många problem för den som är deltidsarbetande och av olika
              orsaker ramlar ut från sitt arbete. Det finns en hel del att göra
              här.
            </seg>
            <seg n="0306c24f">
              Jag kan inte heller låta bli att kommentera den sociala tryggheten.
              Det fanns redan en konvention i mitten på 50-talet. Jag antar
              att den har uppdaterats. Men vad har egentligen hänt? Bara ordet
              social trygghet utlovar i botten en form av social trygghet för
              gränspendlarna. Gäller inte den? Har den inte hängt med i utvecklingen
              så att den inte fungerar i dag? Jag skulle vara tacksam för ett
              svar på den frågan.
            </seg>
          </u>
          <note type="speaker" n="65ccb133">
            Anf. 24 ANN-KRISTINE JOHANSSON (s):
          </note>
          <u who="ann-kristine_johansson_a61a9a" xml:id="i-d45f8096d06576a0-1" n="cef1cbfc">
            <seg n="da13e602">
              Herr talman! Det är som Runar Patriksson och flera har sagt att
              det är väldigt många som pendlar mellan Sverige och Norge. Statistiska
              Centralbyrån kom med siffror för någon vecka sedan som visade
              hur många det är som pendlar.
            </seg>
            <seg n="ee670e59">
              Jag känner också att ministern förstår frågan och är väl insatt
              i problematiken. Inte minst har ministern drivit det här inom
              nordiska ministerrådet. Det har hänt en hel del. Att man utvecklar
              samarbetet mellan ländernas myndigheter tror jag är väldigt viktigt.
              Som jag sade kan man se att det har hänt en hel del om man ser
              tillbaka på de tio år som jag har varit med. Men det finns fortfarande
              väldigt mycket kvar att göra. Där är Grensetjänsten en viktig
              pusselbit.
            </seg>
            <seg n="cd8fcba3">
              Jag vill bara avsluta med att be ministern att ha detta i åtanke
              inför det framtida arbetet. Dessutom vill jag hälsa välkommen
              till Värmland och Morokulien.
            </seg>
          </u>
          <note type="speaker" n="44120629">
            Anf. 25 Statsrådet BERIT ANDNOR (s):
          </note>
          <u who="unknown" xml:id="i-813df883d9210dd2-9" n="b69f8729">
            <seg n="806325e5">
              Herr talman! Låt mig inledningsvis instämma i det Ann-Kristine
              Johansson säger. Det har hänt otroligt mycket när det gäller gränshindersfrågorna.
              Inte minst, och det tror jag faktiskt att Runar Patriksson håller
              med mig om, hände det en del förra året. Vi har lyft upp frågorna
              på dagordningen på ett sätt som inte var fallet tidigare. Dessutom
              har vi fått en extra skjuts i arbetet med att utveckla detta vidare.
            </seg>
            <seg n="caaca9b8">
              Jag ska besöka Morokulien i höst och ser mycket fram emot det
              besöket för att på plats få träffa företrädare för länet men också
              från Grensetjänsten.
            </seg>
            <seg n="97c0abc7">
              Låt mig också säga att det egentligen är samma lagstiftning som
              ligger i botten, även för Norge. Även om de inte är med i EU omfattas
              de också av den förordning som egentligen styr vad som ska betraktas
              som arbetsland och bosättningsland och vilka regler som ska gälla,
              nämligen förordningen 1408. Den omfattas vi av.
            </seg>
            <seg n="379f9bc2">
              Det den förordningen reglerar är hur man ska samordna de sociala
              rättigheterna. Till detta kommer en konvention om sociala rättigheter.
              Vi fick en uppdaterad sådan förra året som skrevs under av de
              nordiska länderna. Den har blivit moderniserad och anpassad till
              dagens verklighet. Men i grunden handlar detta om att vi samordnar
              genom det vi kallar 1408, den förordning som ligger i grunden.
            </seg>
            <seg n="dda54ce1">
              Men låt mig också säga, framför allt till Runar Patriksson som
              var inne på att det ska vara lika för alla, att det är lika för
              alla såtillvida att man omfattas av arbetslandets lagstiftning.
              Det ligger en likabehandlingsprincip till grund för alla oss som
              är med i Europeiska unionen och även Norge. Det är det som styr
              detta.
            </seg>
            <seg n="aea3429d">
              Men det innebär inte att vår lagstiftning därmed harmoniseras.
              Det finns ingen sådan önskan och det kommer inte heller att bli
              verklighet. Vi kommer inte att få en harmoniserad skattelagstiftning,
              inte heller någon harmoniserad föräldraförsäkring. De ser olika
              ut. Som jag har redogjort för bland annat i svaret skiljer sig
              reglerna åt när det gäller arbetsskadelagstiftning, när det gäller
              sjukförsäkringslagstiftning.
            </seg>
            <seg n="c1f8a234">
              Men det som är väldigt viktigt för dem som rör sig över gränserna
              är att veta vilka regler som gäller. Undersökning på undersökning
              visar att vi måste bli bättre på detta. Vi gör allt vi kan för
              att bygga ut informationen och även bistå enskilda personer med
              råd och information genom till exempel Grensetjänsten. 16 000
              personer fick förra året stöd och service genom Grensetjänsten.
              Det är ett utomordentligt bra arbete som sker där. Men inte bara
              där utan också i de andra gränsregionerna som vi har mellan de
              nordiska länderna.
            </seg>
            <seg n="ba37ad9c">
              För enskilda personer finns det också en möjlighet att få stöd
              och service genom de myndigheter vi har. Vi har försäkringskassan
              och vi har arbetsmarknadsmyndigheten. De samarbetar på den svenska
              sidan men också med sina motsvarigheter på den norska sidan. Där
              kan arbetet naturligtvis utvecklas och bli bättre. Det är också
              viktigt att enskilda tjänstemän inom de olika myndigheterna har
              tillräcklig kunskap för att kunna hantera de enskilda ärendena
              på ett bra sätt.
            </seg>
            <seg n="03115bca">
              Jag är av den uppfattningen att detta arbete har utvecklats betydligt.
              Det går naturligtvis att göra bättre. Men jag har en stark tilltro
              till att våra myndigheter har förmåga och kunskap att hantera
              enskilda ärenden även när det gäller gränspendlare.
            </seg>
            <seg n="8e6f6d43">
              Låt mig när det gäller det nordiska skattekontoret bara säga
              att det ligger högt upp på dagordningen, och vi arbetar just med
              att inrätta ett virtuellt skattekontor.
            </seg>
          </u>
          <note type="speaker" n="d589a6a2">
            Anf. 26 RUNAR PATRIKSSON (fp):
          </note>
          <u who="runar_patriksson_2b9bab" xml:id="i-ed3d822483df719b-8" n="00ca5c5b">
            <seg n="d349e012">
              Herr talman! Jag vill göra ett kort avslutande inlägg.
            </seg>
            <seg n="19473404">
              Det betyder att Viviann Gerdin och jag inte är överens i frågan.
              Jag är fortfarande fullständigt på det klara med att enda möjligheten
              att lösa de här problemen som uppstått bakåt i tiden är att tillsätta
              en kommission som får till uppdrag att jobba med de myndigheter
              som är berörda. Den arbetskraft som i slutet av 1990-talet och
              början av 2000-talet ramlade mellan stolarna har fortfarande inte
              fått någon hjälp, Ann-Kristine Johansson. Hur mycket du än har
              jobbat med det här befinner de sig faktiskt fortfarande i samma
              situation.
            </seg>
            <seg n="0dbf3c34">
              Urban Aronsson, min skolelev, möter jag på Shell bensinstation.
              Han har inte fått en krona sedan september månad. Han far väldigt
              illa.
            </seg>
            <seg n="55ac51ee">
              Nils-Åke Antonsson är inne i sista månaden. Han har en belastningsskada.
              Vi har glömt den frågan. Det framgick av svaret att belastningsskador
              inte behandlas.
            </seg>
            <seg n="d9c03b94">
              Vem ska ta hand om dem? Problemet är hur de, när vi har skickat
              in dem i norska systemet med tvång, ska få något att leva av.
              De får inte stämpla i Sverige om de inte tar ett norskt jobb.
              Deras hem är i Koppom, Sunne eller i Töcksfors, och de måste sluta
              att jobba för tillfället på grund av en belastningsskada. Vem
              ska ta hand om dem?
            </seg>
            <seg n="c4bf731e">
              Jo, en sak är fullständigt klar: Tillsätt en haverikommission
              som tar hand om dem som är drabbade. Det är en enkel grej att
              ordna för Nordenministern. Då kan hon bli av med frågan och ytterligare
              interpellationer, och hon kan bli den Nordenminister som har löst
              problemet. Se till att problemet med ett nordiskt skattekontor
              blir en uppgradering av Grensetjänsten. I framtiden kan den ta
              hand om de handlingar som finns vid beskattning i Norge, och låt
              Sverige, Norge, Danmark och Finland få vad dem tillhör.
            </seg>
          </u>
          <note type="speaker" n="9c313b60">
            Anf. 27 Statsrådet BERIT ANDNOR (s):
          </note>
          <u who="unknown" xml:id="i-813df883d9210dd2-10" n="b69f8729">
            <seg n="22b296be">
              Herr talman! Låt mig avslutningsvis säga att den svenska regeringen
              har prioriterat och prioriterar att utveckla gränshinderssamarbetet
              mellan de nordiska länderna. Vi gav det prioritet under förra
              året. Vi gjorde särskilda ansträngningar för att ge en ny skjuts
              i arbetet och lyfta upp det högre upp på den nordiska dagordningen.
              Vi uppnådde också vad jag kan se mycket goda resultat. Det säger
              inte bara jag utan det säger framför allt våra kolleger i de andra
              nordiska länderna även Runar Patriksson, får jag nu höra.
            </seg>
            <seg n="e0187ab7">
              Jag tycker att vi kan göra betydligt mycket mer för att få det
              här att fungera smidigt. Det handlar om mycket information, och
              det handlar om att utveckla våra gränskontor, Grensetjänsten,
              Öresundskontoret eller vilket kontor det än kan vara mellan de
              nordiska länderna, just för att göra det så enkelt och lätt som
              möjligt för våra medborgare att röra sig över gränserna så att
              de inte hamnar mellan stolarna.
            </seg>
          </u>
          <note n="c3d7b595">
            Överläggningen var härmed avslutad.
          </note>
          <note n="9c9f10df">
            7 § Svar på interpellation 2003/04:426 om våld mot kvinnor som
            drabbar barnen
          </note>
          <note type="speaker" n="8c8a6bf8">
            Anf. 28 Statsrådet MORGAN JOHANSSON (s):
          </note>
          <u who="mikael_johansson_ec52c2" xml:id="i-7aed914d7a27ade1-0" n="f977d47f">
            <seg n="3259c843">
              Herr talman! Monica Green har frågat statsrådet Andnor vad hon
              planerar ytterligare att göra för att särskilt förbättra barnens
              situation i familjer där det förekommer våld. Arbetet i regeringen
              är så fördelat att det är jag som ska besvara frågan.
            </seg>
            <seg n="9201798d">
              Barn har rätt till en trygg uppväxt. Barn som lever i familjer
              där det förekommer våld har rätt till hjälp och stöd därom är
              vi alla överens. Det måste finnas starka vuxna runt barn som lever
              i en utsatt situation. Det kan handla om en stark socialtjänst
              men också andra starka vuxna i barnets omgivning, ideella krafter
              eller andra som kan fånga upp det utsatta barnet.
            </seg>
            <seg n="93fb810a">
              Under en följd av år har regeringen uppmärksammat och vidtagit
              åtgärder för att stärka skyddet för barn som lever i utsatta situationer
              både när det gäller lagstiftning och medel till utvecklingsarbete.
              Barn som upplever våld i sin egen familj omfattas givetvis av
              dessa satsningar. Bland annat finns det sedan den 1 juli 2003
              referenser till anmälningsskyldigheten enligt socialtjänstlagen
              i till exempel polislagen, skollagen och hälso- och sjukvårdslagen,
              och socialtjänsten har fått ett tydligare ansvar för att myndigheter
              samverkar när barn misstänks fara illa. En särskild straffskärpningsgrund
              infördes också i brottsbalken för sådana fall där brottet varit
              ägnat att skada tryggheten och tilliten hos ett barn i dess förhållande
              till en närstående person.
            </seg>
            <seg n="649f2dcb">
              Vi vet i dag att barn som ser eller hör hur en av föräldrarna
              misshandlar den andra påverkas mycket starkt av upplevelsen och
              berövas sin trygghet inte bara till förövaren utan också i förhållande
              till den som blir slagen. Det finns, enligt Socialstyrelsen, ett
              antal verksamheter i landet som erbjuder hjälp och behandling
              för dessa barn. De har sin bas i barn- och ungdomspsykiatri, socialtjänst,
              kvinnojourer med flera organisationer. Tio av dessa verksamheter
              följs av Socialstyrelsen inom ramen för ett regeringsuppdrag om
              stöd till unga brottsoffer. En rapport, som till en del blir en
              kunskapssammanställning, kommer vid årsskiftet 2004/05. Verksamheterna
              har valts ut för att beskriva den bredd som finns inom området.
              Det är vanligt att kommuner samverkar med varandra och att barn
              får hjälp både genom gruppverksamheter och i individuella samtal.
            </seg>
            <seg n="f9dd45f1">
              Som en följd av bestämmelsen i socialtjänstlagen om skyldigheten
              att samverka har Socialstyrelsen tillsammans med Rikspolisstyrelsen
              och Myndigheten för skolutveckling fått ett regeringsuppdrag att
              ta fram en övergripande strategi för samverkan när det gäller
              barn som far illa eller riskerar att fara illa. Samråd ska ske
              med berörda myndigheter och med barnorganisationer. Uppdraget
              ska redovisas i oktober 2004.
            </seg>
            <seg n="552413fd">
              Länsstyrelserna fördelade under förra året 75 miljoner kronor
              i statliga utvecklingsmedel till olika kommuner för insatser för
              barn som lever i familjer där det förekommer missbruk och barn
              som lever i familjer där det förekommer partnerrelaterat våld.
              92 verksamheter inriktade på barn i familjer där barnen bevittnat
              våld har fått bidrag. Ett viktigt inslag i detta arbete är att
              de verksamheter som får projektstöd på sikt ska bli permanenta.
              Socialtjänsten förekommer i mycket hög utsträckning som samarbetspartner
              i detta sammanhang.
            </seg>
            <seg n="7056c444">
              Polisen spelar en viktig roll i arbetet med att upptäcka barn
              som blir vittne till våld i sin familj eftersom polisen ofta är
              först på plats när det är bråk i en familj. Det är därför viktigt
              att polisen utvecklar rutiner så att de berörda barnen verkligen
              kommer till socialtjänstens kännedom. Då först kan socialtjänsten
              komma in med sina insatser.
            </seg>
            <seg n="cf6786c8">
              Ett annat sätt att stödja barn som bevittnar våld i sin hemmiljö
              är att ge dem ekonomisk ersättning. Justitiedepartementet utreder
              förutsättningar för att ge barn ett slags brottsskadeersättning.
              Men det är viktigt att komma ihåg att en sådan ersättning aldrig
              kan frånta samhällets olika verksamheter ansvaret att ge barnen
              olika former av stöd och hjälp som de behöver.
            </seg>
            <seg n="83f345f8">
              Avslutningsvis vill jag nämna Sociala barn- och ungdomsvårdskommittén.
              Det är en parlamentarisk kommitté med uppdrag att ta fram ett
              underlag till en nationell handlingsplan för den sociala barn-
              och ungdomsvården. Kommittén har ett brett uppdrag att analysera
              den nuvarande vårdens mål, innehåll, resultat och organisation.
              Med utgångspunkt i det arbetet ska utredningen föreslå eventuella
              förändringar i målens innehåll och utformning och hur den sociala
              barn- och ungdomsvården bäst kan organiseras för att kunna uppnå
              dessa mål. Frågor om hur kompetens och kvalitet kan bibehållas
              och utvecklas ska också anges.
            </seg>
          </u>
          <note type="speaker" n="765b9d3c">
            Anf. 29 MONICA GREEN (s):
          </note>
          <u who="monica_green_587eab" xml:id="i-15fcd661ebef89e7-0" n="65fa86ad">
            <seg n="f2326fa9">
              Herr talman! I morse vaknade jag av klockradion kl. 5. Jag skulle
              åka till Helsingfors. Efter ett tag startade Radio Skaraborg,
              och jag fick höra det fruktansvärda att två barn, fyra och två
              år gamla, hade mist sin mamma i natt i Skövde. Hon var knivdödad
              av sin sambo.
            </seg>
            <seg n="b87e7f84">
              Man känner maktlöshet, och man känner att dessa barn får lida
              så fruktansvärt liksom naturligtvis denna kvinna har fått göra.
              Hon är inte ensam, och barnen är inte ensamma.
            </seg>
            <seg n="eda80ffc">
              Här i Sverige finns över 200 000 barn som växer upp i familjer
              där den ena föräldern slår den andra. Vi känner ofta maktlöshet.
              Det är fruktansvärt att det kan pågå.
            </seg>
            <seg n="7191f287">
              Jag vet att det händer mycket, och det är bra att Morgan Johansson
              här för kammaren har kunnat redogöra för vad som händer och är
              på gång så att vi från samhällets sida kan göra allt för att dessa
              barn inte ska behöva lida mer eller få en skev bild av vuxna.
              Det är också bra att Sverige har gått i bräschen för många av
              exemplen, till exempel att polis och socialtjänst uppmärksammar
              våldet tidigare.
            </seg>
            <seg n="bde74104">
              Varje gång vi hör talas om brotten vet vi att allt inte kommer
              till ytan. Det finns familjer som skyddar sig bra. De försöker
              ha en fin och vacker yta så att det inte syns utåt att pappa slår
              mamma. Man får hålla skenet uppe och kan inte ta hem kompisar
              och så vidare. Det finns många barn som far illa i Sverige.
            </seg>
            <seg n="d99d26a3">
              Jag är glad över att det händer mycket på området, men jag är
              också medveten om att vi hela tiden måste belysa problemet och
              att vi måste vara medvetna om att vi kan göra mer. Vi kan både
              från samhällets sida, som privatpersoner och ideella organisationer
              till exempel Unga Örnar, som också ser barn i dessa situationer
              göra mer. Det är det jag vill ha en debatt om här i dag. Jag vill
              veta om statsrådet har planer på att bryta barnens maktlöshet.
              Ska det till exempel tillsättas någon maktutredning för barn eller
              liknande?
            </seg>
          </u>
          <note type="speaker" n="feb20a0a">
            Anf. 30 LARS-IVAR ERICSON (c):
          </note>
          <u who="unknown" xml:id="i-813df883d9210dd2-11" n="b69f8729">
            <seg n="c1c84a83">
              Herr talman! Nu har jag fått en ny pappa, men han är inte snäll
              mot mamma. På lördagarna dricker han för mycket och sedan slår
              han mamma, och vi barn är jätterädda.
            </seg>
            <seg n="e8eb4e5c">
              Så kunde det låta när fosterbarnet kom hem från ett besök hos
              sin biologiska mamma. Som fosterföräldrar försökte vi ge fosterpojken
              en trygg uppväxt, men vid besöket hos mamman fick han ständigt
              möta våldet och missbruket.
            </seg>
            <seg n="85fa7cfd">
              Barn far illa av det våld som drabbar mamman. Det är en viktig
              interpellationsfråga som Monica Green tar upp här i dag. Hemmet
              är numera den farligaste platsen för kvinnor och barn. År 2002
              anmäldes 25 000 fall av kvinnomisshandel, men det finns ett stort
              mörkertal. Nästan 25 % av alla kvinnor som skiljer sig gör det
              på grund av misshandel.
            </seg>
            <seg n="64545492">
              Vad kan vi då göra för att barn inte ska fara illa av detta våld
              mot en förälder? Ministern tar i sitt svar upp polisens roll.
              De ska rapportera till socialförvaltningen. Jag tror även att
              polisen skulle behöva mer utbildning för att sköta de förhör som
              hålls med barn efter våldsövergrepp.
            </seg>
            <seg n="f547d2bc">
              Jag undrar: Hur ser ministern på de polisiära insatserna i detta
              sammanhang?
            </seg>
            <seg n="fdfed17d">
              Vi har också föreningarnas betydelse. De kan få olika former
              av stöd. Det finns speciellt en förening som jobbar med de här
              frågorna, nämligen föreningen Kobra. Det är en förening för kvinnor
              som vill skydda sina barn mot övergrepp. Den bildades 1999 för
              att bevaka barns rättssäkerhet. Jag undrar om ministern känner
              till den föreningen och stöder den.
            </seg>
            <seg n="2fce680c">
              Sedan är det lagstiftningen, i form av lagen om gemensam vårdnad,
              som kan ställa till situationen ytterligare. Jag har fått ett
              exempel.
            </seg>
            <seg n="c84fcd0a">
              En ettåring hämtas från en kvinnojour av det sociala och polisen.
              Mamman hade flytt till jouren efter två års misshandel. När mannen
              förstod att kvinnan och barnet inte skulle komma tillbaka vände
              han sig till familjerätten. De talade om för kvinnan att hon borde
              lämna barnet till mannen för han saknade det väldigt mycket. Kvinnan
              vägrade, rädd för vad mannen skulle göra med henne och barnet.
              Då beslöt domstolen om gemensam vårdnad med barnet boende hos
              pappan, eftersom han förklarade sig villig att låta barnet umgås
              med mamman. Efter tre dagar flyttade kvinnan tillbaka till mannen
              för att skydda barnet. Hon flyttade tillbaka till förnyad misshandel.
            </seg>
            <seg n="f96dcb74">
              Jag undrar: Hur ser ministern på lagstiftningen om den gemensamma
              vårdnaden i sådana här fall?
            </seg>
          </u>
          <note type="speaker" n="e3cdae0a">
            Anf. 31 TINA ACKETOFT (fp):
          </note>
          <u who="tina_acketoft_60c419" xml:id="i-d31aae5aebea3424-0" n="1eb1d764">
            <seg n="0168ce0b">
              Herr talman! Jag har lite siffror för att friska upp minnet om
              vad vi diskuterar här i dag.
            </seg>
            <seg n="0df42f0b">
              I går knivmördades en kvinna av sin man, precis som vi fick höra.
              Var tredje vecka slås en kvinna ihjäl i Sverige av en närstående
              man.
            </seg>
            <seg n="be08f347">
              Varje år anmäler 20 000 kvinnor att de misshandlats av sin nuvarande
              eller före detta man eller pojkvän. Ni ska veta att det är först
              efter att hon har blivit misshandlad i snitt för trettionde gången
              som hon anmäler.
            </seg>
            <seg n="f90479cf">
              Var tredje kvinna har blivit misshandlad av sin man eller pojkvän
              i Sverige.
            </seg>
            <seg n="918a9310">
              3 000 kvinnor får besöksförbud utfärdat varje år, men det hjälper
              inte så mycket eftersom 40 % av männen struntar i besöksförbuden
              och fortsätter att hota och trakassera kvinnor och barn. Det överträds
              alltså fler besöksförbud per år än det utfärdas.
            </seg>
            <seg n="7ee12f88">
              Cirka 200 000 barn är vittnen till misshandel i hemmet.
            </seg>
            <seg n="796ef513">
              Trots det är rätten till liv, frihet och säkerhet fastslagen
              i Europakonventionen, såväl som i vår egen grundlag. Det är en
              mänsklig rättighet, som gäller kvinna, man och barn. Trots det
              lever alltså många kvinnor och barn under ständiga hot och med
              en ytterst begränsad rörelsefrihet. Deras mänskliga rättigheter
              räknas alltså bort, helt kallt, först av förövaren och sedan av
              samhället, det vill säga av oss, som misslyckats med att ingripa
              och åtgärda.
            </seg>
            <seg n="86c154cc">
              I dag sviks de här offren gång på gång av samhället. Misshandlade
              kvinnor och barn utsätts i praktiken för ett kommunalt lotteri,
              skulle jag vilja påstå. Har jag tur bor jag i en kommun där socialtjänsten
              har kunskap och resurser nog att hjälpa mig. Har jag tur bor jag
              i en kommun där man har frivilligorganisationer som täcker för
              statens tillkortakommanden. Så kan det väl inte vara meningen
              att vi ska ha det i detta mest jämställda land i världen?
            </seg>
            <seg n="1289ac74">
              I tisdags tillsatte Mona Sahlin en interdepartemental arbetsgrupp
              mot mäns våld mot kvinnor. Hon har tydligen äntligen fått insikten
              att misshandlade kvinnor lämnas i sticket, alltså i princip ensamma
              utan stöd från samhället. Så uttryckte hon det själv. Det var
              väl inte en dag för tidigt.
            </seg>
            <seg n="4379b915">
              Redan 2002 sammanställde Folkpartiet en rapport som hette Bättre
              skydd för hotade kvinnor , med ett antal krav som jag fortfarande
              i dag anser vara närmast självklara och som är så enkla. Vi har
              varit inne på dem tidigare.
            </seg>
            <seg n="b541aa08">
              Vi behöver fler poliser för att upprätthålla att lagen om besöksförbud
              efterlevs i praktiken och inte bara blir en papperstiger. Det
              behövs fler poliser som begriper sig på den här problematiken.
              Hur fungerar en våldsdrabbad familj? Vilka frågor kan man ställa?
              Hur ska man behandla familjemedlemmarna så att de orkar fullfölja
              åtal, förhör och domstolsförhandlingar?
            </seg>
            <seg n="4187556e">
              Där är familjevåldsenheterna i Malmö och Helsingfors lysande
              exempel på verksamheten, där man både åtalar och får förövarna
              dömda. Det beror inte på att de är hårdare än andra polisdistrikt
              utan på att de begriper sig på problematiken. De har åklagare
              som är knutna till enheten som är dedikerade och kunniga. De arbetar
              också i täta nätverk med socialen, skolan och alla frivilligorganisationerna.
              De är väl värda ett besök, om folkhälsoministern inte har varit
              på dessa enheter i Malmö och Helsingfors.
            </seg>
            <seg n="89bc0a23">
              Vi menar också att barnens rätt och skydd måste stärkas. Vi i
              Folkpartiet frågar oss ständigt: Vad händer? Varför kan inte regeringen
              se dem som de brottsoffer de är? Barnen behöver professionell
              vård för att behandla det trauma det är att se oftast mamma misshandlas
              av pappa. I praktiken kan i dag den vårdnadshavare som orsakar
              traumat sätta stopp för samhällets insatser. Det måste väl folkhälsoministern
              anse något märkligt.
            </seg>
            <seg n="5ace3b04">
              En viktig punkt är stöd till frivilligorganisationerna, så att
              de kan utföra sitt arbete med kontinuitet. Kvinnojourer och brottsofferjourer,
              som till exempel Kobra, gör ovärderliga insatser i denna fråga,
              där staten i mycket kör med springnota. Vad avser folkhälsoministern
              att göra i denna fråga?
            </seg>
            <seg n="0b95ac6d">
              Slutligen har jag några önskemål som folkhälsoministern kan ta
              med sig till den interdepartementala arbetsgrupp som jag förutsätter
              att han ingår i.
            </seg>
            <seg n="5920dc8b">
              Gör vård under strafftiden obligatorisk för männen i fråga. Männen
              måste få behandling. Böter är ingen behandling de fortsätter sitt
              beteende efteråt.
            </seg>
            <seg n="c082db24">
              Döm ut ordentliga straff för kvinnomisshandel och överträdelse
              av besöksförbud. Lagstiftningen finns där, men den efterlevs inte.
            </seg>
          </u>
          <note type="speaker" n="a552329b">
            Anf. 32 CECILIA MAGNUSSON (m):
          </note>
          <u who="cecilia_magnusson_cecd49" xml:id="i-738b7f4af6c2df75-0" n="98da603b">
            <seg n="ac691a10">
              Herr talman! Jag är mycket glad att Monica Green väckte den här
              interpellationen. Även om vi många gånger tidigare har diskuterat
              frågan går utvecklingen trots allt framåt. Jag hade hoppats när
              jag såg interpellationen att vi skulle kunna få lite nya infallsvinklar,
              även om den redogörelse som folkhälsominister Morgan Johansson
              lade fram är nog så nyttig. Men just där behöver det göras mer.
              Vad gör man?
            </seg>
            <seg n="eb349f70">
              Jag har läst studien Barn som bevittnat våld mot mamma , som
              presenterades förra veckan. Den visar en skrämmande bild av den
              nya kunskapen om hur barnen reagerar, hur de skadas, av att se
              sin mamma bli slagen. Jag kan verkligen rekommendera denna skrämmande
              läsning.
            </seg>
            <seg n="9d64e180">
              Vad detta visar är att det behövs mycket mera stöd för de barn
              och de kvinnor som utsätts för det här. Där måste vi ta ett betydligt
              större steg framåt än vad som sägs i det svar vi har fått av socialtjänstministern.
            </seg>
            <seg n="f8934344">
              Det är bland annat detta att behandlingen har sin bas i barn-
              och ungdomspsykiatrin. Det är ju så få barn som kommer dit. Barn-
              och ungdomspsykiatrin är underbemannad och underprioriterad, som
              all annan barnsjukvård. Vad tänker folkhälsoministern göra där
              för att de barn som är utsatta ska få den vård de behöver? Och
              de barn som ännu inte har kommit så långt men som behöver annan
              form av stöd via barn- och ungdomspsykiatrin: Vad tänker man göra
              där?
            </seg>
            <seg n="4a9c4903">
              Hur ser uppföljningen av de lagändringar som man har gjort ut?
              Hur är det tänkt? Vi hörde bara häromdagen om det utökade besöksförbudet,
              som med buller och bång genomfördes förra året men som inte används.
              Vad tänker folkhälsoministern och regeringen göra åt det?
            </seg>
            <seg n="8638c9b3">
              Då är jag inne på detta med barnens rätt till rättstrygghet.
              Barnen har, precis som vuxna, rätt till rättstrygghet. Flera har
              varit inne på denna fråga, som är så viktig.
            </seg>
            <seg n="4942787b">
              År 2001 kom Rikspolisstyrelsen med en rapport där man rekommenderade
              myndigheterna att införa det här. Man kan inte beordra; man kan
              rekommendera. Jag drar en parallell till miljörotlarna. Regeringen
              satte ned foten och sade: Till varje polismyndighet ska det finnas
              en miljörotel. Och inom ett år fanns det det. Varför kan inte
              regeringen sätta ned foten på samma sätt när det gäller familjevåldsenheter?
            </seg>
            <seg n="b4bb4f1c">
              Jag kan informera folkhälsoministern om att riksåklagaren det
              sade han när han var i justitieutskottet senast i våras hade sett
              att det var bedrövliga uppklaringssiffror för utredningar när
              det gäller barn förutom i några områden, och det var inom de myndigheter
              där man har familjevåldsenheter. Bara det är ett stort bevis på
              att familjevåldsenheter behövs inom alla polismyndigheter i det
              här landet. Tänker folkhälsoministern se till att sätta ned foten
              när det gäller denna fråga?
            </seg>
          </u>
          <note type="speaker" n="9da325a0">
            Anf. 33 VIVIANN GERDIN (c):
          </note>
          <u who="viviann_gerdin_a081ff" xml:id="i-d410b26ffb78f757-2" n="c228725b">
            <seg n="12203ec7">
              Herr talman! Jag tycker att det är en väldigt bra interpellation
              som Monica Green har skrivit, och jag vill också varmt instämma
              i att vi behöver göra mycket mer för de barn som lever i våldsamma
              familjer. Det är en bortglömd grupp i dag, och det är många gånger
              en tyst grupp. Vi politiker eller beslutsfattare på olika nivåer
              kan göra mycket, men det krävs faktiskt också, tycker jag, mycket
              mer civilkurage i samhället, att vi tillsammans agerar när vi
              blir medvetna om att barn far illa.
            </seg>
            <seg n="fa118491">
              Om vi inte agerar och tar barnens parti då sviker vi barnen.
              Därmed ger vi också väldigt negativa signaler till barnen, och
              det kan medföra att de tappar tilliten till oss vuxna. Jag tycker
              faktiskt att man borde kräva att det finns handlingsplaner i alla
              kommuner när det gäller hur man ska ta sig an de kvinnor och de
              barn som utsätts för våld. Detta har i väldigt många år vilat
              på mycket ideellt arbete. De gör ett fantastiskt jobb, alla kvinnojourer
              och alla kvinnohus som finns runtom i landet, men många gånger
              lever de på nåder med småsmulor från kommunerna. Jag tycker att
              det är dags att kommunerna tar ett större ansvar och att vi också
              härifrån riksdagen uttalar det, att man ser över hur det fungerar
              i dag.
            </seg>
            <seg n="88572baf">
              Jag vet att väldigt många kvinnohus i dag är överbelastade av
              andra grupper av kvinnor, ensamstående unga flickor. Vi kan inte
              ha det så att en grupp tar upp det lilla antal lägenheter som
              finns. Vi i samhället måste kunna ta hand om alla som far illa.
              Då inkluderar det också kvinnor med barn som tillfälligt behöver
              en ny bostad.
            </seg>
            <seg n="3df9c232">
              Vi ser i samhället att många barn far illa. Vi ser det genom
              att det finns fler stökiga barn i skolan. Samtidigt saknas det
              resurser för att man ska kunna ta hand om de här barnen. De har
              många gånger behov av att få prata med någon, men de har också
              behov av hjälp för att klara skolan. Vi ser det också genom att
              alltfler barn behöver psykiatrisk hjälp. Köerna till psykvården
              ökar. Jag tycker att det är fruktansvärt att ett barn och även
              en vuxen som mår psykiskt dåligt får följande svar: Du kan inte
              få någon hjälp nu, utan du får vänta för det är så många andra
              före dig. Det är helt oacceptabelt, så vi har en jättestor uppgift.
            </seg>
            <seg n="1abf15a5">
              Man kan nästan dagligen i varenda tidning se en hel del artiklar
              där det talas om den här gruppen, en bortglömd grupp barn. Det
              är just barnen som lever i familjer där våldet finns. Här måste
              vi verkligen ta krafttag tillsammans för att de här barnen ska
              få förtroende för oss som finns i olika beslutsorganisationer.
              Nu känns det många gånger som att vi utelämnar dem därför att
              det är väldigt mycket prat, men vi förmår inte att komma åt kärnan
              i de här problemen. Det är till en viss del en resursfråga det
              är helt klart både inom skolan och inom sjukvården, men jag tycker
              också att det handlar om människor i omgivningen. Jag vill därför
              uttrycka att vi alla måste ha mer civilkurage så att vi kan ingripa
              och stötta och hjälpa de här barnen så att de får en bra start
              i livet.
            </seg>
          </u>
          <note type="speaker" n="9ca91d63">
            Anf. 34 Statsrådet MORGAN JOHANSSON (s):
          </note>
          <u who="mikael_johansson_ec52c2" xml:id="i-7aed914d7a27ade1-1" n="f977d47f">
            <seg n="d93730ac">
              Herr talman! Att det är så många som går upp och deltar i debatten
              visar vilken vikt riksdagen lägger vid de här frågorna. Från regeringshållet
              håller vi absolut med om betydelsen av dessa frågor. Vi tycker
              att det här är en av de allra viktigaste frågor som vi har att
              arbeta med. Jag tycker att det har gått igenom i mitt interpellationssvar.
              De åtgärder som vi nu vidtar pekar på det.
            </seg>
            <seg n="d4f9aff2">
              Det är klart att man alltid kan säga: Det är bra det ni gör,
              men ni måste göra ytterligare saker och ännu mer. Jag betraktar
              det egentligen inte som någon kritik utan snarare som ett stöd
              för att man ska fortsätta att driva det här målmedvetet.
            </seg>
            <seg n="ffdc353a">
              Man ska också komma ihåg att det faktiskt finns en del ideologiska
              konflikter som ligger i botten. En är att vi från socialdemokratiskt
              håll ofta säger att vi ser familjen som den viktigaste brottsförebyggande
              resursen, men så säger vi en sak till, nämligen att ibland kan
              familjen vara en del av problemet och inte en del av lösningen.
              Då måste man från statens och kommunens sida vara beredd att gå
              in och reglera och hantera det här. Man måste gå in när det gäller
              de övergrepp som sker i familjerna.
            </seg>
            <seg n="5c57a657">
              I den svenska debatten har det här varit mycket mindre laddat
              än i många andra nationers debatter därför att vi ändå har haft
              den här grundläggande välfärdsstatssynen. Då säger vi att när
              familjen är svag måste samhället vara starkt. Det krävs då en
              välfärdsstat, och det krävs mycket pengar till socialpolitik.
              Det krävs också väldigt mycket pengar för att man ska kunna bygga
              ut psykiatrin eller ha en stark socialtjänst som kan fånga upp
              de här barnen.
            </seg>
            <seg n="b489a3b1">
              Här finns det ibland också en ideologisk konflikt när olika partier
              diskuterar. Från socialdemokratiskt håll är vi beredda att ta
              ut de skatter som behövs för att kunna finansiera en välfärdsstat,
              för att kunna satsa på socialpolitiken, socialtjänsten, barn-
              och ungdomspsykiatrin och allt det andra som ni tar upp. Jag tror
              att det är rätt viktigt att ha det i minnet.
            </seg>
            <seg n="06d61d44">
              En annan del som också är en ideologisk fråga gäller hur man
              ser på barn. Jag tänker på en av de viktigaste sakerna vi har
              gjort, tror jag, under de 30 år som har gått sedan vi skapade
              aga-lagen en gång på 70-talet. Den var ju banbrytande på det sättet
              att vi sade att barn är egna individer med ett eget värde och
              inte något slags bihang till familjen och till föräldrarna. De
              är egna individer. De har egna rättigheter. Det markerade vi som
              enda land vid det tillfället, på 70-talet, väldigt tydligt med
              aga-lagen. Vi är fortfarande ganska ensamma i världen, ska jag
              säga, om att inte acceptera att föräldrarna slår sina barn.
            </seg>
            <seg n="01bc7835">
              Sverige har alltså varit banbrytande när det gäller våld mot
              barn, men Sverige har också varit banbrytande när det gäller det
              som framför allt tas upp i den här interpellationen, våld mot
              kvinnor. Det som var banbrytande i den meningen var just kvinnofridspropositionen
              när den kom i slutet av 90-talet. Den innebar att vi skapade nya
              instrument i rättsväsendet, nya brottsrubriceringar, men kvinnofridslagen
              innebar också att vi lade ut en lång rad uppdrag till olika statliga
              myndigheter, bland annat polisen, för att de skulle bli bättre
              på att jobba i de här situationerna. Det gjorde vi, och efter
              det, precis som någon också var inne på, ser vi hur de här uppdragen
              har följts upp och vad de har inneburit. Vi har en utredare som
              lämnar ett betänkande till regeringen i slutet av den här sommaren.
              Man ska se: Hur gick det med de där uppdragen egentligen? Vad
              är det mer vi behöver göra?
            </seg>
            <seg n="12dc32a6">
              Utöver det har det också hunnit hända en hel del på mitt område.
              Vi har propositionen om utsatta barn. Där skärpte vi straffen
              förra året för våldsverkaren när det gäller barnmisshandel men
              också när man slår sin partner inför barnet. Vi har anmälningsplikten,
              dödsfallsutredningar och mycket annat som jag tar upp i interpellationssvaret,
              så det händer saker. Jag tror att vi arbetar i samma riktning,
              men vi kan vara ense om att saker och ting kanske inte går tillräckligt
              snabbt. Men vi behöver hela tiden stödet från riksdagen, och vi
              känner att vi måste fortsätta att utveckla detta arbete.
            </seg>
          </u>
          <note type="speaker" n="881e6479">
            Anf. 35 MONICA GREEN (s):
          </note>
          <u who="monica_green_587eab" xml:id="i-15fcd661ebef89e7-1" n="65fa86ad">
            <seg n="eb475be0">
              Herr talman! Visst, jag delar uppfattningen att Sverige gör oerhört
              mycket och har gått i bräschen med bland annat lagen om förbud
              mot aga för 30 år sedan. Den fick mycket internationell uppmärksamhet
              och var inte accepterad i Sverige i början. Men samhället stod
              på sig, och det är jättebra.
            </seg>
            <seg n="aad9bdb4">
              Sverige kan nog med sin kunskap, eftersom vi har gått i bräschen
              med många av de här sakerna, både vad gäller kvinnofridsbrott
              och våld mot barn, vara ett gott exempel för andra länder inom
              till exempel EU. Vi kan använda oss av den kunskapen.
            </seg>
            <seg n="cd2be4ba">
              Det är också, precis som Morgan Johansson säger, inte alltid
              så att familjen är den bästa tryggheten. Det kan vara tryggt och
              bra med familjen, absolut. Men det kan också vara motsatsen. Det
              gäller att vi andra i samhället ställer upp för de barn som inte
              vågar visa att det inte står rätt till hemma. Man kanske inte
              vågar ta hem kompisar, och man mår dåligt när man måste skydda
              sin mamma på olika sätt, som att vara en mänsklig sköld genom
              att krypa upp i knäet på henne så att hon inte ska bli slagen.
            </seg>
            <seg n="d9973195">
              Barn kan också bli slagna eller psykiskt drabbade på det sättet.
              Det finns alldeles för många barn som mår dåligt trots att Sverige
              har gått i bräschen, som vi också ska fortsätta att göra. Jag
              kan ta ett exempel. Jag sitter ju i trafikutskottet och är trafikpolitiker
              i vanliga fall. Där pratar vi väldigt mycket om nollvisionen.
              Vi pratar om trafiksäkerhet. Vi ska bygga vägarna på ett bra sätt.
              Vi satsar oerhört stora pengar på att det ska vara trafiksäkert
              och på att man inte ska bli drabbad och dödad eller svårt skadad
              även om man gör ett misstag. Vi borde ha samma tanke när det gäller
              detta.
            </seg>
            <seg n="49f5f919">
              Min fråga kvarstår också när det gäller barns maktlöshet. Finns
              det någonting hos regeringen som tyder på att ni till exempel
              ska ta barnens maktlöshet på allvar och kanske fundera på att
              ha en barnmaktsutredning?
            </seg>
          </u>
          <note type="speaker" n="3940b62c">
            Anf. 36 LARS-IVAR ERICSON (c):
          </note>
          <u who="unknown" xml:id="i-813df883d9210dd2-12" n="b69f8729">
            <seg n="e4d80f04">
              Herr talman! Jag tittar på svaret från ministern, och här finns
              ju många fina, positiva ord. Bland annat talas det om samråd och
              samverkan. Inte minst gäller det regeringsuppdraget att ta fram
              en övergripande strategi för samråd och samverkan när det gäller
              barn som far illa eller riskerar att fara illa. Samråd ska ske
              med berörda myndigheter och barnorganisationer. Då undrar jag
              om domstolsväsendet är inbegripet i detta samråd.
            </seg>
            <seg n="cbb98d2f">
              Jag tror att det där finns en problembild. Jag vill citera Lena
              Feuk, en advokat som ofta tar sig an fall som gäller våld mot
              kvinnor. Hon säger så här: När det gäller utsatta barn behöver
              vi mycket kunniga personer. Domarna har inte en susning om problematiken
              kring utsatta kvinnor och barn, för det ingår inte i utbildningen
              och de vill inte lära sig det heller, eftersom de anser att de
              blir partiska. Tyvärr är det väldigt framgångsrikt att föra fram
              anklagelser om att kvinnan ljuger och vill hämnas. Då är alltså
              min fråga: Ingår domstolsväsendet i detta samråd?
            </seg>
          </u>
          <note type="speaker" n="53a75ed1">
            Anf. 37 TINA ACKETOFT (fp):
          </note>
          <u who="tina_acketoft_60c419" xml:id="i-d31aae5aebea3424-1" n="1eb1d764">
            <seg n="19b25029">
              Herr talman! Folkhälsoministern tog upp de ideologiska skälen,
              och som folkpartist måste jag då säga att individens rätt till
              frihet alltid är övergripande. Men våld i hemmet kan aldrig anses
              vara privat. Det är ett typiskt exempel på när det privata verkligen
              är offentligt.
            </seg>
            <seg n="28e315d5">
              Folkhälsoministern pekar sedan på nästa ideologiska fråga, att
              vi talar om skatter och om en välfärd som är finansierad med gemensamma
              medel. Amnesty har bland annat tagit fram att störst missnöje
              bland kvinnor som utsätts för våld i en relation fanns bland dem
              som sökt hjälp hos socialtjänsten eller socialjouren. Detta är
              också något som jag har fått höra ett antal gånger när jag har
              varit ute på min turné.
            </seg>
            <seg n="6941246f">
              Dessvärre är det så att många våldsutsatta kvinnor faktiskt lever
              i kommuner som blundar för problemen. Man förstår sig inte på
              det här. Det är så hemskt. Man vill inte ta itu med det. Kommunpolitiker
              och regionalpolitiker anser helt enkelt att frågan faller utanför
              deras ansvarsområde. Därför är det fortfarande de ideella kvinnoorganisationerna
              som fortfarande är de enskilt viktigaste aktörerna för att ge
              hjälp och stöd trots att det är kommunerna och socialtjänsten
              som har huvudansvaret. Det är vi ju överens om.
            </seg>
            <seg n="28ccf312">
              Kvinnovåldskommissionen lyfte i sitt slutbetänkande fram att
              frågan helt enkelt verkar ha väldigt låg prioritet, att man har
              bristande kunskap, precis som jag sade, och att problemet inte
              har uppmärksammats tillräckligt på kommunal nivå. Därför föreslog
              man att socialtjänstens ansvar skulle preciseras i socialtjänstlagen
              samt att särskilda handlingsplaner skulle utarbetas inom socialtjänsten.
              Men regeringen ansåg att det var en fråga som kommunerna själva
              skulle ta ställning till.
            </seg>
            <seg n="c53faa67">
              Det kommunala självstyret och kommunernas frihet att organisera
              sin egen verksamhet värnades alltså. Det tycker jag är mycket
              märkligt, för annars haglar minsann pekpinnarna tätt över kommunerna.
              Men detta gäller uppenbarligen inte barns och kvinnors rätt till
              liv och frihet. Detta har ingenting med ideologiska diskussioner
              om skattemedel att göra, utan detta är en vilja. Jag undrar hur
              folkhälsoministern ställer sig till detta.
            </seg>
          </u>
          <note type="speaker" n="06854465">
            Anf. 38 CECILIA MAGNUSSON (m):
          </note>
          <u who="cecilia_magnusson_cecd49" xml:id="i-738b7f4af6c2df75-1" n="98da603b">
            <seg n="201ef530">
              Herr talman! Ja, det behöver göras mer. Och vi ska i Sverige
              ligga i framkant och driva den här frågan fortsättningsvis också.
              Som Tina Acketoft var inne på kan man börja diskutera ideologi
              och inte vilja svara på frågor utan vilja ha politisk polemik.
              Det är ett sätt att ta sig an den här frågan. Ett annat sätt är
              att försöka komma till gemensamma lösningar, bra svar och bra
              stöd i fråga om ett svårt problem.
            </seg>
            <seg n="0c337681">
              Det är ju så när det gäller kvinnojourerna att den här studien
              kommer med ett antal förslag som jag tycker att socialtjänstministern
              ska ta med sig i sitt fortsatta arbete när det gäller vad som
              behövs inom barn- och ungdomspsykiatrin.
            </seg>
            <seg n="a956f54c">
              Nästa vecka tror jag att socialtjänstministern också ska vara
              med på ett seminarium på Alla kvinnors hus om våld mot kvinnor
              och barn och hur man ska kunna gå vidare i frågan, så jag hoppas
              att vi får tillfälle att återkomma till detta. Låt mig bara ta
              upp en sak som gäller socialtjänsten och deras insatser. Tidigare
              fanns det ju inskrivet i barnavårdslagen flera verktyg för socialtjänsten
              i stället för omhändertagande. I dag har man inte de möjligheterna.
              Skulle socialtjänstministern vara beredd att återinföra de verktyg
              som man hade i den gamla barnavårdslagen? Den hade ju hela skalan
              från att inte göra något till att tvångsomhänderta barn. Man behöver
              flera verktyg för socialtjänsten. Det skulle vara ett steg på
              vägen.
            </seg>
          </u>
          <note type="speaker" n="bb1bb185">
            Anf. 39 VIVIANN GERDIN (c):
          </note>
          <u who="viviann_gerdin_a081ff" xml:id="i-d410b26ffb78f757-3" n="c228725b">
            <seg n="ed6349d0">
              Herr talman! När jag lyssnade på folkhälsoministern och alla
              andra här märkte jag att visst är vi överens om att vi behöver
              ta krafttag för att stärka barnens ställning, ställningen för
              de barn som lever med våldet runtomkring oss. Det är bra att vi
              har en samsyn. Däremot verkar det som att tidsplanen spretar betänkligt
              när det gäller vad det är som vi vill göra och när det ska ske.
            </seg>
            <seg n="29962e45">
              Jag tycker att barnen kommer i kläm på många olika sätt i dag.
              Jag tänker framför allt på föräldrabalken när det gäller vårdnad
              och umgänge. Vi har otaliga exempel där det är föräldrarnas rätt
              som många gånger går före barnets. Det finns barn som protesterar
              och är rädda för att de har sett sin pappa slå mamma, och när
              föräldrarna har separerat har barnen i en del fall inte velat
              träffa pappan. Trots detta finns det vissa fall där man till och
              med åtalar och ålägger kvinnan vite när hon inte kan skicka barnet
              till pappan mot barnets vilja.
            </seg>
            <seg n="3cc21fa5">
              Jag skulle vilja avsluta med att säga att jag tycker att det
              är befogat att ställa sig frågan: Hur sköter länsstyrelsen tillsynen
              av våldet mot kvinnorna? Hur beter sig kommunerna? Vad har de
              för kunskaper och vad vidtar de för åtgärder mot det här våldet,
              brotten mot kvinnor och barn? Jag skulle gärna vilja att folkhälsoministern
              gjorde en offentlig redogörelse för hur kommunerna agerar. Jag
              undrar om aktiviteten är så hög på länsstyrelserna ute i landet.
            </seg>
          </u>
          <note type="speaker" n="05e816b3">
            Anf. 40 Statsrådet MORGAN JOHANSSON (s):
          </note>
          <u who="mikael_johansson_ec52c2" xml:id="i-7aed914d7a27ade1-2" n="f977d47f">
            <seg n="92c539ab">
              Herr talman! Först vill jag ge en kommentar till Monica Greens
              förslag om barnmaktsutredning. Det tar jag gärna med mig tillbaka.
              Jag tycker att det verkar vara ett bra förslag. Å andra sidan
              tror jag nog att det är Berit Andnor som har hand om det. Hon
              har det övergripande barnansvaret. Jag är särskilt ansvarig för
              frågor som rör utsatta barns situation. Det är klart att vår grundläggande
              uppfattning är att barn är egna individer som förtjänar att tas
              på allvar när det gäller att man ska lyssna på dem och också när
              det gäller att ge dem den makt och det inflytande i samhället
              som de ska ha. Så här finns det, tror jag, ett spår som man absolut
              kan gå vidare med.
            </seg>
            <seg n="e8144c90">
              Hela frågeperspektivet handlar egentligen om huruvida vi gör
              tillräckligt mycket tillräckligt fort. Jag har i mitt interpellationssvar
              försökt räkna upp några saker. Jag kan lägga till ytterligare
              något. Vi lade fram propositionen om utsatta barn, som riksdagen
              röstade igenom, förra året. Där skärpte ni ju straffen för dem
              som begår de här övergreppen. Ni tog också in i sammanhanget situationen
              där mannen slår kvinnan inför barnen. Den omfattas nu också av
              den straffskärpningsgrunden. Justitiedepartementet ser också över
              möjligheten att ge brottsskadeersättning till barnen i de här
              situationerna.
            </seg>
            <seg n="e80c4e52">
              Vi ser över hela den sociala barn- och ungdomsvården. Många av
              er har varit inne på det som handlar om familjehemsplaceringarna
              och hur de fungerar, om socialtjänsten ingriper i tid och om man
              vidtar rätt åtgärder. Därför tillsatte vi förra året en parlamentarisk
              kommitté som gör just en sådan översyn. Där finns för övrigt det
              som Cecilia Magnusson också tar upp, nämligen det som man ofta
              betraktar som mellantvånget, alltså att det finns någon form av
              åtgärder mellan de strikt frivilliga åtgärderna och tvångsomhändertagandena
              som man också skulle kunna utveckla. Jag är öppen för sådana förändringar
              i socialtjänstlagen om nu den parlamentariska kommittén skulle
              komma fram till det. Jag tycker att det kan ligga mycket i argumentationen
              att man ibland behöver använda sig av också sådana mellanformer
              av insatser. Jag ser med spänning fram emot vad den kommittén
              kommer fram till. För min del är jag öppen för detta.
            </seg>
            <seg n="8cee07a0">
              Många har också tagit upp frågan om kvinnojourer. Vi fördubblar
              stödet till kvinnojourerna från och med innevarande år. Vi lägger
              ut, tror jag, 8 miljoner kronor ytterligare. Jag är väldigt angelägen
              om att se till att kvinnojourerna kan få bättre förhållanden där
              de arbetar. Jag är också angelägen om att se till att de utöver
              de statliga insatser som görs också kan få kommunalt stöd.
            </seg>
            <seg n="720c7d6a">
              Här finns hela tiden också den här spännvidden kring den tredje
              ideologiska fråga som vi talar om egentligen, nämligen förhållandet
              mellan staten och kommunerna. Jag är ju statssocialist i den meningen
              att jag inte ryggar för att låta staten bestämma mer över vad
              kommunerna ska och bör syssla med. Det gläder mig att de strömningarna
              tydligen också finns från folkpartistiskt håll, alltså en strävan
              mot att staten i så fall är beredd att strama upp vad kommunerna
              ska göra lite ytterligare. Det ryggar jag inte för. Men här finns
              ju också hela tiden spänningen mellan det kommunala självstyret
              och statens möjlighet att ingripa.
            </seg>
            <seg n="90b544e4">
              Vi gör dessutom mycket annat. Vi reformerar i fråga om sexualbrotten,
              där vi också stramar upp lagstiftningen kring sexuella övergrepp
              mot barn. Det kommer en proposition om det från Justitiedepartementets
              sida. Slutligen ser vi över vårdnadslagstiftningen, som vi också
              har talat om tidigare, för att bland annat få ihop den problematik
              som många av er har lyft fram i debatten.
            </seg>
          </u>
          <note type="speaker" n="964e9994">
            Anf. 41 MONICA GREEN (s):
          </note>
          <u who="monica_green_587eab" xml:id="i-15fcd661ebef89e7-2" n="65fa86ad">
            <seg n="69f27b4c">
              Herr talman! Då vill jag tacka för den redogörelse som vi har
              fått från regeringen. Jag är glad för att det var många partier
              som deltog i debatten. Det märks att det här är en oerhört viktig
              fråga som vi måste fortsätta gå i bräschen för från Sverige. Det
              behövs fler vuxna i skolan, vilket ju faktiskt aviserades i vårbudgeten.
              Det behövs satsning på kvinnojourerna. Det behövs mer pengar till
              socialtjänsten. Vi har gått i bräschen genom att vi för 30 år
              sedan antog den här lagen om att man inte får aga sina barn. Vi
              ska fortsätta gå i bräschen. Vi kan göra mycket mer som samhällsmedborgare
              och i ideella organisationer. Vi måste hela tiden visa att vi
              från samhällets sida absolut inte accepterar att barn eller kvinnor
              blir utsatta för våld av män.
            </seg>
          </u>
          <note type="speaker" n="e3d8300a">
            Anf. 42 Statsrådet MORGAN JOHANSSON (s):
          </note>
          <u who="mikael_johansson_ec52c2" xml:id="i-fd0e19e691328fd5-0" n="f977d47f" next="i-90298935bd6b67a5-0">
            <seg n="f59fd7ed">
              Herr talman! Jag vill till sist bara alldeles kort tacka för
              möjligheten att föra den här diskussionen. Jag noterar också att
              det som brukligt är finns ett väldigt starkt intresse från riksdagens
              sida för de här frågorna. Det ser jag som ett väldigt gott stöd,
              får man säga, för att kunna fortsätta driva de här frågorna. Jag
              tror inte att vi i grund och botten är så oense om vad som ska
              göras. Däremot är vi ofta, från alla håll, väldigt frustrerade
              över att saker och ting inte sker snabbt nog, i tillräcklig takt.
              Ibland önskar vi också att ännu mer kunde göras. Det är bra att
              vi har fått föra den här diskussionen i dag, tycker jag. Tack
              för den möjligheten!
            </seg>
          </u>
          <note n="c3d7b595">
            Överläggningen var härmed avslutad.
          </note>
          <note n="03987aa3">
            8 § Anmälan om inkommen faktapromemoria om förslag från Europeiska
            kommissionen
          </note>
          <note n="54f559a1">
            Talmannen anmälde att följande faktapromemoria om förslag från
            Europeiska kommissionen inkommit och överlämnats till utskott:
          </note>
          <u who="mikael_johansson_ec52c2" xml:id="i-90298935bd6b67a5-0" n="f977d47f" prev="i-fd0e19e691328fd5-0">
            <seg n="07211720">
              KOM(2004)91
            </seg>
          </u>
          <note n="d53a6b27">
            9 § Anmälan om inkomna uppteckningar från EU-nämndssammanträde
          </note>
          <note n="478e8d90">
            Talmannen anmälde att uppteckningar från EU-nämndens sammanträde
            fredagen den 26 mars inkommit.
          </note>
          <note n="259b017b">
            10 § Förnyad bordläggning
          </note>
          <note n="d7cbb773">
            Föredrogs och bordlades åter
          </note>
          <note n="aa7b1ce0">
            11 § Bordläggning
          </note>
          <note n="e4aadd67">
            Anmäldes och bordlades
          </note>
          <note n="3d5146f4">
            12 § Anmälan om interpellationer
          </note>
          <note n="6555b8de">
            Anmäldes att följande interpellationer framställts
          </note>
          <note n="5c384a39">
            den 26 april
          </note>
          <note n="fadd2647">
            Kalle Larsson
          </note>
          <note n="dfc04c0a">
            Per Landgren
          </note>
          <note n="f07d5e09">
            den 27 april
          </note>
          <note n="45239967">
            Hillevi Engström
          </note>
          <note n="aecac4c9">
            Tina Acketoft
          </note>
          <note n="216c6488">
            Peter Pedersen
          </note>
          <note n="23e61a83">
            Mikael Oscarsson
          </note>
          <note n="9de6b0ab">
            Interpellationerna redovisas i bilaga som fogats till riksdagens
            snabbprotokoll tisdagen den 4 maj.
          </note>
          <note n="7546abe9">
            13 § Anmälan om frågor för skriftliga svar
          </note>
          <note n="20324e40">
            Anmäldes att följande frågor för skriftliga svar framställts
          </note>
          <note n="5c384a39">
            den 26 april
          </note>
          <note n="d0b6f6fd">
            Anita Johansson
          </note>
          <note n="1ecaaa39">
            Lars Wegendal
          </note>
          <note n="74b077ba">
            Marietta de Pourbaix-Lundin
          </note>
          <note n="b899ed74">
            Inger Davidson
          </note>
          <note n="f07d5e09">
            den 27 april
          </note>
          <note n="23e61a83">
            Mikael Oscarsson
          </note>
          <note n="2b1f5bcd">
            Christer Nylander
          </note>
          <note n="2b1f5bcd">
            Christer Nylander
          </note>
          <note n="ad882f22">
            Ulla Hoffmann
          </note>
          <note n="1ecaaa39">
            Lars Wegendal
          </note>
          <note n="97213fa3">
            Cristina Husmark Pehrsson
          </note>
          <note n="b3cba543">
            Frågorna redovisas i bilaga som fogats till riksdagens snabbprotokoll
            tisdagen den 4 maj.
          </note>
          <note n="a51cdc55">
            14 § Kammaren åtskildes kl. 16.07.
          </note>
          <note n="52330516">
            Förhandlingarna leddes av talmannen.
          </note>
          <note n="cdf73e95">
            /Monica Gustafson
          </note>
        </div>
      </body>
    </text>
  </TEI>
</teiCorpus>
