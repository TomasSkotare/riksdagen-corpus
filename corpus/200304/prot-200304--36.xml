<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2003</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2003</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200304--36</head>
          <docDate when="2003-11-26">2003-11-26</docDate>
        </div>
      </front>
      <body>
        <div>
          <note n="e58436db">
            ﻿
          </note>
          <note n="26dfd939">
            Riksdagens protokoll
          </note>
          <note n="9084850c">
            2003/04:36
          </note>
          <note type="date" n="28297605">
            Onsdagen den 26 november
          </note>
          <note n="12e2bd21">
            Kl. 09:00 - 17:33
          </note>
          <note n="150014a7">
            1 § Justering av protokoll
          </note>
          <note n="ed843329">
            Justerades protokollet för den 20 november.
          </note>
          <note n="90ebfc94">
            2 § Val av ombudsmän vid JO-ämbetet
          </note>
          <note type="speaker" n="9f5edb20">
            Anf. 1 GUNNAR HÖKMARK (m):
          </note>
          <u who="unknown" xml:id="i-c2d59bd31ea2c546-0" n="fb9d3fb6">
            <seg n="63ce3ba1">
              Fru talman! Det svenska JO-ämbetet är en i ordets verkliga bemärkelse
              mycket fin institution. Det bygger på en för sin tid oerhört framsynt
              insikt om vikten av att slå vakt om medborgarnas rätt gentemot
              myndigheter på medborgarnas villkor.
            </seg>
            <seg n="7c79ae3f">
              JO fyller inte bara en viktig funktion i rättsstaten som sådan
              utan är också tillsammans med konstitutionsutskottet en av de
              två kvarvarande kontrollinstitutionerna med ursprung i 1809 års
              regeringsform. Det innebär att förvaltningar och domstolar har
              ett självständigt ansvar men står under ett straffrättsligt ansvar
              där JO-ämbetet utövar tillsyn och också kan stå för åtal och där
              konstitutionsutskottet står för tillsyn och kontroll av regeringen.
            </seg>
            <seg n="01054f76">
              Det är värt att komma ihåg att JO-ämbetet står för detta men
              också verkar genom sina uttalanden. Det kan förnya och skärpa
              insikten hos myndigheter, förnya och vitalisera insikten om de
              förhållanden som ska råda mellan medborgare och myndigheter. Det
              är en fristående myndighet. Men jag vill också passa på att i
              det här sammanhanget säga att de berättelser som justitieombudsmännen
              lämnar till riksdagen har ett mycket viktigt politiskt intresse
              när det gäller att resonera om hur lagstiftningen ska förändras
              och utvecklas. Det är någonting som i grunden varje utskott ska
              ta till sig för att på det viset också föra de bästa av traditionerna
              vidare i detta sammanhang.
            </seg>
            <seg n="11b16f0a">
              Det är också så att om vi tittar på det svenska JO-ämbetet kan
              vi konstatera att det har blivit en förebild för en lång rad andra
              länder, inte minst i nya demokratier. Men vi kan också se att
              det i Europaparlamentet i dag finns en ombudsman just för att
              kunna hävda medborgarnas rätt gentemot myndigheter. Samma grundläggande
              tanke som återfanns från 1809 års regeringsform är i dag en del
              av den moderna europeiska verkligheten. Det säger också något
              om styrkan och moderniteten i denna gamla och fina institution.
            </seg>
            <seg n="6087ea2a">
              Fru talman! Den tid för vilken Claes Eklundh är vald att vara
              chefsjustitieombudsman löper ut vid årsskiftet, och han har meddelat
              att han inte står till förfogande för omval. Det kan finnas skäl
              att konstatera att under den tid som han har varit chefsombudsman
              har det svenska JO-ämbetet fått en utvecklad auktoritet och legitimitet
              samt även en viktig förnyelse.
            </seg>
          </u>
          <note n="74d86d57">
            Med anledning av att han nu lämnar sin befattning har vi berett
            frågan om val av en ny chefsjustitieombudsman. Jag vill i det
            sammanhanget erinra om att den förste ombudsmannen som riksdagen
            valde var konstitutionsutskottets ordförande, 1810. Oaktat denna
            rätt kortvariga tradition har vi beslutat oss att enhälligt föreslå
            att regeringsrådet Mats Melin från tiden från och med den 1 februari
            2004 till dess nytt val har genomförts under fjärde året därefter
            förordnas till chefsjustitieombudsman, att riksdagen för tiden
            från valet till dess nytt val har genomförts under fjärde året
            därefter omväljer justitieombudsman Nils-Olof Berggren och att
            riksdagen för en tid av två år från valet till ställföreträdande
            ombudsman omväljer före detta presidenten Leif Ekberg.
          </note>
          <note n="99a155ef">
            Fru talman! Detta vårt förslag är enhälligt och överlämnas härmed
            till kammaren.
          </note>
          <note n="4789c1f1">
            Företogs val av ombudsmän till JO-ämbetet.
          </note>
          <note n="c8f5a7e4">
            Konstitutionsutskottet hade enhälligt föreslagit att regeringsrådet
            Mats Melin skulle väljas till chefsjustitieombudsman för tiden
            från och med den 1 februari 2004 till dess nytt val genomförts
            under fjärde året därefter.
          </note>
          <note n="5e604015">
            Kammaren valde i enlighet med konstitutionsutskottets förslag
            till
          </note>
          <u who="unknown" xml:id="i-2df2ef84985c9ba7-0" n="fb9d3fb6">
            <seg n="e131b3fa">
              chefsjustitieombudsman
            </seg>
            <seg n="c7023d39">
              KOM(2003)614
            </seg>
          </u>
          <note n="84624e7b">
            Konstitutionsutskottet hade enhälligt föreslagit att Nils-Olof
            Berggren skulle omväljas till justitieombudsman för tiden från
            valet till dess nytt val genomförts under fjärde året därefter.
          </note>
          <note n="5e604015">
            Kammaren valde i enlighet med konstitutionsutskottets förslag
            till
          </note>
          <note n="a061e166">
            justitieombudsman
          </note>
          <note n="057a6895">
            Konstitutionsutskottet hade enhälligt föreslagit att Leif Ekberg
            skulle omväljas till ställföreträdande ombudsman för en tid av
            två år från valet.
          </note>
          <note n="5e604015">
            Kammaren valde i enlighet med konstitutionsutskottets förslag
            till
          </note>
          <note n="aaacc4a7">
            ställföreträdande ombudsman
          </note>
          <note n="b97bb84b">
            3 § Meddelande om ändring i kammarens sammanträdesplan
          </note>
          <note n="765aca3d">
            Tredje vice talmannen meddelade att interpellationsdebatten torsdagen
            den 27 november skulle inledas kl. 12.00 och inte kl. 10.00 som
            tidigare meddelats.
          </note>
          <note n="cbff59e9">
            4 § Anmälan om inkommen faktapromemoria om förslag från Europeiska
            kommissionen
          </note>
          <note n="30bc6f8d">
            Tredje vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <note n="90c527e1">
            5 § Hänvisning av ärenden till utskott
          </note>
          <note n="421de491">
            Föredrogs och hänvisades
          </note>
          <note n="4ad5ead8">
            6 § Rikets styrelse
          </note>
          <note type="speaker" n="56086fa8">
            Anf. 2 NILS FREDRIK AURELIUS (m):
          </note>
          <u who="nils_fredrik_aurelius_d21c21" xml:id="i-67c849eecd239999-0" n="8a5f1024">
            <seg n="851391ec">
              Fru talman! Den 19 november beslutade som bekant riksdagens majoritet
              om en helhet av ramar för de olika utgiftsområdena i den statliga
              budgeten, liksom om en beräkning av statens inkomster för 2004.
              Man fastställde också utgiftstaken för 2005 och 2006. Det moderata
              motförslaget var också en helhet och får därför anses ha fallit
              nu, det vill säga i budgetteknisk mening. Det är anledningen till
              att vi beträffande budgeten för 2004 bara har ett särskilt yttrande.
              Jag har därför inget yrkande i den delen, men jag vill ändå mycket
              kort redovisa några moderata ståndpunkter inom utgiftsområde 1.
            </seg>
            <seg n="d714e941">
              Vi avvisar de extra 10 miljonerna till en särskild satsning för
              att öka valdeltagandet i samband med valet till Europaparlamentet.
              Det måste vara de politiska partiernas uppgift att mobilisera
              väljarna, och det är olämpligt att staten på det sättet ägnar
              sig åt riktade åtgärder.
            </seg>
            <seg n="09b3b2ec">
              Vidare finns det enligt vår mening goda skäl att hålla tillbaka
              expansionen av Regeringskansliet. Det går förstås inte längre
              att hänvisa till att det behövdes större resurser med tanke på
              EU-ordförandeskapet. Det var ju en tid sedan. Särskilt tycker
              vi att det kan finnas anledning att hålla tillbaka politiskt relaterade
              befattningar, så kallade sakkunniga. Vi tycker också, och det
              har vi diskuterat tidigare, att det är något anmärkningsvärt att
              Miljöpartiet och Vänsterpartiet har egna kanslier inom Regeringskansliet.
            </seg>
            <seg n="34156661">
              Så långt budgeten för utgiftsområde 1.
            </seg>
            <seg n="028f0301">
              Det finns ändå några reservationer fogade till betänkandet. De
              handlar om sådant som inte gäller budgeten för 2004 utan förhållandena
              längre fram.
            </seg>
            <seg n="df69cd92">
              Partistödet först. I grunden är det fel, tycker vi, att staten
              finansierar de politiska partierna. Vi föreslår en minskning med
              en fjärdedel av stödet för 2005 och med ytterligare en fjärdedel
              för året därpå. Detta tycker vi är ett så pass återhållsamt förslag
              att det borde kunna få uppslutning i kammaren.
            </seg>
            <seg n="c30a7289">
              Presstödet brukar vi ju ha en återkommande debatt om här. Nytt
              för den här gången är att Konkurrensverkets rapport i denna fråga
              har kommit och att regeringen faktiskt annonserar en pressutredning.
              Bakgrunden är de strukturförändringar, heter det, som har skett
              under de senaste åren. Jag ska återkomma till detta strax.
            </seg>
            <seg n="2d3f7b14">
              Jag ska först ge en bakgrund. Presstödet inrättades för över
              30 år sedan. Redan 1969 kom det första distributionsstödet, som
              det då kallades. År 1971 infördes produktionsbidrag, vilket kan
              sägas motsvara dagens driftsstöd. Sedan dess har en del ändringar
              skett, men i grunden är systemet detsamma. Presstödet har alltså
              visat sig vara mycket seglivat faktiskt mer seglivat än de tidningar
              som presstödet var avsett att stödja.
            </seg>
            <seg n="8cd4bc27">
              Man måste naturligtvis först och främst fundera på det rent principiella
              i sammanhanget. Är det en bra ordning att staten stöder vissa
              tidningar? Det är inte självklart att så är fallet. Även om så
              gott som alla naturligtvis vill ha en mångfald i fråga om opinionsbildning
              är det inte alldeles säkert att staten ska vara tidningsfinansiär.
            </seg>
            <seg n="de32a7e8">
              Vidare bör vi fundera på ändamålsenligheten. Har detta stöd,
              som mer eller mindre har permanentats, fungerat som det var tänkt?
              Har det räddat andratidningar och därmed mångfalden? Verkligheten
              kan inte utan vidare beskrivas så. Efter den principiella invändningen
              kommer frågan om presstödet har fungerat som det var tänkt.
            </seg>
            <seg n="ad54dc23">
              Från början var tanken att stödet skulle leda till en omstrukturering,
              en förnyelse och därmed en vitalisering. Men i praktiken har det
              blivit ett driftstöd, det vill säga det går in i budgeten som
              vilket bidrag som helst, och förnyelsen har ofta lyst med sin
              frånvaro. Ännu mera påtagligt är att tidningar trots stödet i
              många fall har gått under och att annars nödvändiga strukturrationaliseringar
              har försenats eller uteblivit.
            </seg>
            <seg n="cbd82390">
              En annan effekt av att man tillför vissa tidningar driftsbidrag
              är att ägaransvaret har försvagats. A-pressen brukar ofta få exemplifiera
              detta, men ägaransvaret är tunt också för många andra tidningar.
            </seg>
            <seg n="35cdf03a">
              Nu måste vi dessutom inse att vi i dag, mer än 30 år efter det
              att presstödet infördes i sin första form, har en helt ny medievärld
              med många nya medier som faktiskt kan stå för mångfalden, nyhetsförmedlingen
              och debatten. Vi har gratistidningarna om vi bara håller oss till
              papperstidningarna och vi har naturligtvis också elektroniska
              medier. Presstödet förefaller, mot den bakgrunden, föråldrat och
              bör, enligt vår mening, omprövas.
            </seg>
            <seg n="5622db02">
              Som vi alla vet sker det en ganska stor förändring av tidningsmarknaden.
              Den senaste vågen handlar om att förstatidningen på en ort köper
              andratidningen, men på sådana villkor att presstödet följer med.
              Detta har så småningom även regeringen upptäckt. Regeringen verkar
              väl inte ha någon förståelse för de principiella invändningarna
              mot presstödet, men just de senaste händelserna har fått regeringen
              att vakna till. Och nu vill man, sent omsider, tillsätta en utredning.
            </seg>
            <seg n="4d3c3d84">
              En lämplig utgångspunkt är Konkurrensverkets rapport som kom
              nyligen. I den föreslås inte bara en översyn utan också en analys
              av vad som skulle hända om stödet slopades helt och hållet. Konkurrensverket
              betonar bland annat de snedvridande effekterna av stödet. Om något
              bör göras från statens sida beträffande papperstidningarna ska
              det, enligt min mening, ske med hjälp av generella åtgärder.
            </seg>
            <seg n="24a90116">
              Reklamskatten, som ofta nämns, drabbar dagstidningarna hårt,
              inte minst genom att åtskilliga konkurrenter, till exempel TV,
              radio och direktreklam, är befriade från denna pålaga. Till saken
              hör att regeringen med jämna mellanrum, som det heter, avskaffar
              reklamskatten, men då endast på idéplanet och inte i sinnevärlden.
              Den lever alltså kvar år efter år med olika motiveringar, det
              vill säga beslutet om dess avskaffande skjuts upp.
            </seg>
            <seg n="87a0dd35">
              Fru talman! Man bör avslutningsvis konstatera att det inte är
              alldeles obetydliga summor som skattebetalarna på detta sätt lägger
              ut för presstödet. Om vi skulle införa presstödet i dag det vill
              säga införa en ny utgift som kostar 500600 miljoner om året är
              jag övertygad om att det inte skulle vara alldeles lätt att få
              gehör för detta. Det finns goda skäl att ompröva och stegvis avskaffa
              presstödet. Jag yrkar bifall till reservation 2.
            </seg>
          </u>
          <note type="speaker" n="5f9110b5">
            Anf. 3 TOBIAS KRANTZ (fp):
          </note>
          <u who="tobias_krantz_23a8b2" xml:id="i-8b9cb1bab268db3e-0" n="d334b010">
            <seg n="60d50da7">
              Fru talman! Vi debatterar i dag utgiftsområde 1 i statsbudgeten.
              Folkpartiet har, precis som övriga oppositionspartier, lagt fram
              ett eget förslag till statsbudget med en helt annan inriktning
              på den ekonomiska politiken än den som regeringen och dess samarbetspartier
              har och har haft.
            </seg>
            <seg n="53e68d73">
              Först och främst handlar det om att ha en budget som är mer inriktad
              på tillväxt, bättre villkor för företagande när det gäller exempelvis
              skatter och regler och en offensivare satsning på forskning och
              utveckling. Det handlar också om en budget som är mer och bättre
              inriktad på att skapa solidaritet och rättvisa, bland annat genom
              att vi satsar mer pengar på bistånd till tredje världen, på utbildning
              och på stöd till handikappade, och vi gör en större satsning på
              det svenska rättsväsendet. För att klara detta genomför vi besparingar
              inom arbetsmarknadspolitiken.
            </seg>
            <seg n="6164e333">
              Enligt den budgetordning vi har i riksdagen har vårt förslag
              avstyrkts av finansutskottets majoritet. Vårt förslag är en helhet,
              och därför deltar vi inte i den exakta fördelningen inom ramen
              för det utgiftsområde vi just nu diskuterar, det vill säga utgiftsområde
              1. Trots detta vill jag ändå ge några synpunkter på de delar som
              ingår i utgiftsområdet.
            </seg>
            <seg n="b8dbcfee">
              För det första handlar det om presstödet. Vi föreslår en kraftig
              besparing på 425 miljoner kronor. Stödet ska så småningom avvecklas
              helt. Presstödet har ökat kraftigt under de senaste åren, vilket
              också redovisas tydligt i majoritetens text i betänkandet. Det
              finns, enligt vår uppfattning, starka skäl mot ett presstöd. Fria
              och oberoende medier måste rimligen vara oberoende också av stora
              statliga stöd som snedvrider den marknad som pressen ska operera
              på. Vi ska också komma ihåg att mediesituationen i dag ser helt
              annorlunda ut i förhållande till den tid då presstödet infördes.
              Då var det en helt annan situation där de papperstidningar vi
              nu pratar om hade en totalt dominerande ställning när det gäller
              åsiktsbildning och debatt. Nu har vi en annan mediesituation där
              det finns papperstidningar och elektroniska medier som kan bidra
              till mångfald och pluralism på åsiktsmarknaden. Därför finns det
              goda skäl till att avskaffa presstödet.
            </seg>
            <seg n="8695911f">
              För det andra handlar det om att vi vill genomföra en besparing
              på Regeringskansliet. Det är också en institution som har vuxit
              kraftigt under senare år, inte minst i samband med att Sverige
              blev ordförande i Europeiska unionen under det halvår som Sverige
              hade den rollen. Som vi vet är Sverige inte längre ordförande
              i Europeiska unionen. Samtidigt ligger den stora utgiftsökningen
              kvar på Regeringskansliet. Detta tillsammans med att Regeringskansliet
              bör ha en viss sparsamhet på sina utgifter leder till att vi kan
              spara rätt mycket pengar på Regeringskansliets verksamhet. I den
              tid vi nu lever tycker vi att det är viktigare att skapa jobb
              inte innanför Regeringskansliets väggar utan utanför Regeringskansliets
              väggar. Det skapar mer tillväxt i landet.
            </seg>
            <seg n="ec9cb08d">
              För det tredje föreslår vi nedläggning av Expertgruppen för EU-frågor,
              som numera kallar sig Sieps. Det är ingen stor besparing, och
              det är inte huvudsakligen för att vi vill spara pengar som vi
              föreslår detta utan av rent principiella skäl. Vi tycker inte
              att det är rimligt att ha en statlig myndighet som ligger direkt
              under Statsrådsberedningen som ägnar sig åt EU-forskning. Vi behöver
              i Sverige en inriktning på forskningspolitiken som satsar mer
              på fri och oberoende forskning, särskilt i EU-frågor. Den här
              myndighetens tillkomst och existens verkar i rakt motsatt riktning.
              Därför föreslår vi att myndigheten ska läggas ned.
            </seg>
            <seg n="84857ec0">
              Jag vill nämna en fråga som inte är av rent ekonomisk karaktär
              men som vi ändå tycker är viktig. Den handlar om rätten att ingå
              partnerskap på svenska ambassader utomlands. Regeringen har inlett
              ett arbete med att se till att det ska vara möjligt att genomföra
              detta på samma sätt som det är möjligt att genomföra vigslar på
              ambassader. Vi tycker att utvecklingen måste skyndas på kraftigt
              och att regeringen måste ta frågan på allvar. Det är också skälet
              till att vi har en reservation i betänkandet i just denna del.
            </seg>
            <seg n="f4b6cf6b">
              Fru talman! Jag och Folkpartiet står naturligtvis bakom samtliga
              reservationer som vi har lagt fram i betänkandet, men för tids
              vinnande yrkar jag bifall till endast reservation nr 3.
            </seg>
          </u>
          <note type="speaker" n="7cd364b1">
            Anf. 4 INGVAR SVENSSON (kd):
          </note>
          <u who="ingvar_svensson_838b4e" xml:id="i-6c0fd0ff54f7dcbd-0" n="2a400a2e">
            <seg n="0600bfe1">
              Fru talman! Nu har vi kommit till den verkligt spännande debatten
              om utgiftsområde 1, Rikets styrelse. Det andra steget i budgetprocessen
              har kommit till vägs ände. I likhet med en viss journalistisk
              metafor vid Svenska Akademiens presentation av det årliga Nobelpriset
              skulle man kunna utropa: Äntligen!
            </seg>
            <seg n="6a752336">
              Om jag ironiserar? Varför tror ni det? Det är väl spännande med
              samarbetspartiernas skarpa förslag kontra oppositionens särskilda
              yttranden? Visserligen har oppositionen bundits till händer och
              fötter genom att regeringens budgetramar fastställdes förra veckan.
              Men ändå
            </seg>
            <seg n="c3cfd638">
              Fru talman! I regeringens mål för politikområdet demokrati heter
              det att folkstyrelsen skall värnas och fördjupas. Sett i sin enskildhet
              är det en ganska torftig formulering. Vår bedömning är att målformuleringen
              visserligen täcker en del av det önskvärda i ett demokratimål
              men egentligen är otillräcklig för att spegla en önskvärd demokratiutveckling.
              Regeringen bör därför få i uppdrag att fördjupa denna målformulering
              och återkomma till riksdagen i frågan. Det är vår åsikt.
            </seg>
            <seg n="4a47cc68">
              Fru talman! Presstödet har betytt mycket både för mångfald i
              opinionsbildning och för övrig publicistisk mångfald. Genom strukturförändringar,
              dels på annonssidan, dels på förändrade krav hos läsarna, kommer
              dock presstödet så småningom att fasas ut genom till exempel samverkan
              och fusioner av olika slag. Enligt vår mening borde statsmakterna
              stödja en sådan strukturförändring i syfte att ge en livskraftig
              dagspress. Vad jag menar är att presstödsregler kan tillskapas
              som underlättar fusioner och samverkan och på så sätt låter presstödet
              hjälpa till att avskaffa sig självt, åtminstone i vissa delar.
            </seg>
            <seg n="545536e5">
              Fru talman! Specialdestinerade presstöd har nu och då använts
              för att korrigera oönskade effekter. Nyligen har det införts stöd
              för lördagsutdelade tidningar med speciella svårigheter. En grupp
              tidningar har nu andra uppenbara problem beroende på distributörens
              prispolitik, nämligen de postdistribuerade tidningarna. Det gäller
              främst vissa endagstidningar och utöver dem också en fyradagarstidning,
              Nya Dagen.
            </seg>
            <seg n="4d68b9ec">
              I gårdagens interpellationsdebatt, där Gunnar Andrén och jag
              deltog tillsammans med kulturministern, diskuterade vi dessa frågor.
              Posten har ju själv betydande ekonomiska balansproblem, bland
              annat på grund av krav på helhetstäckning i landet. Enligt vårt
              förmenande skulle man kunna lösa problemet för de här utsatta
              tidningarna genom att ett exemplarstöd införs för postdistribuerade
              tidningar. Vi har föreslagit 2 kr per distribuerat exemplar. Det
              skulle kunna införas från den 1 januari 2004. Totalkostnaden för
              en sådan insats är relativt blygsam, men betydligt lägre än för
              lördagsutdelningen. Den uppgår till ca 10 miljoner.
            </seg>
            <seg n="9621cf26">
              Fru talman! I den totalram som regeringen anvisar på presstödet
              finns en outnyttjad del på 36 miljoner kronor. Pengar finns alltså
              för den här åtgärden. Dessvärre är regeringen ointresserad det
              gäller även de värderade ledamöterna i konstitutionsutskottet
              på majoritetssidan. Man pekar på utredningar om posten å ena sidan
              och om presstödet å andra sidan. Fru talman! Risken är att medan
              man håller på att utreda om en patient ska opereras dör patienten.
              Det har förstås aldrig oroat en regering som ägnar sin mesta tid
              åt att titta på saker.
            </seg>
            <seg n="e4d0e790">
              Fru talman! I budgetpropositionen för år 2002 anförde regeringen
              att dimensioneringen av Regeringskansliet kontinuerligt behöver
              ses över och att det därtill ständigt måste prövas om arbetet
              i Regeringskansliet utförs på ett tillräckligt effektivt sätt
              och om Regeringskansliets egen resursanvändning är optimal. En
              sådan omprövning lär dock inte leda till minskade resurser för
              kansliet. Eller vad tror kammaren om det? Vi har föreslagit en
              kraftig neddragning av anslaget till Regeringskansliet på lite
              över en ½ miljard.
            </seg>
            <seg n="32b3d1c5">
              Fru talman! Vi har några reservationer i betänkandet utöver vårt
              särskilda yttrande om budgetfrågorna, och det gäller just den
              fördjupade målsättningen för politikområdet demokrati. Det gäller
              det framtida presstödet och också utrikesförvaltningen och EU,
              som handlar om ett ökat samarbete på ambassadnivå.
            </seg>
            <seg n="224fb927">
              Fru talman! Jag ber att få yrka bifall till reservation nr 4.
            </seg>
          </u>
          <note type="speaker" n="0f9653aa">
            Anf. 5 GÖRAN MAGNUSSON (s):
          </note>
          <u who="goran_magnusson_d4a471" xml:id="i-ff5c5604d15c3617-0" n="f2ecd09d" next="i-3da6ff4acec48346-0"/>
          <note n="5438f8d2">
            Fru talman! Låt mig börja med att yrka bifall till förslaget
            i konstitutionsutskottets betänkande nr 1 och avslag på de reservationer
            som är fogade till det.
          </note>
          <u who="goran_magnusson_d4a471" xml:id="i-3da6ff4acec48346-0" n="f2ecd09d" prev="i-ff5c5604d15c3617-0">
            <seg n="f838d3e0">
              Jag ska ägna det här anförandet åt att något kommentera det som
              har sagts i debatten. Det är kanske överflödigt att närmare redogöra
              för vad anslaget till rikets styrelse innehåller, men jag ska
              ändå nämna att det är anslaget för riksdagens arbete, den politiska
              delen och förvaltningsdelen, anslag till Regeringskansliet och
              anslag till hov- och slottsstaten. Det finns också ett antal mindre
              anslag, till vilka jag dock inte räknar presstödet, som har ungefär
              en ½ miljard kronor, 500 miljoner kronor, i anslag. De är, var
              och en på sin punkt, utomordentligt viktiga verksamheter.
            </seg>
            <seg n="adfc87e3">
              Jag vill då till en början konstatera att det från de fyra oppositionspartierna
              finns förslag om kraftiga nedskärningar av anslaget till Regeringskansliet.
              Centerpartiet ligger väl över 15 % och Folkpartiet på ca 15 %.
              Det hade kanske kunnat vara något stimulerande att i den här debatten
              höra vad det är som Regeringskansliet nu utför som man inte borde
              utföra, alltså en något mer preciserad diskussion än det här närmast
              liturgiska framförandet av nedskärningar i Regeringskansliet.
            </seg>
            <seg n="b508e014">
              Jag har nu varit verksam i konstitutionsutskottet några år, och
              jag kan säga att jag känner igen förslagen. De handlar om 500600
              miljoner kronor varje år. Man vill helt enkelt bara att anslaget
              ska vara mindre, utan att för den skull närmare gå in på vad det
              är man egentligen vill göra.
            </seg>
            <seg n="91e13498">
              Jag har anledning att från talarstolen säga att jag inte ser
              de principiella invändningar mot partistöd som Nils Fredrik Aurelius
              och Moderata samlingspartiet framför. Jag tycker tvärtom att huvudintrycket
              av partistödet är gott och att det för svensk demokrati har varit
              och är av stor betydelse.
            </seg>
            <seg n="7852d5ce">
              Jag ser inte heller den principiella invändning som Nils Fredrik
              Aurelius framför när det gäller presstödet. Om det har haft avsedd
              effekt kan naturligtvis alltid diskuteras. Man kan säga att det
              har försvunnit ett stort antal andratidningar, där presstödet
              hade sin tyngdpunkt. Men man kan också säga att om man hade haft
              ett bättre presstöd, mera pengar, hade man kanske kunnat klara
              fler tidningar.
            </seg>
            <seg n="1a17cd2b">
              Moderata samlingspartiets uppfattning om presstödet är helt klar:
              Det ska avskaffas. Skulle deras förslag på minus 300 miljoner
              eller Folkpartiets förslag på minus 425 miljoner redan från den
              1 januari 2004 gå igenom får ett stort antal tidningar omedelbart
              väldigt stora problem att klara sin ekonomi.
            </seg>
            <seg n="ba5d66a6">
              Det yrkas inte bifall till de där förslagen, utan man gömmer
              sig bakom själva budgetprocessen och säger att eftersom man inte
              fick rätt i själva ramfrågan bryr man sig inte heller om att yrka
              i de här delarna. Det är en diskussion som har förts under ett
              antal år.
            </seg>
            <seg n="fbca59ea">
              Ingvar Svensson klagar väldigt mycket på budgetprocessen. Jag
              vill bara säga, så att det inte blir något missförstånd, att budgetprocessen
              inte är regeringens uppfinning. Det är ett samstämmigt beslut
              i riksdagen om hur budgetprocessen ska genomföras. I så fall får
              vi väl rannsaka våra egna hjärtan och njurar om vi ska göra några
              större förändringar på den punkten.
            </seg>
            <seg n="ec82b997">
              Fru talman! Det anslag som i medierna har rönt störst uppmärksamhet
              av de anslag som finns under den här rubriken är anslaget till
              hov- och slottsstaten. Det har under de senaste veckorna fått
              mycket stor uppmärksamhet.
            </seg>
            <seg n="c698f3d9">
              Det är väl bra att det diskuteras. Det finns flera aspekter på
              saken. Det finns de som tycker att det är alldeles för stort.
              Några har sagt det till mig underhand, under debatten. Andra tycker
              att det är fel att riksdagen inte har insyn i hela anslagets användning.
              Andra tycker att man till och med skulle kunna öka anslaget. Till
              den sistnämnda kategorin hör statschefen och det förvånade mig
              väldigt mycket när jag hörde det häromdagen i televisionen. Han
              sade att han ville ha mer pengar. Han ville ha mycket mer pengar.
              Han avvisade också tanken på att man närmare skulle gå in och
              se hur en del av de här pengarna används. En del av pengarna är
              det full revision av. Men andra pengar tillfaller kungafamiljen,
              och det är inte någon närmare granskning av dem.
            </seg>
            <seg n="3a48c1f2">
              Jag konstaterar, fru talman, att jag är lite förvånad över att
              en statschef så oförblommerat framför åsikter om riksdagens arbete
              och förslag. Det finns också andra åsikter som har framförts kring
              kungafamiljen. Jag tänker på tronföljdsfrågan. Vi ska inte diskutera
              den nu därför att den tillhör inte anslaget för rikets styrelse,
              men jag vill ändå i det här sammanhanget markera att det nog är
              unikt för Sverige att statschefen via televisionen meddelar parlamentarikerna
              att han vill ha mera pengar. Jag tycker inte att det är så som
              uppgörelsen från början har gjorts beträffande riksdagen, det
              demokratiska systemet och monarkin.
            </seg>
            <seg n="5e74e3bf">
              Med det här resonemanget vill jag, fru talman, yrka bifall till
              utskottets förslag i betänkandet.
            </seg>
          </u>
          <note type="speaker" n="9fce8a6b">
            Anf. 6 NILS FREDRIK AURELIUS (m) replik:
          </note>
          <u who="nils_fredrik_aurelius_d21c21" xml:id="i-67c849eecd239999-1" n="8a5f1024">
            <seg n="6d9388ed">
              Fru talman! Det sista om monarken tycker jag inte riktigt hör
              hemma i den här debatten, så det lämnar jag.
            </seg>
            <seg n="c2ad0d7e">
              Beträffande partistödet kan man naturligtvis ha principiellt
              skilda ståndpunkter. Det är väl ändå så det har jag brukat säga
              när jag ibland har varit utomlands och talat om demokratifrågor
              inför andra parlamentariker att det vore en väldigt bra situation
              om vi hade partier som var finansierade av enskilda medlemmar
              genom frivilliga bidrag. Sedan är kanske inget system helt perfekt.
            </seg>
            <seg n="6503bb25">
              Jag förstår att Göran Magnusson är rädd för att stora organisationer,
              fackföreningar och andra ska få för stort inflytande över partierna
              om vi tar bort det statliga partistödet, men jag tycker ändå att
              man bör ifrågasätta det statliga partistödet rent principiellt
              och i varje fall minska det, till att börja med.
            </seg>
            <seg n="cbac7641">
              Fru talman! Vi som kritiserar presstödet gömmer oss inte bakom
              budgetprocessen. Det är inte vårt fel att det inte går att ta
              upp det här förslaget nu. Det är inte okänt att vi alltid har
              velat minska presstödet och, på sikt, avveckla det. Förslaget
              som vi nu diskuterar ligger ju för 2005.
            </seg>
            <seg n="e3417aff">
              Konkurrensverket har faktiskt varit mycket frän i sin kritik
              av presstödet. Har inte Göran Magnusson tagit något intryck av
              detta? Det gäller till exempel att konkurrensen snedvrids och
              att presstödet inte är effektivt i förhållande till de mål som
              är satta. Detta skulle jag gärna vilja ha en kommentar till.
            </seg>
            <seg n="6c9bb53e">
              Slutligen gäller det reklamskatten. Det är inte kommunicerande
              kärl i riktig mening, men reklamskatten har ofta tagits upp i
              samband med presstödet. Man har menat att det är en orättvis och
              hård belastning just för papperstidningarna. Varför kommer det
              aldrig något förslag från regeringen om att avskaffa reklamskatten
              när man har sagt flera gånger att man tänker avskaffa den och
              tycker att den är principiellt felaktig?
            </seg>
          </u>
          <note type="speaker" n="c9f3b903">
            Anf. 7 GÖRAN MAGNUSSON (s) replik:
          </note>
          <u who="goran_magnusson_d4a471" xml:id="i-5053998741109c1b-0" n="f2ecd09d">
            <seg n="ec3f719d">
              Fru talman! När det gäller partistödet kan det från en mera principiell
              utgångspunkt konstateras att man i många andra länder har väldiga
              besvär med att finansiera partiverksamheten. Man blir på det sättet
              också beroende av enskilda medlemmar som har mycket pengar, företag,
              korporationer och olika intresseorganisationer, som i stället
              får finansiera verksamheten. Jag är inte orolig för att man inte
              ska kunna ha full beslutsfrihet i olika intresseorganisationer.
              Det är inte det som frågan gäller, utan det handlar om att ur
              demokratisk synpunkt säkerställa en bra demokratisk partiverksamhet.
            </seg>
            <seg n="17fa40d6">
              När det gäller presstödet intar Nils Fredrik Aurelius egentligen
              två olika ståndpunkter. Han vill egentligen avskaffa det hela.
              Bödelsyxan går snabbt, i två hugg, såvitt jag förstår. Samtidigt
              har Nils Fredrik Aurelius synpunkter på vad som ska utredas och
              att det ska utredas. Jag vill i det här sammanhanget bara konstatera
              att jag tycker att det är bra att regeringen nu aviserar en utredning
              kring presstödet. Det är alldeles givet att man måste ha ett presstöd
              och en syn på pressfrågorna där man tar hänsyn till de faktiska
              omständigheterna. Det gäller just det som det pekas på, att förstatidningar
              köper andratidningar och att vi också på många sätt har ett nytt
              medielandskap.
            </seg>
            <seg n="1bff7a65">
              Beträffande reklamskatten finns det uttalanden från riksdagen
              om att den bör avskaffas. Enligt mycket reklam mot reklamskatten,
              som jag har sett i dagstidningarna, är det riksdagen som bestämmer,
              men riksdagen ska också bestämma hur det ska finansieras. Såvitt
              jag förstår har regeringen inte hittat någon finansiering av reklamskattens
              avskaffande.
            </seg>
          </u>
          <note type="speaker" n="e9909857">
            Anf. 8 NILS FREDRIK AURELIUS (m) replik:
          </note>
          <u who="nils_fredrik_aurelius_d21c21" xml:id="i-67c849eecd239999-2" n="8a5f1024">
            <seg n="e9849395">
              Fru talman! En finansiering skulle ju kunna vara att man minskade
              presstödet.
            </seg>
            <seg n="4ee8f2a5">
              När det gäller politiska partiers beroende av staten eller beroende
              av andra tycker jag inte att man kan säga, som Göran Magnusson
              ändå antyder, att det är farligt med alla andra beroenden. Det
              betyder alltså att det är farligt med beroende av enskilda. Det
              är farligt med beroende av organisationer. Men det finns inget
              problem med att partierna är så beroende av staten som de faktiskt
              har blivit.
            </seg>
            <seg n="d210da0c">
              Partierna ska ändå vara rörelser som bärs upp av de enskilda
              medlemmarnas engagemang och ansvarstagande. Så var det åtminstone
              tänkt en gång i tiden. Om staten löser problemen kanske vi ska
              öka partistödet väldigt mycket. Då blir demokratin ännu bättre.
              Kan det vara vägen? Jag tror inte det.
            </seg>
            <seg n="327830fa">
              Beträffande presstödet är vår uppfattning i och för sig alldeles
              klar. Vi motsätter oss inga utredningar, men vår principiella
              syn är att presstödet bör avskaffas stegvis. Det är inget nytt.
              Även där är motiveringen huvudsakligen principiell. En fri press
              bör inte vara beroende av staten.
            </seg>
            <seg n="07dc1734">
              Det intressanta som Göran Magnusson säger på slutet är att även
              han nu tycker att det är något omodernt med presstödet, att det
              har skett strukturella förändringar som gör att de ursprungliga
              intentionerna inte fungerar lika bra längre. Därför finns det
              i år men det fanns inte i fjol anledning att utreda frågan. Så
              har nämligen regeringen sagt. Är det Göran Magnussons uppfattning?
              Vad kan en sådan här utredning tänkas leda fram till? Handlar
              det bara om att presstödet ska omfördelas på ett eller annat sätt,
              eller bör det som Konkurrensverket skriver i sin utredning också
              finnas med i uppdraget, nämligen att man bör överväga om presstödet
              kan avskaffas helt?
            </seg>
          </u>
          <note type="speaker" n="912e8e50">
            Anf. 9 GÖRAN MAGNUSSON (s) replik:
          </note>
          <u who="goran_magnusson_d4a471" xml:id="i-5053998741109c1b-1" n="f2ecd09d">
            <seg n="f9cd4735">
              Fru talman! Den exakta utformningen av direktiven har jag inte
              möjlighet att gå in på här. Det är alldeles klart att presstödet
              ska utredas. Det gäller om det behövs och om det är viktigt att
              kunna fortsätta att ha en hygglig mångfald när det gäller pressen.
              Vi får väl se vad man kommer fram till så småningom. Jag tillhör
              inte dem som tycker att man ska starta en utredning med att bestämma
              vad man ska komma fram till. Det är faktiskt olika överväganden
              och olika aspekter som är viktiga i själva utredningsarbetet.
            </seg>
            <seg n="79203d45">
              Om man hamnar i en situation där de politiska partiernas främsta
              tillgång inte är medlemmarna och medlemmarnas engagemang, idéer
              och vilja att arbeta för partierna utan statens ekonomiska stöd
              till partierna har man naturligtvis hamnat väldigt fel. Jag tycker
              inte att vi befinner oss i den situationen.
            </seg>
            <seg n="a344b75c">
              Jag är själv uppvuxen och arbetande i ett parti där vi, så som
              vi partiarbetare har upplevt det, aldrig har haft särskilt mycket
              pengar att röra oss med. Det som har varit styrkan för det socialdemokratiska
              partiet har varit medlemmarna och medlemmarnas engagemang för
              de idéer som vi tror på. Det tycker jag är den absolut viktigaste
              tillgången i det demokratiska livet och för de politiska partierna.
            </seg>
          </u>
          <note type="speaker" n="46027e29">
            Anf. 10 INGVAR SVENSSON (kd) replik:
          </note>
          <u who="ingvar_svensson_838b4e" xml:id="i-6c0fd0ff54f7dcbd-1" n="2a400a2e">
            <seg n="33bf8af8">
              Fru talman! Det är intressant att Göran Magnusson ägnar en del
              av sitt anförande till att polemisera mot kungen. Kungen saknar
              som bekant replikrätt i denna kammare.
            </seg>
            <seg n="fe04741c">
              Det är också intressant att Göran Magnusson nu är expert på liturgi.
              När det gäller Regeringskansliet använde han uttrycket. Till liturgin
              har kanske också hört att det under en lång följd av år varit
              ständigt ökade resurser.
            </seg>
            <seg n="bfddad57">
              Göran Magnusson undrar vad vi i oppositionen vill göra för våra
              besparingar. Borde han inte ställa sig frågan vad regeringen egentligen
              vill göra med de utökade resurserna? Borde det inte vara de som
              kräver utökade resurser som har bevisbördan för vad de ska använda
              pengarna till? Problemet har varit att man inte har kunnat göra
              en bra redovisning av detta.
            </seg>
            <seg n="beaf2758">
              När det gäller budgetprocessens andra steg som vi nu är inne
              i fattade vi förra veckan beslut om ramarna för de olika utgiftsområdena.
              Vi hade skarpa reservationer, men oppositionen förlorade. När
              vi nu ska diskutera de olika bitarna på de olika utgiftsområdena
              har vi ingen möjlighet att komma överens med en majoritet i någon
              enskild liten frågan. Då måste vi i alla andra frågor stödja regeringens
              linje. Det vore väldigt märkligt om en opposition betedde sig
              på det sättet.
            </seg>
            <seg n="ef48971d">
              Göran Magnusson säger att detta är riksdagens egen sak. Det är
              väl ingen som har skyllt på regeringen i den delen. Han säger
              att riksdagen själv får rannsaka det. Problemet är att riksdagen
              i konstitutionsutskottets majoritet inte vill rannsaka den här
              frågan. Det kommer att visa sig i debatten nästa vecka, där Kristdemokraterna
              är ense om att man ska titta på hur det andra steget i budgetprocessen
              fungerar.
            </seg>
          </u>
          <note type="speaker" n="09655dcd">
            Anf. 11 GÖRAN MAGNUSSON (s) replik:
          </note>
          <u who="goran_magnusson_d4a471" xml:id="i-5053998741109c1b-2" n="f2ecd09d">
            <seg n="956f9e0e">
              Fru talman! Jag kan hålla med Ingvar Svensson om att det på något
              sätt känns knepigt med det andra steget i budgetprocessen. Men
              det är vad riksdagspartierna har kommit överens om. Syftet bakom
              är att kunna anta en samlad budget och få en bättre styrning över
              rikets utgifter. Det finns en historia som är lite bredare än
              den Ingvar Svensson talar om. Det är mycket möjligt att vi när
              vi får mer erfarenhet också får anledning att fundera över själva
              budgetprocessen. Det känns inte heller som majoritetsföreträdare
              särskilt lyckat att egentligen inte ha något motstånd och några
              starka förslag att argumentera emot.
            </seg>
            <seg n="d7f7e5cb">
              Regeringen redovisar i betydande utsträckning vad man använder
              pengarna till. Jag ska inte gå in närmare på det här. Jag sade
              att det vore intressant att ha något slags inriktning på oppositionens
              omfattande sparförslag gentemot Regeringskansliet.
            </seg>
            <seg n="3ba427bb">
              När det gäller kungen är det alldeles riktigt att kungen inte
              tillhör denna kammare. Vi har en uppgörelse om hur monarkin ska
              fungera i landet. Den är jag beredd att stå för, men jag tycker
              också att jag ska ha möjligheter att peka på att kungen skickar
              budskap till parlamentarikerna via medierna.
            </seg>
            <seg n="1884228a">
              Får jag till Ingvar Svensson plocka upp en mening i reservationen.
              Det står: Kristdemokratin bygger på idén om alla människors lika
              värde och att deras värdighet inte får kränkas. Är det en formulering
              som skiljer sig från andra partiers uppfattningar? Hur ska man
              förstå den inledande texten i Kristdemokraternas reservation?
            </seg>
          </u>
          <note type="speaker" n="c7b3756c">
            Anf. 12 INGVAR SVENSSON (kd) replik:
          </note>
          <u who="ingvar_svensson_838b4e" xml:id="i-6c0fd0ff54f7dcbd-2" n="2a400a2e">
            <seg n="514e64a2">
              Fru talman! På det sista kan jag säga att vad vi beskriver i
              motionen på det här området är vår demokratisyn. Jag har inte
              påstått att den skiljer sig från någon annan. Men i regeringens
              målbeskrivning står det bara att folkstyret ska värnas och fördjupas.
              Det är regeringens målbeskrivning på demokratiområdet. Den tycker
              jag är lite torftig och kunde gott ha fördjupats ytterligare.
              Jag menar inte att all text som står i reservationen skulle vara
              med i den delen, men man skulle kunna titta lite djupare på det.
            </seg>
            <seg n="651df44f">
              När det gäller budgetprocessens andra steg har jag varit med
              i historien bakom rambudgetmodellen i Riksdagsutredningen en gång
              i tiden. Men vi såg inte framför oss det här rigida systemet.
              Vi såg en period av vitalitet i riksdagens arbete. Problemet är
              att man nu i ett enda klubbslag tar upp alla punkter inom ett
              utgiftsområde. Det var alls icke så som Riksdagsutredningen hade
              tänkt sig området.
            </seg>
          </u>
          <note type="speaker" n="d3704f2d">
            Anf. 13 GÖRAN MAGNUSSON (s) replik:
          </note>
          <u who="goran_magnusson_d4a471" xml:id="i-5053998741109c1b-3" n="f2ecd09d">
            <seg n="d830e377">
              Fru talman! Jag har ingen annan beskrivning av själva budgetprocessen
              och inte heller av historien bakom än den Ingvar Svensson gör
              sig till tolk för. Det är, som jag sade tidigare, inte uteslutet
              att vi så småningom kan fundera på om det går att hitta något
              bättre system.
            </seg>
            <seg n="d712e69d">
              Jag vill peka på att det sett ur övergripande budgetprocessynpunkt
              inte är tillkommet av en slump. Syftet är att man ska öka styrningen
              och stabiliteten i statens ekonomi. Det finns, tycker jag, från
              den utgångspunkten starka skäl för det totala upplägg som man
              för närvarande har.
            </seg>
            <seg n="bb6c0b82">
              Fru talman! Får jag avsluta med att konstatera att Ingvar Svensson
              egentligen gick med på mitt resonemang om att idén om alla människors
              lika värde och att deras värdighet inte får kränkas inte är någon
              unik kd-uppfattning. Sett ur socialdemokratisk synpunkt står det
              redan och skulle lika gärna kunna stå i vårt partiprogram. Jag
              vill vara generös nog att säga att det skulle kunna stå i de allra
              flesta politiska partiers program. Det var därför jag ville ta
              upp det. Det framstår här, eftersom det är grunden för en reservation,
              som om det skulle vara någon kd-unik ståndpunkt. Jag är glad för
              att vi är överens om att det inte är på det sättet.
            </seg>
          </u>
          <note type="speaker" n="53ba8543">
            Anf. 14 KERSTIN LUNDGREN (c):
          </note>
          <u who="kerstin_lundgren_cd170a" xml:id="i-e1da8df3158bb933-0" n="d883c1fd">
            <seg n="620b8055">
              Fru talman! Precis som tidigare talare konstaterar jag att det
              inte finns några reservationer från Centerpartiets sida i detta
              ärende. Det hänger samman med den budgetprocess som diskuterats
              och att riksdagen avgjort ramarna den 19 november. Det gör att
              vi i dag bara har ett särskilt yttrande.
            </seg>
            <seg n="23351130">
              I rambeslutet som vi såg som en helhet förordar vi en politik
              som ser annorlunda ut och fördelar annorlunda. Det är en politik
              som framför allt syftar till att skapa tillväxt i hela landet,
              självbestämmande för medborgarna och självstyre på olika nivåer.
              Vi från Centerpartiets sida ser inte att centralstyret hör framtiden
              till. Vi vill främja en flernivådemokrati där medborgarna tydligt
              ger sin makt till flera nivåer. Vi bejakar med den modellen mångfald.
              Vi ger med den modellen utrymme för olikheter som bygger på den
              gemensamma värdegrunden om människors lika rätt och värde och
              mänskliga fri- och rättigheter. Därom är vi alla i stort överens.
            </seg>
            <seg n="d0d66a84">
              En deltagande demokrati är grunden för att kunna bygga en flernivådemokrati
              och för att medborgarna ska kunna delta, påverka och utkräva ansvar
              vid allmänna val. När KU:s yttrande över rikets styre förra gången
              behandlades kunde vi konstatera att valdeltagandet hade sjunkit
              på såväl riks- som kommun- och landstingsnivå. Vi såg med oro
              på den utvecklingen och förväntade oss att regeringen skulle vidta
              åtgärder för att försöka komma bakom rubrikerna. Vi ser nu att
              det görs ett arbete på Göteborgs universitet för att försöka komma
              framåt. Det är bra, men man behöver gå längre.
            </seg>
            <seg n="69cc9243">
              Vi har en folkomröstning bakom oss, där vi å andra sidan kan
              se med glädje att de som förväntade sig lågt valdeltagande fick
              fel. Det blev ett högre valdeltagande än vad många förutsåg. Det
              var naturligtvis en positiv signal. Det finns inte någon entydig
              bild av väljarnas syn på möjligheten att utkräva ansvar och påverka
              via val.
            </seg>
            <seg n="cdcce653">
              Nu står vi kommande år inför ett EU-val. Vi har pekat på att
              det finns skäl att inte gå vägen via betalda tjänstemän som regeringen
              gärna gör för att hävda demokratin. Vi ska verkligen hålla fast
              vid att det är medborgarnas valda företrädare, partierna, som
              ska driva processen. Jag hade gärna sett att man hade stuvat om
              inom ramarna för att skapa utrymme för att stärka partiernas förutsättningar
              att bedriva EU-val och inte ha fler demokratiarbetare på heltid
              betalda av oss alla.
            </seg>
            <seg n="e5d632e8">
              Dock kan vi notera att den utvärdering som initierats på demokratiområdet
              uppenbarligen inte kommer framåt när det gäller Regeringskansliets
              omfattning. Den växer, och den växer alltjämt. Det syns också
              i den budgethandling som ligger till grund för det här ärendet.
            </seg>
            <seg n="e47bc295">
              EU-ordförandeskapet gav Regeringskansliet 835 miljoner extra,
              pengar som lever kvar trots att uppgifterna har försvunnit. Jag
              hörde Göran Magnusson undra vad det var som Regeringskansliet
              utför som inte skulle utföras. Vi noterade när vi bejakade det
              här tillskottet att det var ett extraanslag. Nu ligger det kvar
              och lever kvar utan att det ens ställs krav på Regeringskansliet
              att visa vad man gör för pengarna och varför man vill ha kvar
              det extra anslaget. Jag tycker att det är mycket anmärkningsvärt.
            </seg>
            <seg n="2d7794e0">
              Till detta kommer det faktum att man genomfört en departementsreform
              som skulle leda till en ökad effektivitet.
            </seg>
            <seg n="407caaa5">
              På inget av dessa områden kan regeringen redovisa skäl. Därför
              håller vi fast vid vår uppfattning: Pengar ska inte delas ut till
              Regeringskansliet när det inte kan motiveras av några skäl.
            </seg>
            <seg n="7a963f94">
              I övrigt vill jag bara ta upp några frågor helt kort.
            </seg>
            <seg n="444b7ee1">
              När det gäller budgetprocessen, som det finns synpunkter på,
              tycker jag att det finns skäl, precis som har sagts tidigare härifrån
              talarstolen, att vara vaksam. Måhända kommer Ingvar Svensson att
              få rätt i sin kritik och kunna inkassera den segern. Men det finns
              alla skäl att vara vaksam och fundera på hur vi ska komma vidare
              för att göra processen bättre.
            </seg>
            <seg n="1fb42692">
              I fråga om utlandsmyndigheter och kompetens delar vi i grunden
              synpunkten när det gäller HBT-kompetens, möjligheter att vigas
              och så vidare. Även om vi inte ser just den här vägen är det är
              viktigt att bygga upp de möjligheterna.
            </seg>
            <seg n="3c204dbb">
              Sedan vill jag bara kort ta upp presstödet och partistödet.
            </seg>
            <seg n="6208fab1">
              Utred gärna presstödet! Det är positivt och nödvändigt, och det
              har vi också bejakat i föregående års behandling av de här frågorna.
              Men kasta inte ut barnet med badvattnet utan se till att det får
              effekt på de mål som vi har, nämligen att ha en oberoende och
              fri press i hela landet!
            </seg>
            <seg n="fc46ec1b">
              Låt oss när det gäller partistödet inte gå den väg som andra
              har gjort! Låt oss inse att här satsas en liten peng för ett stort
              ideellt arbete som alltjämt bär upp, precis som hela det ideella
              föreningslivet, oerhört mycket i vårt samhälle ett oavlönat, engagerat
              arbete!
            </seg>
          </u>
          <note type="speaker" n="f5673d52">
            Anf. 15 GÖRAN MAGNUSSON (s) replik:
          </note>
          <u who="goran_magnusson_d4a471" xml:id="i-5053998741109c1b-4" n="f2ecd09d">
            <seg n="c9ccdbfa">
              Fru talman! Jag gläds gärna tillsammans med Kerstin Lundgren
              över det höga valdeltagandet i folkomröstningen senast. Jag tycker
              att det var väldigt bra. För socialdemokrater är ett högt valdeltagande
              och röstande ett utomordentligt viktigt inslag i hela det demokratiska
              systemet.
            </seg>
            <seg n="b9ecb1e2">
              Jag kan dock konstatera att flera partier, bland annat Kerstin
              Lundgrens parti, i den senaste författningsutredningen förespråkade
              ett skiljande av valdagarna, vilket på goda grunder kan antas
              riskera att leda till ett väsentligt lägre valdeltagande i kommun-
              och landstingsvalen. Jag tycker att det var ett från demokratisk
              synpunkt lite äventyrligt resonemang som där fördes.
            </seg>
            <seg n="f9594ebe">
              Jag noterar också med glädje att det finns en god uppslutning
              kring presstödsfrågorna rent principiellt i den här kammaren.
            </seg>
            <seg n="6fe40fd1">
              Låt mig så till sist, fru talman, ta upp Regeringskansliets anslag
              och de återkommande förslagen till prutningar. Detta hänger Kerstin
              Lundgren nu upp väldigt mycket på själva extraanslaget vid EU-ordförandeskapstiden,
              och det är ju riktigt. Anslaget har nu tillförts pengar mer permanent.
              Intressant att notera är dock att Centerpartiet redan före EU-ordförandeskapet
              återkommande hade förslag om nedskärningar för Regeringskansliet,
              kanske inte riktigt i samma storleksordning som nu men med 500600
              miljoner kronor. Det handlar alltså inte bara om EU-frågan, utan
              det finns tydligen en uppfattning som att man tid efter annan
              utför arbete i Regeringskansliet som inte behöver utföras. Det
              kunde vara intressant att få någon indikation på det.
            </seg>
          </u>
          <note type="speaker" n="b8e908aa">
            Anf. 16 KERSTIN LUNDGREN (c) replik:
          </note>
          <u who="kerstin_lundgren_cd170a" xml:id="i-e1da8df3158bb933-1" n="d883c1fd">
            <seg n="4f484e8d">
              Fru talman! Vi säger ja till skilda valdagar. Den senaste folkomröstningen
              var ju en valdag som levde sitt eget liv. Den vilade inte på något
              annat val. Den visade att när det blir tydliga frågor så finns
              det möjligheter att engagera medborgarna.
            </seg>
            <seg n="3a295762">
              Det är också det som är grunden för tanken på skilda valdagar:
              Tydliga lokala frågor ska få möjlighet att tränga igenom och leva
              på sina egna meriter utan den allmänna diskussion där alla frågor
              debatteras samtidigt. Det kan ju till och med tänkas att detta
              inte främjar valdeltagandet utan snarare skymmer sikten.
            </seg>
            <seg n="39afd675">
              Vi fortsätter att hävda just detta men har noterat att det finns
              ett skarpt motstånd i stora delar av den här kammaren.
            </seg>
            <seg n="ceb39241">
              Sedan gällde det extraanslaget till Regeringskansliet. Det är
              ju så, åtminstone i vanligt språkbruk, att ett extraanslag är
              ett extra anslag. Ett extra anslag till Regeringskansliet på 835
              miljoner, Göran Magnusson, borde rimligen kräva, även av majoriteten
              i denna kammare, något mer än bara ett konstaterande att det lever
              kvar utan ytterligare motivering.
            </seg>
            <seg n="742e0e7c">
              Denna typ av välvillig hantering av någon myndighet eller någon
              del av utgiftsområdena tycker jag är märklig från majoritetens
              sida i den här kammaren. Här gäller det verkligen att säkra riksdagens
              kontrollmakt och säkra att regeringen åtminstone bekvämar sig
              med att visa vad man vill göra för pengarna om man nu fortsatt
              vill ha dem kvar.
            </seg>
          </u>
          <note type="speaker" n="324f05c2">
            Anf. 17 GÖRAN MAGNUSSON (s) replik:
          </note>
          <u who="goran_magnusson_d4a471" xml:id="i-5053998741109c1b-5" n="f2ecd09d">
            <seg n="417a2cfc">
              Fru talman! Låt mig bara konstatera att det inte finns något
              stöd i varje fall fanns det inget stöd i den forskning som Författningsutredningen
              hade för den teori som Kerstin Lundgren här för fram, nämligen
              att självständiga kommunala val inte riskerade att leda till ett
              lägre valdeltagande. Tvärtom var styrkan i de här vetenskapliga
              resonemangen väldigt stor.
            </seg>
            <seg n="4661b2e0">
              Ett av de problem som kom fram är hur man i ett folkomröstningsläge
              som det vi hade tidigare i höstas får en strikt uppdelning av
              den kommunala verksamheten i genuint kommunala frågor och frågor
              där det finns ett samband mellan rikspolitiken och den kommunala
              politiken, nämligen området vård, omsorg och skola.
            </seg>
            <seg n="58f908bd">
              När det sedan gäller anslaget till Regeringskansliet går det
              säkert att åstadkomma bättre redovisningar och olika resonemang.
              Poängen i min fråga var att Centerpartiet redan före extraanslaget
              hade uppfattningen att det var ett för högt anslag som meddelades
              Regeringskansliet. Det var väl snarast en kommentar till det som
              jag efterlyste.
            </seg>
          </u>
          <note type="speaker" n="d76e6cec">
            Anf. 18 KERSTIN LUNDGREN (c) replik:
          </note>
          <u who="kerstin_lundgren_cd170a" xml:id="i-e1da8df3158bb933-2" n="d883c1fd">
            <seg n="7abac632">
              Fru talman! Vi får återkomma med bättre redovisningar ja, så
              lät det vid föregående års behandling av rikets styre under utgiftsområde
              1. Vi ser i år ingen redovisning alls i budgettexten från regeringen.
              I det här fallet har man alltså tagit steg i direkt felaktig riktning.
              Det gör inte oss mindre övertygade om att det finns en hel del
              att göra från denna kammares sida för att regeringen inte ska
              få leva vidare med extra anslag som bara går in i den vanliga
              budgeten utan vidare.
            </seg>
            <seg n="f423928d">
              Det är inte små pengar. Det var 835 miljoner för kulturinslag,
              press, möten och åtgärder med anledning av ordförandeskapet. Så
              motiverades det då. Nu är det icke alls motiverat.
            </seg>
            <seg n="21594879">
              När det gäller självständiga val i kommuner vill vi från Centerpartiets
              sida verkligen att den här kammaren ska arbeta aktivt för att
              skapa en tydlighet i fråga om maktdelning mellan olika nivåer
              så att vi får en flernivådemokrati där väljarna känner att de
              verkligen ger makt till olika nivåer och också kan utkräva ansvar
              vid kommande val. Detta underlättar, fru talman, möjligheten att
              skapa självständiga val till de olika nivåerna skilda från varandra
              samt en tydlighet och meningsfullhet i de valen. Men det kräver
              naturligtvis att man från den kammaren vågar ge upp en del av
              enhetsstatens centralstyre. Det vågar vi från Centerpartiets sida.
            </seg>
          </u>
          <note type="speaker" n="bf82bddb">
            Anf. 19 HILLEVI LARSSON (s):
          </note>
          <u who="hillevi_larsson_b1be97" xml:id="i-59a193db404064b5-0" n="db719499">
            <seg n="b944f18b">
              Fru talman! Jag har begärt ordet med anledning av en motion som
              jag har skrivit tillsammans med Anders Bengtsson med rubriken
              Riktlinjer mot trafficking .
            </seg>
            <seg n="0e57d81c">
              Traffickingen ökar ju hela tiden. Man räknar med att varje år
              kommer 120 000 barn och kvinnor till Västeuropa, varav mellan
              200 och 500 kommer till Sverige. Tragedin ligger i att många av
              dessa kvinnor blir hitlurade. De har fått löften om att bli hembiträde,
              servitris, au pair, modell med mera. Det är det budskap som kvinnorna
              får i sina hemländer, och det är därför som de påbörjar den långa
              resan.
            </seg>
            <seg n="c73e89b7">
              År 2002 kom propositionen Människohandel för sexuella ändamål
              där straffen skärps för alla led i denna trafficking till upp
              till tio års fängelse. Detta är ett jätteviktigt steg, men det
              krävs ytterligare åtgärder för att förebygga denna människohandel.
            </seg>
            <seg n="dc8e1ef7">
              Jag tycker inte att det räcker med att straffa dem som har tagit
              hit kvinnor och barn, utan man bör se till att dessa människor
              inte påbörjar resan. När man väl har kommit hit är tragedin som
              regel ett faktum. Många gånger har kvinnorna redan hunnit att
              bli utnyttjade, våldtagna och misshandlade. Ofta befinner de sig
              också i maffians våld, och då kommer de antagligen aldrig ur det
              nätet av hot.
            </seg>
            <seg n="422db092">
              Därför vill vi med vår motion förhindra att kvinnorna påbörjar
              resan hit. Vi vill att Utrikesdepartementet ska ta fram riktlinjer
              till våra svenska ambassader runtom i världen. Ambassaderna bör
              informera kvinnorna i dessa länder om att det inte finns några
              hembiträdesjobb i Sverige och att allt detta med servitris, au
              pair och så vidare är rena bluffen. I Ecuador har ett sådant arbete
              bedrivits med stor framgång. Det skulle kunna utvecklas till att
              omfatta fler länder och ambassader. Det som brister är framför
              allt ambassadernas resurser och kunskap om hur man förebygger
              trafficking , och det är det som vi vill råda bot på.
            </seg>
            <seg n="8190d2f2">
              KU har skickat över den här motionen för yttrande till utrikesutskottet,
              och deras yttrande går ut på att ambassaderna ligger under regeringens
              ansvarsområde. Därför är det varken behövligt eller lämpligt att
              riksdagen yttrar sig i frågan, och det är ju helt riktigt. Samtidigt
              liknar detta frågan om partnerskapsförrättande på svenska ambassader.
              Enligt ett riksdagsinitiativ till regeringen är detta en viktig
              principiell fråga. Därför vill jag i dag skicka med till regeringen
              att även detta är en viktig principiell fråga för regeringen.
            </seg>
          </u>
          <note n="4fa4f98f">
            Föredrogs
          </note>
          <note n="e785bbd4">
            Överläggningen var härmed avslutad.
          </note>
          <note n="88389369">
            7 § Fortsatt giltighet av lagen om brevröstning i vissa fall
          </note>
          <note type="speaker" n="5bb7d3f6">
            Anf. 20 NILS FREDRIK AURELIUS (m):
          </note>
          <u who="nils_fredrik_aurelius_d21c21" xml:id="i-72bf88a7c7ad8be7-0" n="8a5f1024" next="i-fcf2cbce428b05dd-0"/>
          <note n="1e74f93d">
            Fru talman! Riksdagen beslutade under riksmötet 2001/02 om en
            ändring av vallagen som innebär att brevröstningen för utlandssvenskar
            utvidgades och gjordes generell. Den lagen blev dock tidsbegränsad,
            och därför fick den förlängas inför den folkomröstning som nyligen
            hölls.
          </note>
          <u who="nils_fredrik_aurelius_d21c21" xml:id="i-fcf2cbce428b05dd-0" n="8a5f1024" prev="i-72bf88a7c7ad8be7-0">
            <seg n="adf2ef3a">
              Nu förslår man ytterligare en förlängning inför kommande val.
              Vi tycker att det är dags att göra denna lag permanent.
            </seg>
            <seg n="6504a1b7">
              Jag yrkar således bifall till reservationen.
            </seg>
          </u>
          <note type="speaker" n="7de9d83e">
            Anf. 21 GÖRAN MAGNUSSON (s):
          </note>
          <u who="goran_magnusson_d4a471" xml:id="i-5053998741109c1b-6" n="f2ecd09d"/>
          <note n="9fe4fdea">
            Fru talman! Jag yrkar bifall till förslaget i betänkandet.
          </note>
          <note n="4fa4f98f">
            Föredrogs
          </note>
          <note n="e785bbd4">
            Överläggningen var härmed avslutad.
          </note>
          <note n="130eca80">
            8 § Anslagen till Skatteverket, kronofogdemyndigheterna och Tullverket,
            m.m.
          </note>
          <note type="speaker" n="929be4f8">
            Anf. 22 PER ERIK GRANSTRÖM (s):
          </note>
          <u who="per_erik_granstrom_e9bcbd" xml:id="i-46b24a3e4983f784-0" n="414ba0f1" next="i-09a96e142c6b45be-0"/>
          <note n="16a64527">
            Fru talman! Skatteutskottets betänkande nr 1 för riksdagsåret
            2003/04 behandlar anslagsfrågor.
          </note>
          <u who="per_erik_granstrom_e9bcbd" xml:id="i-09a96e142c6b45be-0" n="414ba0f1" prev="i-46b24a3e4983f784-0">
            <seg n="364510bb">
              Kärnan i de anslagsområden som riksdagen nu ska debattera och
              besluta om är beskattning, uppbörd av tull och avgifter samt indrivning
              av skatter och avgifter som hänger samman med detta.
            </seg>
            <seg n="0b70e1c2">
              Förutom de områden som jag nu har räknat upp ingår även bouppteckningsverksamhet,
              brottsbekämpning, folkbokföring, fastighetstaxering, gränsskydd
              och verkställighet av enskildas betalningsanspråk i anslagsområdet.
            </seg>
            <seg n="f125daef">
              Riksdagen har redan tidigare under hösten beslutat om en omfattande
              organisationsförändring av Riksskatteverket och skattemyndigheterna.
              Den innebär att de tio skattemyndigheterna och Riksskatteverket
              från den 1 januari 2004 kommer att bestå av en myndighet, det
              nya Skatteverket. Det beslutet följs nu upp i utskottets betänkande
              i den del som avser förslag till anslag för den myndigheten.
            </seg>
            <seg n="ec814f26">
              Anslagsposterna i betänkandet utgör för Skatteverket drygt 5
              miljarder 745 miljoner kronor. För kronofogdemyndigheterna rör
              det sig om drygt 1 miljard 475 kronor och för Tullverket 1 miljard
              335 miljoner kronor. Det innebär totalt en nivå på drygt 8 miljarder
              556 miljoner kronor för hela anslagsområdet.
            </seg>
            <seg n="fa3d64de">
              Utskottet avstyrker dessutom ett antal motioner rörande Tullverkets
              framtida organisation, vissa gränskontrollfrågor och verksamheten
              vid kronofogdemyndigheterna.
            </seg>
            <seg n="37b7358a">
              På utskottsmajoritetens förslag till beslut har två reservationer
              lagts. Den ena reservationen som lagts av Centerpartiet avser
              Tullverkets framtida organisation. Den andra reservationen som
              lagts av Kristdemokraterna avser gränskontrollfrågor.
            </seg>
            <seg n="a7cf949c">
              Dessutom har utskottets beredning föranlett fem särskilda yttranden.
              Fyra av dessa särskilda yttranden avser anslagsfrågan medan det
              femte avser Tullverkets framtida organisation.
            </seg>
            <seg n="3cbb2c80">
              Fru talman! De politiska motiven för såväl majoritetens förslag
              som reservationerna och de särskilda yttrandena kommer att framgå
              av den debatt som nu följer med anledning av skatteutskottets
              betänkande.
            </seg>
          </u>
          <note n="b26bc200">
            Utskottet tillstyrker i betänkandet de förslag som regeringen
            lagt fram i budgetpropositionen. Samtidigt avstyrks motioner med
            alternativa budgetförslag från Moderata samlingspartiet, Folkpartiet
            liberalerna, Kristdemokraterna och Centerpartiet.
          </note>
          <note type="speaker" n="5658acf8">
            Anf. 23 ULF SJÖSTEN (m):
          </note>
          <u who="ulf_sjosten_98d3ff" xml:id="i-83f8dbcfc2a20f2e-0" n="d9440e25" next="i-d508f438e528b4b7-0">
            <seg n="a37db872">
              Fru talman! Moderaterna har förordat en annan inriktning på den
              ekonomiska politiken och budgetpolitiken som syftar till ökad
              tillväxt. Det kommer att krävas en mängd åtgärder för att nå detta
              såsom sänkta skatter, avregleringar, färre sjukskrivna och förtidspensionerade
              och lägre offentliga utgifter.
            </seg>
            <seg n="698b5000">
              När det gäller utgiftsområdet Skatt, tull och exekution har moderaterna
              valt att inte delta i utskottets beredning av anslagsfördelningen
              inom utgiftsområdet, eftersom våra förslag till utgiftstak, anslagsfördelning
              och skatteförändringar bör ses som en helhet där inte någon eller
              några delar kan brytas ut och behandlas isolerat från de andra
              delarna.
            </seg>
            <seg n="4c65b1f5">
              Fru talman! Moderata samlingspartiet föreslår att flera administrativt
              tunga skatter avskaffas, exempelvis arvs- och gåvoskatterna, förmögenhetsskatten
              och stegvis också reklamskatten.
            </seg>
            <seg n="440329f2">
              Inrättandet av det nya Skatteverket, med start den 1 januari
              nästa år, kommer i sig att innebära betydande effektivitetsvinster.
              Vi föreslår därför en minskning av anslagen till Skatteverket
              av nivån för 2004 med 2 % och därefter samma utveckling som i
              budgetpropositionen.
            </seg>
            <seg n="354009e5">
              Kronofogdemyndigheternas framtid är under utredning, där målet
              bör vara att öka effektiviteten utöver regeringens bedömning.
              Vi föreslår därför en minskning av nivån för 2004 med 1 % och
              därefter samma utveckling som i budgetpropositionen.
            </seg>
            <seg n="c0d98cbc">
              Fru talman! Då kommer jag till tullen och tullens verksamhet.
              Tullen fyller en viktig funktion som en länk i rättskedjan och
              är en förutsättning för en effektiv brottsbekämpning i Sverige.
              Smuggling av narkotika, dopningspreparat, alkohol och cigaretter
              till Sverige har ökat kraftigt. Det finns stark anledning att
              tro att EU-utvidgningen kommer att innebära ett ännu större inflöde
              av narkotika till Sverige via östra Europa. Den uppfattningen
              delas för övrigt av Tullverkets ledning. Tullens beslag har redan
              ökat, trots ansträngda resurser.
            </seg>
            <seg n="265377ba">
              Anslagen i budgeten kommer att innebära omfattande och drastiska
              neddragningar av tullens resurser, vilket kommer att äventyra
              även den brottsbekämpande verksamheten. Det kommer att minska
              tullens möjligheter till en bra, reell och personell kontrollverksamhet
              och därigenom minska slagkraften i en viktig brottsbekämpande
              verksamhet en brottsbekämpande verksamhet, fru talman, där behoven
              inte har minskat utan tvärtom ökat och där prognosen, som jag
              tidigare sagt, är att de kommer att öka de närmaste åren.
            </seg>
            <seg n="1c5d387d">
              Fru talman! Arbetet mot narkotika inom landets gränser är mycket
              viktigt, och det finns en stor enighet om en restriktiv narkotikapolitik
              i vårt land, inte minst parlamentariskt. Men arbetet med att stoppa
              narkotikan vid gränsen borde ha högsta prioritet. Det har det
              inte i det förslag som har lagts fram av den socialdemokratiska
              regeringen inför nästa år.
            </seg>
            <seg n="ef716bfa">
              Moderaterna och många fler i riksdagen har varslat om faran.
              Vi moderater satsar på Tullverket i vårt alternativa budgetförslag
              och föreslår ökade anslag med 75 miljoner kronor i förhållande
              till regeringens förslag. Vi vill ge Tullverket en reell möjlighet
              att utveckla den brottsbekämpande verksamheten, något som vi är
              övertygade om kommer att behövas för att Sverige ska kunna leva
              upp till sina narkotikapolitiska mål och för att effektivt kunna
              bekämpa annan grov brottslighet som är relaterad till inflödet
              av narkotika.
            </seg>
            <seg n="a8fa8075">
              Ledande socialdemokrater har sagt att målet är att tullens brottsbekämpande
              verksamhet löpande ska förbättras. Den uppfattningen redovisas
              också i budgetpropositionen, och den delar jag givetvis. Men det
              finns tyvärr inget som tyder på att det socialdemokratiska budgetförslaget
              för Tullverket kommer att bidra till att tullens brottsbekämpande
              verksamhet förbättras. Tvärtom tyder allt på en sämre och i många
              fall inte existerande tullbevakning på många platser där exempelvis
              narkotika kan föras in.
            </seg>
            <seg n="7ed9615a">
              Med detta, fru talman, är mitt anförande avslutat.
            </seg>
          </u>
          <note n="a2a9760f">
            Anf. 24 GUNNAR ANDRÉN (fp):
          </note>
          <u who="ulf_sjosten_98d3ff" xml:id="i-d508f438e528b4b7-0" n="d9440e25" prev="i-83f8dbcfc2a20f2e-0">
            <seg n="9d2ee0a2">
              Fru talman! Vi folkpartiledamöter i skatteutskottet Anna Grönlund,
              Anne-Marie Ekström och jag själv har i vårt yttrande till finansutskottet
              föreslagit att anslaget till Skatteverket i förhållande till regeringens
              anslag ska öka med 100 miljoner kronor. På samma sätt har vi föreslagit
              en ökning av anslaget till Tullverket.
            </seg>
            <seg n="18b492e1">
              När vi förra året diskuterade den här saken menade vi från Folkpartiets
              sida att det var väldigt viktigt att man reformerade och fortsatte
              reformeringen av Skatteverket, som då hette Riksskatteverket,
              och att man såg till att mer av den service som Skatteverket ska
              förse medborgarna med kunde utföras på andra håll än i Helsingfors.
              Vi tycker att det har blivit en bra utveckling; man har lagt ut
              många arbetsuppgifter. Detta är en god regionalpolitik som vi
              har sett här. Vi tillstyrker varmt den fortsatta utvecklingen.
            </seg>
            <seg n="1a1db9c8">
              Likväl är motivet i vårt förslag till finansutskottet det är
              numera avslaget till att vi tycker att Skatteverket ska tillföras
              ytterligare medel att vi tror att om man granskar ytterligare
              en del deklarationer och bristfälligheter i dessa så skulle man
              kunna ta in betydande skattesummor till staten. Det handlar om
              konkurrensförhållanden, för en av avigsidorna med skattefusket
              är ju att det blir konkurrenssnedvridande. Vi tror att det är
              till stor skada för många företag att inte alla behandlas på lika
              sätt och att det där finns väldigt mycket att göra från Skatteverkets
              sida.
            </seg>
            <seg n="6e9b66a0">
              Jag vill därefter gå över till frågan om tullen. Folkpartiet
              har under det senaste året intresserat sig mer än tidigare för
              tullens förhållanden. Man kan dela upp Tullverkets situation i
              tre olika delar, nämligen anslagens storlek, som vi behandlar
              i skatteutskottet, befogenheterna för tulltjänstemännen, som hanteras
              i justitieutskottet, samt Tullverkets organisation, som inte ska
              behandlas i riksdagen utan i Tullverkets styrelse, där den ärade
              ledamoten i skatteutskottet Ulla Wester sitter. Det har vi egentligen
              inga synpunkter på. Däremot har vi folkpartiledamöter i skatteutskottet
              Anne-Marie Ekström, Anna Grönlund och jag samt våra ledamöter
              i justitieutskottet Johan Pehrson, Torkild Strandberg och Karin
              Granlund skrivit en omfattande motion om befogenheterna. Vi tror
              att de är utomordentligt viktiga för att uppnå de mål som vi är
              säkra på att svenska folket förväntar sig att Tullverket ska uppfylla,
              nämligen att minska införseln av narkotika och liknande preparat.
              Dessutom tror vi att bekämpningen av människosmuggling, särskilt
              unga kvinnor som kommer hit för att försörja sig på ett sätt som
              inte är så lämpligt, skulle effektiviseras väldigt mycket om man
              inte nedrustade tullen.
            </seg>
            <seg n="f9d1ea34">
              Jag ska inte gå in på exakt vad vi har för synpunkter. Men vi
              har från Folkpartiet haft en omfattande reseverksamhet och lärt
              oss väldigt mycket om tullen. Jag har till exempel tillsammans
              med Anne-Marie Ekström besökt tullen i Borås alldeles nyligen,
              och redan på måndag kommer Anna Grönlund och jag att besöka tullen
              i Haparanda. Vi har varit på många olika ställen i landet, och
              vi har sett vad tullen skulle kunna göra med något mera resurser.
            </seg>
            <seg n="727191d9">
              Vi kommer att återkomma till frågan om att tullens resurser är
              för små, inte minst i förhållande till den kommande utvidgningen
              av EU från den 1 maj 2004. Vi tycker att riksdagen sänder fel
              signal ut till svenska folket när man i själva verket minskar
              på tullens samlade organisation.
            </seg>
            <seg n="3d21ea4b">
              Slutligen, fru talman, har vi när det gäller kronofogdemyndigheterna
              accepterat att det pågår en utredning på området. Det innebär
              inte att vi inte har en hel del synpunkter, men vi avvaktar vad
              man kommer fram till inom ramen för utredningen. Vi har inte fattat
              något definitivt beslut, men vi tror dock att det vore väldigt
              bra om man skilde på Skatteverket och kronofogdemyndigheterna.
              Vi återkommer till detta när förslag kommer från regeringen.
            </seg>
          </u>
          <note type="speaker" n="ce07f93a">
            Anf. 25 LARS GUSTAFSSON (kd):
          </note>
          <u who="lars_gustafsson_3ee01d" xml:id="i-9fa2d0db4632ce9a-0" n="4b761a44">
            <seg n="546d547b">
              Fru talman! Vi ska i dag besluta om anslagen till de myndigheter
              som ser till att svenskarna betalar världens högsta skatter. Det
              får inte råda något tvivel om att även om Kristdemokraterna är
              kritiska till skattetrycket så är vi inte på något sätt kritiska
              till dessa myndigheter och den omformning som har skett. Tullverket
              och från den 1 januari det nya Skatteverket är myndigheter som
              är helt nödvändiga för vårt samhälles välbestånd. Kristdemokraterna
              om några har en mer generös inställning till dessa än Socialdemokraterna
              och deras stödpartier.
            </seg>
            <seg n="6f2b79be">
              Allt tyder på att myndigheternas arbete är dem övermäktigt, dels
              på grund av resursbrist och dels på grund av de starka incitament
              som var och en i Sverige har när det gäller att undanhålla skatt.
              Jag är inte säker på att vi skulle kunna avskaffa fusket ens om
              man anslog det tiodubbla beloppet till Skatteverket och tullen.
            </seg>
            <seg n="f7f38d69">
              Men det är inte förenligt med ett gott samhällsansvar att undanhålla
              skatt, som ju är grunden för den välfärd vi har i Sverige. Människor
              kan ha invändningar mot olika procentsatser i olika skatter och
              mot olika skatters existens över huvud taget, men skattebeslut
              som är fattade i god demokratisk ordning måste ju efterlevas och
              kunna efterlevas. Dock har det svenska skattetrycket nu nått en
              nivå som de facto urholkar skattemoralen. Än värre blir det när
              vi nu i kommuner och landsting ser att kommuner och landsting
              inte kan leverera den väntade vården, utbildningen och omsorgen.
            </seg>
            <seg n="b67fc95b">
              I Sverige går staten miste om skatten från en mycket omfattande
              svart sektor. Då talar jag inte bara om smuggelsprit och andra
              incitament som vi fick höra om i går. Nationalekonomer kan endast
              uppskatta hur stor den svarta sektorn är. Några har gjort det.
              Åke Tengblad, som har genomfört den kanske mest omfattande beräkningen
              av den svenska svarta sektorn, uppskattade 1997 att den skulle
              ligga på 34,5 % av bruttonationalprodukten. Enligt Friedrich Schneider,
              som har genomfört så kallade monetära skattningar av OECD-ländernas
              ekonomier, skulle den svenska dolda ekonomins andel vara 19,9
              % av BNP 199798. Samma år skulle den dolda andelen av ekonomin
              ha varit 8,9 % i USA och 8,1 % i Schweiz. Skattekvoten var samma
              år 51,9 % i Sverige, medan den var 29,7 % och 33,8 % i USA respektive
              Schweiz. Även om dessa monetära uppskattningar kan ifrågasättas
              och har ifrågasatts av en del forskare är skillnaden mellan Sverige
              och lågskatteländerna så betydande att man inte kan ignorera dem.
              Slutsatsen måste bli att en hög skattekvot medför en lägre laglydighet,
              särskilt om inte det offentliga kan leverera.
            </seg>
            <seg n="cdc66ad1">
              Den svarta sektorn i ekonomin har alltid konkurrensfördelar gentemot
              de näringsidkare som väljer att betala skatt enligt lagen. Det
              är därför skattemyndigheternas uppgift att se till att skatter
              betalas in. Vi kristdemokrater anser dessutom att den svarta sektorn
              har andra betydande skadeverkningar. Där är vi inte ensamma på
              något sätt. Svartarbete för bland annat med sig det onda att den
              ekonomiska tryggheten saknas vid sjukdom eller ålderdom, till
              skillnad från andra typer av förvärvsarbete.
            </seg>
            <seg n="c400b323">
              I den skattestatistiska årsboken oktober 2000, som Riksskatteverket
              överlämnade i anslutning till årsredovisningen, drar verket bland
              annat följande slutsatser: Kontrollverksamhetens preventiva effekt
              är betydande, och det totala skattefelet ligger i storleksordningen
              8090 miljarder 1997. Det hade blivit mycket vård, skola och omsorg
              för de pengarna! Och många kommunalpolitiker hade sluppit våndas,
              som de gör i dessa dagar.
            </seg>
            <seg n="118d1fd0">
              Fru talman! Det är allvarligt att det svenska skattesystemet
              ökar incitamentet till fusk. Kristdemokraterna anslår visserligen
              mer pengar till Skatteverket för en ökad kontroll, men själva
              problematiken kan endast få sin lösning om, för det första, systemet
              ändras, så att det inte lönar sig att fuska. För det andra måste
              vi också börja tala om de normer som styr vårt beteende. En ärlig,
              hederlig och arbetsam person fuskar inte med skatten, åtminstone
              inte medvetet.
            </seg>
            <seg n="048420c3">
              Men hur ska en enskild medborgare motiveras att betala skatt
              när toppolitiker som kräver högre skatter inte betalar sin skatt
              ordentligt? Svaret säger sig självt.
            </seg>
            <seg n="e3831ab3">
              När det gäller skattekontrollen har det mycket riktigt visat
              sig att ökade anslag till skattekontroll ger ökade skatteintäkter,
              särskilt i ett komplext system. Det är därför viktigt att skattekontoren
              får lägga ned tid på att undersöka sådan verksamhet som kan misstänkas
              skada samhället.
            </seg>
            <seg n="c11d65ac">
              En växande andel av skattemyndigheternas resurser används till
              exempelvis fastighetstaxering. Och värre blir det: Först kom begränsningsregeln
              i fastighetsskatten, och nästa år är det dags för Skatteverket
              att ta hänsyn till begränsningsregeln i förmögenhetsskatten och
              dämpningsregeln i fastighetsskatten. Enligt uppgift kommer bara
              fastighetstaxeringen nästa år att kosta 250 miljoner kronor. Svenska
              folket betalar 250 miljoner kronor i skatt bara för att få sina
              bostäder värderade, så att man ska kunna betala mer skatt nästa
              år! Jag skulle önska att majoritetens ledamöter funderade lite
              över rimligheten i detta.
            </seg>
          </u>
          <note n="585c35c2">
            Till sist, fru talman, vill jag yrka bifall till reservation
            2.
          </note>
          <note type="speaker" n="f25c112c">
            Anf. 26 ROGER TIEFENSEE (c):
          </note>
          <u who="roger_tiefensee_178395" xml:id="i-13ad40d7e26f5d29-0" n="2b81d84d">
            <seg n="5be95681">
              Fru talman! Ledamöter! Vi ska i dag diskutera anslagen till Skatteverket,
              kronofogdemyndigheterna och Tullverket. Är detta en viktig diskussion?
              Ja, jag tycker det. Anslagen till en myndighet avgör om myndigheten
              kan klara sin uppgift. Diskussionen här i dag borde därför handla
              om mål och medel, och om det finns ett rimligt förhållande mellan
              de resurser som anslås och de resultat som förväntas. Klarar vi
              den diskussionen så agerar vi som ansvarsfulla beslutsfattare.
            </seg>
            <seg n="635f4591">
              Fru talman! Jag tänkte i mitt anförande koncentrera mig på Tullverkets
              situation.
            </seg>
            <seg n="272f69dc">
              En myndighets organisation måste alltid anpassas efter förändringar
              i omvärlden. När EU utvidgas med tio nya medlemsländer den 1 maj
              kommer det att innebära väldigt stora förändringar för Tullverkets
              verksamhet. Den nuvarande handeln med blivande EU-medlemmar kommer
              att övergå till att bli en EU-intern handel. Det innebär å ena
              sidan att brottsbekämpning försvåras men å andra sidan att man
              kan frigöra resurser från dagens deklarationsverksamhet.
            </seg>
            <seg n="7f8d8a89">
              Tullverket håller på med en intern utredning om hur man ska organisera
              sig i framtiden för att använda resurserna på bästa sätt. Det
              är naturligt mot bakgrund av de förestående förändringarna. Men
              Tullverkets utredning om verkets framtida organisation föranleds
              också av att myndigheten behöver få balans i sin ekonomi. Det
              är en konsekvens av att dagens anslag och de framtida, aviserade
              anslagen är för låga.
            </seg>
            <seg n="ebda89ed">
              Det är drastiska förändringar som skisseras. En fjärdedel av
              de nuvarande tullstationerna ska avvecklas. Personalen ska minskas
              med nästan 20 %, ungefär 450 personer. Detta ska ske i en situation
              där vi samtidigt står inför väldigt stora förändringar i och med
              EU:s utvidgning, där riskerna för illegal trafik av exempelvis
              narkotika över nationsgränserna kommer att öka kraftigt. Jag menar
              att vi har otillräckliga anslag i den situationen. Vi kanske tvingar
              fram förändringar i Tullverkets organisation som inte är bra.
            </seg>
            <seg n="65e12e8c">
              Jag menar att de anslag till Tullverket som regeringen aviserar
              inte är tillräckliga. Med de neddragningar som anslagen föranleder
              kommer verket inte att klara sin uppgift.
            </seg>
            <seg n="2fe2a05b">
              Fru talman! Jag menar att utskottets majoritet springer ifrån
              sitt ansvar. I sin diskussion om Tullverkets organisation skriver
              man: Det är Tullverket som ska avgöra var de resurser man förfogar
              över gör mest nytta för att uppfylla fastställda mål för tullverksamheten.
              Utskottet har inga synpunkter på hur tullen organiserar sitt arbete
              eller vilka regionala prioriteringar som görs. Det är helt sant.
              Men om förändringarna föranleds av att anslagen är för låga menar
              jag att man springer ifrån sitt ansvar.
            </seg>
            <seg n="b0061d60">
              Förändringarna måste givetvis utgå från den nya situationen,
              med ett utvidgat EU, men om förändringarna görs irrationellt,
              så att man inte klarar sin uppgift för att anslagen är låga, så
              springer utskottets majoritet ifrån sitt ansvar.
            </seg>
            <seg n="070be294">
              Jag vill inte springa ifrån mitt ansvar. Därför har Centerpartiet
              i sitt budgetalternativ anslagit större resurser till Tullverket.
              20 miljoner är inget man kan revolutionera världen med, men ändå.
              Det är en inriktning som vi vill ha. Och det gör vi genom en omfördelning
              där vi förenklar skattemyndighetens verksamhet.
            </seg>
            <seg n="b4b7ec3e">
              Vi vill till exempel avskaffa arvs- och gåvoskatten inom skatteklass
              1. Det blir enklare. Vi har ett helt annat förslag till fastighetstaxering
              som är betydligt enklare. Vi kan i dag på västkusten se hur otroligt
              råddigt det är med fastighetstaxeringen. Den lokala skattemyndigheten
              där har kommit tillbaka och sänkt taxeringsvärdena på 2 200 fastigheter.
              Det är bara en indikation på vilket stort bekymmer som finns inom
              fastighetstaxeringen.
            </seg>
            <seg n="30000608">
              Vi har också föreslagit att man ska ta bort avdraget för övriga
              utgifter under inkomst av tjänst. När skattemyndigheten hade en
              uppvaktning i utskottet pekade man just på detta som en stor administrativ
              post.
            </seg>
            <seg n="8959240b">
              Med dessa åtgärder på skatteområdet kan man frigöra resurser
              till Tullverket så att vi inte behöver göra stora och dramatiska
              neddragningar, till exempel när det gäller det som finns med i
              förslaget om att lämna stora delar av Östersjökusten helt utan
              tullnärvaro.
            </seg>
          </u>
          <note n="4c58aca7">
            Fru talman! Jag yrkar bifall till reservation 1.
          </note>
          <note type="speaker" n="f326208f">
            Anf. 27 ULLA WESTER (s):
          </note>
          <u who="ulla_wester_ac94b1" xml:id="i-49287228e0f48830-0" n="e6818db6">
            <seg n="14bd245a">
              Fru talman! Skatteförvaltningen och Tullverket är de myndigheter
              som brukar toppa både allmänhetens och näringslivets popularitetslista.
              En del säger att dessa båda myndigheter är bäst i världen inom
              sina grenar. Andra säger att de är bäst i Europa. Det får vara
              hur det vill med placeringen. Jag nöjer mig med att stolt konstatera
              att både Tullverket och skatteförvaltningen befinner sig i framkanten.
            </seg>
            <seg n="28d7a7e7">
              Det är därför något förvånande att de borgerliga partiernas företrädare
              i skatteutskottet, i motsats till de breda folklagren, tycks ha
              en mycket låg tillit till Tullverkets förmåga att organisera och
              administrera sina uppgifter. Dessa partier, och där räknar jag
              inte in Folkpartiet liberalerna, nöjer sig inte med att syssla
              med det som är politikens uppgift i detta sammanhang, nämligen
              att sätta upp mål och fördela anslag till myndigheterna. Ett stort
              antal motioner innehåller handfasta råd till Tullverkets ledning
              hur den på ett lyckosamt sätt ska kunna bekämpa narkotikasmuggling
              och annan illegal verksamhet.
            </seg>
            <seg n="a3c9a50b">
              Fru talman! Man behöver inte läsa så många av dessa motioner
              förrän man inser att det är en vis ordning att det är Tullverket
              som har att avgöra hur organisationen ska se ut och hur verksamheten
              ska bedrivas. Helhetssyn och totalansvar är nämligen bristvaror
              i dessa motioner. Däremot saknas inte intresse för enskilda tullstationers
              fortlevnad.
            </seg>
            <seg n="f1a50f3a">
              Låt mig en gång för alla konstatera att Tullverkets förestående
              omorganisation inte har sin grund i minskade anslag tvärtom. Tullverkets
              arbetsuppgifter, både effektiv handel och brottsbekämpning, är
              prioriterade verksamheter. Vårt tullverk är förvisso effektivt
              redan i dag, men Tullverket bedömer att en vidareutveckling av
              arbetsmetoder, ledning och styrning, befogenheter, organisation,
              samarbete, teknik och kompetenshöjning är nödvändigt för att möta
              framtidens ökade rörlighet och ökande hot.
            </seg>
            <seg n="479d9c59">
              Det organisationsförslag som just nu förhandlas och diskuteras
              internt i Tullverket och externt med näringslivet och andra samarbetspartner
              är resultatet av ett gediget förarbete innefattande analyser av
              hotbilder, internationellt samarbete och utvärderingar av metoder.
              Man har bland annat kommit fram till att det är nödvändigt att
              utöka och förbättra den tekniska utrustningen för brottsbekämpningen.
              Detta kostar stora pengar men sparar i förlängningen personalkostnader
              samtidigt som effektiviteten och träffsäkerheten kommer att öka.
            </seg>
            <seg n="6c0ca08d">
              Det är tulltjänstemännens analysarbete, spaning, samverkan och
              stöd i form av teknisk utrustning som stoppar knarket vid våra
              gränser. En hel del av detta arbete syns inte utåt i tullfiltren,
              men det betyder inte att det inte utförs. Det är faktiskt en omöjlighet
              att stoppa och kontrollera varje transport och varje resenär.
              Därför måste arbetet struktureras på ett annat sätt och vara grundat
              på riskbedömningar och på analyser.
            </seg>
            <seg n="0f956b4c">
              Förvisso finns det en så kallad mässingseffekt, det vill säga
              en allmänpreventiv effekt av att möta uniformerade tullare i tullfiltret.
              Självklart kommer tullare även fortsättningsvis att stå där vid
              gränsövergångarna och påminna oss alla om vad som är rätt och
              vad som är fel. De internationella brottssyndikaten påverkas däremot
              högst obetydligt av en uniform med blanka knappar.
            </seg>
            <seg n="c293b7cd">
              Kristdemokraterna kräver utökad bevakning av våra internationella
              flygplatser. Lars Gustafsson tycks inte känna till att tullarna
              redan långt innan planet ens har lyft mot sin destination vet
              vilka passagerare och vilket gods som finns med på en specifik
              flight. Var och när en kontroll ska göras beslutas efter analysarbete
              av fakta och tips. Tulltjänstemän arbetar nämligen inte efter
              någon slump, Lars Gustafsson, de arbetar kunskapsbaserat.
            </seg>
            <seg n="0166b934">
              Vad gäller Tullverkets andra gren, alltså effektiv handel, kommer
              den nya organisationen att erbjuda ytterligare förbättrad service
              till företagen. På så sätt frigörs samtidigt resurser som kan
              användas i brottsbekämpningen.
            </seg>
            <seg n="170d5c12">
              Ju mer Tullverket genom åren har effektiviserat i samarbete med
              näringslivet, desto billigare, snabbare och säkrare har klareringen
              blivit.
            </seg>
            <seg n="1543bbc5">
              Det nya organisationsförslaget har trots dessa goda erfarenheter
              skapat oro. Det finns till exempel små företag som inte vill eller
              inte tycker sig ha möjlighet att sköta sin uppgiftslämning via
              Internet, trots att det är både billigare och enklare.
            </seg>
            <seg n="833391da">
              Sedan en tid tillbaka finns det en särskild arbetsgrupp inom
              Tullverket som utarbetar individuella lösningar för enskilda företag
              och i samarbete med dem. När den nya organisationen ska träda
              i kraft, det vill säga den 1 juli nästa år, kommer strukturerna
              att vara väl genomarbetade.
            </seg>
            <seg n="b34def5c">
              Exakt mantal, antal tullkontor och deras geografiska placeringar
              är ännu inte klart. Utifrån den interna utredningens förslag pågår
              just nu förhandlingar, diskussioner och omprövningar. Generaltulldirektören
              kommer att fatta sitt definitiva beslut under de närmaste veckorna.
            </seg>
            <seg n="c07b3ce7">
              Om jag därefter övergår till det nya Skatteverkets verksamhet
              kan jag konstatera att samtliga partier uppger att de stöder kampen
              mot den ekonomiska brottsligheten. Det är bra.
            </seg>
            <seg n="052f2064">
              När det gäller att bekämpa svartarbetet agerar flera fackförbund
              förtjänstfullt. Problemet är att en del arbetsgivarorganisationer
              motsätter sig åtgärder, till exempel plomberade kassaapparater
              och underentreprenörsansvar. Ett gemensamt och kraftfullt politiskt
              agerande skulle kanske kunna få näringslivet med på vagnen. Likaså
              tycker jag att vi på allvar måste börja diskutera både bemanningsföretagen
              och reglerna för utfärdande av F-skattsedlar. Härmed bjuder jag
              upp samtliga till detta samarbete.
            </seg>
            <seg n="97c9329f">
              Mitt hopp om ett gemensamt tag mot ekobrotten fick sig dessvärre
              en törn när jag studerade de borgerliga partiernas anslagsförslag
              till Skatteverket. Med hänvisning till skatteförändringar som
              inte kommer att genomföras och rationaliseringsvinster som alltså
              inte kommer att uppnås sparas det friskt. Och det kommer givetvis
              att drabba skattekontrollen.
            </seg>
            <seg n="837dee4d">
              Även om det faktiskt blev så att dessa så kallade rationaliseringar
              av borgerligt snitt kom att genomföras skulle förväntade ekonomiska
              vinster inte uppstå på flera år. Snarare skulle kostnaderna öka,
              för tack och lov! även skattetjänstemän omfattas av trygghetslagar.
              Det är genant att behöva påminna vissa här i kammaren om det.
            </seg>
            <seg n="639ca113">
              Centerpartiet överträffar i år sig självt i kreativ bokföring.
              Det har bara hunnit gå två tre veckor sedan centerpartisterna
              här i kammaren röstade nej till att införa det nya Skatteverket.
              Ändå bygger deras budget till en inte ringa del på vinsterna av
              just denna reform. Det var tur för centerpartisterna att vi andra
              röstade ja.
            </seg>
            <seg n="712c8b25">
              Till syvende och sist, fru talman, måste man beträffande både
              Tullverket och Skatteverket se till totalen när det gäller anslagsfördelningen.
              Båda dessa myndigheter är beroende av varandra, och tilldelningen
              måste ske i balans.
            </seg>
            <seg n="64ab42d1">
              Detsamma gäller till exempel Kustbevakningen, Jordbruksverket,
              polisen och Statistiska centralbyrån. Delade ansvarsområden och
              samverkan gör myndigheterna beroende av varandra. Det blir effektivitetsförluster
              om anslagen inte balanseras mot varandra. Min åsikt är att utskottsmajoritetens
              förslag har just denna balans.
            </seg>
          </u>
          <note n="125c43d5">
            Med detta yrkar jag bifall till skatteutskottets förslag i betänkandet
            och avslag på de två reservationerna.
          </note>
          <note type="speaker" n="86e8c712">
            Anf. 28 LARS GUSTAFSSON (kd) replik:
          </note>
          <u who="lars_gustafsson_3ee01d" xml:id="i-9fa2d0db4632ce9a-1" n="4b761a44">
            <seg n="241ffaec">
              Fru talman! Först vill jag rikta ett tack till Folkpartiet som
              hos sig lyckades anordna en väldigt fin sammankomst med tulltjänstemän.
              Jag förstår att Ulla Wester inte var där, så hon fick inte reda
              på vad som försiggår i deras verksamhet. Därför går jag inte in
              på den delen.
            </seg>
            <seg n="95e54e19">
              Däremot vill jag säga att jag delar Ulla Westers uppfattning
              att skattemyndigheterna säkert gör ett mycket gott arbete. De
              är säkert effektiva, och kan bli ännu effektivare i den nya situationen.
              Men tycker Ulla Wester att det är realistiskt att ägna en kvarts
              miljard kronor bara på att få fram ett värde på fastigheterna
              i Sverige? Är detta realistiskt? Vilken nivå tycker Ulla Wester
              att det får eskalera till? Det blir ju en ökning från år till
              år.
            </seg>
            <seg n="70136b09">
              På skattemyndigheterna klagar man på att det blir en allt större
              belastning genom begränsningsregler och allting annat. Vilken
              nivå tycker alltså Ulla Wester att man ska ha för en sådan här
              uppgift? Är det realistiskt med 500 miljoner eller 700 miljoner,
              eller med miljarder? Tycker inte Ulla Wester att det finns någon
              anledning att fundera över om man ska ha system som ålägger myndigheterna
              så väldiga arbetsuppgifter?
            </seg>
          </u>
          <note type="speaker" n="692dc790">
            Anf. 29 ULLA WESTER (s) replik:
          </note>
          <u who="ulla_wester_ac94b1" xml:id="i-49287228e0f48830-1" n="e6818db6">
            <seg n="632ad42d">
              Fru talman! Kristdemokraterna gömmer sig som vanligt bakom fastighetsskatten.
            </seg>
            <seg n="2635686a">
              I en debatt för någon månad sedan sade kollegan Marie Engström
              att om inte om hade varit, om det inte fanns några skatter, kunde
              vi avskaffa hela Skatteverket. Tänk vad pengar vi då skulle tjäna!
              Mitt svar till Lars Gustafsson blir detsamma som Marie Engströms.
            </seg>
            <seg n="8adcd765">
              Lars Gustafsson brukar hävda, för att nu återgå till dagens debatt,
              att majoriteten inte har avsatt resurser till kompensatoriska
              åtgärder för Tullverket i fråga om gränsbevakningen. Jag tycker
              att påståendet är en smula förvånande och skulle vilja be Lars
              Gustafsson att redogöra för vad han anser vara kompensatoriska
              åtgärder. Är det möjligen så att Lars Gustafsson har en alldeles
              egen definition? I så fall förstår jag att han upplever det som
              att inga resurser har tillförts.
            </seg>
            <seg n="617f5c09">
              Sedan vill jag också i år, Lars Gustafsson, starkt ifrågasätta
              den så kallade slutsatsen att en hög skattekvot medför en lägre
              laglydighet. Detta tycker jag är rent kränkande. Dessutom är det
              synnerligen fel.
            </seg>
            <seg n="81aad4ae">
              Lars Gustafsson refererar till Friedrich Schneider. Kristdemokraterna
              är nog de enda som gör det. Friedrich Schneider är en nationalekonom
              som inte har något större anseende. Han använder en, som det heter,
              monetär metod som inga andra än Lars Gustafsson och Kristdemokraterna
              godkänner.
            </seg>
            <seg n="7b85ecb0">
              Slutligen vill jag säga att jag skulle vilja ha ett svar, Lars
              Gustafsson. Jag bjöd ju upp till samarbete.
            </seg>
          </u>
          <note type="speaker" n="8da7ca19">
            Anf. 30 LARS GUSTAFSSON (kd) replik:
          </note>
          <u who="lars_gustafsson_3ee01d" xml:id="i-9fa2d0db4632ce9a-2" n="4b761a44">
            <seg n="48428637">
              Fru talman! Om jag fick tio minuter på mig skulle jag nog kunna
              ge en redovisning. Det kan jag dock inte göra på två minuter.
              En taktik som man använder sig av är att vräka ur sig en massa
              påståenden och att slunga frågor tillbaka. Jag tänker inte gå
              i den fällan.
            </seg>
            <seg n="3b4c3621">
              Jag kan hänvisa till nobelpristagare men Nobelkommittén är kanske
              inkompetent att bedöma. Jag hänvisar exempelvis till Douglass
              C. North. Han får väl anses vara kompetent på området att skattenivåer
              och skattefusk går ihop.
            </seg>
            <seg n="ed01a72d">
              Dessutom har jag inställningen att vi alla är ofullkomliga alltså
              även jag och Ulla Wester och har en tendens att ibland falla i
              fel dike.
            </seg>
            <seg n="25635a57">
              Nu vill Ulla Wester ge sig in på Marie Engströms nivå. Då blir
              jag ännu mer förvirrad. Om man har en utgift måste det ju finnas
              en måttlighet när det gäller utgifter och intäkter som man får
              av utgiften. Ett företag åtar sig inga utgifter som det inte finns
              intäkter för. Det är vad det handlar om.
            </seg>
            <seg n="7d15f3a8">
              I det här fallet är det faktiskt så att om man har en arbetsuppgift
              som frigörs och man övergår till annan verksamhet som kan vara
              inkomstbringande kommer det att innebära mer intäkter. Det borde
              vara en enkel och logisk slutledning som till och med jag skulle
              kunna klara av att förklara ännu mer om så skulle behövas.
            </seg>
            <seg n="b2397670">
              Poängen ligger ändå i hur långt man ska gå när det gäller att
              avsätta medel, resurser, till att kontrollera saker och ting och
              att ha system som bygger in inlåsningseffekter. På det sättet
              genereras ju inga pengar.
            </seg>
            <seg n="adf05a24">
              Resultatet av det hela är att de norrmän som är fastighetsägare
              i Sverige och som arbetar heltid i Norge inte skattar ett öre
              i Sverige, medan exempelvis änkor här ska så att säga skattas
              ut ur sina hus. Vi har ett system där det kostar en kvarts miljard
              att hålla detta vid liv. Borde man ändå inte tänka om och tänka
              att här finns något som är fel?
            </seg>
            <seg n="395a8522">
              Jag bjuder också upp Ulla Wester till en diskussion. Är det inte
              något som är fel när man har sådana system som liksom hämmar det
              hela?
            </seg>
            <seg n="03ac40c0">
              Slutligen: Tullverket kan säkert göra sina prioriteringar men
              då måste det ha resurser att prioritera utifrån.
            </seg>
          </u>
          <note type="speaker" n="69f20efa">
            Anf. 31 ULLA WESTER (s) replik:
          </note>
          <u who="ulla_wester_ac94b1" xml:id="i-7cfdb7331d9c7b37-0" n="e6818db6" next="i-571b2ebc1b86f13e-0">
            <seg n="02895642">
              Fru talman! Jag tycker att vi tar en dans i taget, Lars Gustafsson!
              Det brukar bli bäst så.
            </seg>
            <seg n="04121a16">
              Mitt svar är 23 miljarder. Det är ganska mycket pengar och ger
              ganska många barnbidrag.
            </seg>
            <seg n="bb2c725a">
              För ungefär ett år sedan kom en rapport av Annika Persson med
              flera personer knutna till Riksskatteverket och även andra forskare.
              I den rapporten kan man klart utläsa att vare sig man tar hela
              begreppet skattefel eller man begränsar sig till svartarbete ligger
              Sverige i ungefär samma storleksordning som de andra länderna
              i Nord- och Mellaneuropa men definitivt mycket lägre än lågskatteländerna
              i Sydeuropa. Så är det!
            </seg>
            <seg n="388cfa6b">
              Både skattekontroll och gränskontroll är, tycker jag, otroligt
              viktiga uppgifter, som inte kan lösas genom vackra ord eller populistiska
              uttalanden. Det här hänger inte ihop.
            </seg>
            <seg n="70dbcf69">
              Kristdemokraterna tycker att de gör en kraftfull insats i kampen
              mot narkotika genom att anvisa 20 miljoner i luftpengar det är
              faktiskt inte riktiga pengar. Skulle dessa 20 miljoner utgöra
              skillnaden mellan succé och katastrof? Det tror inte jag.
            </seg>
            <seg n="75fefa8c">
              Jag fick inget svar på min inbjudan. Kanske ska Lars Gustafsson
              börja med att göra ett studiebesök i Skåne. Där ser vi vilket
              stöd och vilken hjälp F-skattsedeln har blivit för kriminella.
            </seg>
          </u>
          <note n="a0a4271b">
            Anf. 32 GUNNAR ANDRÉN (fp) replik:
          </note>
          <u who="ulla_wester_ac94b1" xml:id="i-571b2ebc1b86f13e-0" n="e6818db6" prev="i-7cfdb7331d9c7b37-0">
            <seg n="bd6ca5e7">
              Fru talman! Det var intressant att höra Ulla Wester. Det var
              en stolt och därtill nöjd Ulla Wester, ledamot av Tullverkets
              styrelse, som framträdde. Åtminstone vad gäller den senare delen
              är jag absolut inte nöjd, med hänsyn till de enorma mängder narkotika
              som verkligen väller in i det här landet. Jag blir väldigt orolig
              när jag hör Ulla Wester vara så nöjd med Tullverkets verksamhet.
              Nu sätter hon säkert sin lit till omorganisationen. Men antalet
              tulltjänstemän kommer då att minska med 400 personer.
            </seg>
            <seg n="0051561b">
              Apropå detta: Ulla Wester tycker att trygghetslagarna är väldigt
              bra inom Skatteverket. Men hur är det med trygghetslagarna inom
              Tullverket?
            </seg>
            <seg n="48a97ee1">
              De 400 personer som ska bort från Tullverket är väl också betjänta
              av samma trygghetslagar. Det Ulla Wester sade var absolut ologiskt.
            </seg>
            <seg n="b458c995">
              Vi behöver mycket kraftiga resurser till Tullverket. Jag tackar
              Lars Gustafsson för att han uppmärksammar att Folkpartiet tillsammans
              med andra partier, inklusive Kristdemokraterna, tog ett initiativ
              till en ordentlig hearing. Torkild Strandberg och jag begärde
              att justitieutskottet och skatteutskottet skulle ha en offentlig
              hearing, men det avslogs av majoriteten i justitieutskottet. I
              det läget drog jag tillbaka det.
            </seg>
            <seg n="213044fd">
              Antalet tullhundar har ju minskat dramatiskt från 59 till 43.
              Vi i Folkpartiet hade bland annat en liten insamling för att symbolisera
              detta att det behövs mer resurser till Tullverket. Hur kan Tullverket
              fungera utan fler tullhundar?
            </seg>
          </u>
          <note type="speaker" n="75cb2ebc">
            Anf. 33 ULLA WESTER (s) replik:
          </note>
          <u who="ulla_wester_ac94b1" xml:id="i-7cfdb7331d9c7b37-1" n="e6818db6" next="i-571b2ebc1b86f13e-1">
            <seg n="2732a41c">
              Fru talman! Det är inte bara jag som är stolt över Tullverket.
              Det är några till. När skatteutskottet för några år sedan besökte
              Bryssel och Världstullorganisationen var det inte dålig kritik
              som Tullverket fick där, tvärtom. Vårt svenska Tullverk höjdes
              till skyarna. Hela tiden refererade man till de framgångar och
              framsteg som det svenska Tullverket har gjort och faktiskt gör.
              Det svenska Tullverket är ett föredöme, Gunnar Andrén. Det är
              klart att jag är stolt, och det tycker jag att Gunnar Andrén också
              ska vara.
            </seg>
            <seg n="b1e11236">
              Trygghetslagarna omfattar självklart också Tullverkets tjänstemän,
              liksom alla andra anställda. Det är det som egentligen kostar
              pengar i organisationsförändringen. Det är omställningskostnader,
              och då tycker inte jag att vi ska oja oss över att man tar hand
              om sin personal.
            </seg>
            <seg n="7cfa148a">
              Tullen omorganiserar bland annat för att kunna skaffa sig ytterligare
              hjälpmedel. Man pratar om tekniska hjälpmedel, och där kanske
              hundarna innefattas det vet jag inte.
            </seg>
            <seg n="c6075974">
              Folkpartiet har alltid mest pengar av alla, och det är intressant.
              Det skulle vara trevligt att höra hur och var ni ska spara för
              att ändå kunna lägga alla dessa sköna miljoner på både Skatteverket
              och Tullverket.
            </seg>
            <seg n="a2baca91">
              Jag kom med en inbjudan, och jag hoppas att Gunnar Andrén svarar
              på den.
            </seg>
          </u>
          <note n="ecb4328f">
            Anf. 34 GUNNAR ANDRÉN (fp) replik:
          </note>
          <u who="ulla_wester_ac94b1" xml:id="i-571b2ebc1b86f13e-1" n="e6818db6" prev="i-7cfdb7331d9c7b37-1">
            <seg n="6a744d1b">
              Fru talman! Det där med inbjudan fattade jag inte. Jag får återkomma
              till den i något annat sammanhang, för jag har inte förstått inbjudans
              karaktär. Men jag vill gå in på sakfrågorna i stället.
            </seg>
            <seg n="4c8163f0">
              Jag tycker också att Tullverket fungerar efter omständigheterna
              bra. Till exempel servicetrappan har man utvecklat väldigt bra.
              Det är möjligt att det svenska Tullverket är bland de bästa i
              världen. Jag vill att det ska vara det absolut bästa i världen.
              Jag vill att det ska vara ännu bättre än nu. Jag menar att man
              inte får vara nöjd, när det väller in jag använder ordet väller
              narkotika som ytterst drabbar enskilda ungdomar i det här landet.
              Vi har en katastrofal situation på narkotikaområdet. I den meningen
              säger jag ändå inte att Tullverket har misslyckats, men man kan
              inte vara nöjd på den punkten. Det håller jag absolut på.
            </seg>
            <seg n="b1768cd9">
              Slutligen om Skatteverket, eftersom vi nu diskuterar också det.
              Ulla Wester säger att fackförbunden förtjänstfullt det uttrycket
              använder man bekämpat skattefiffel. Detta är att vara hemmablind.
              Tyvärr har en del fackförbund detta är inget försvar för att arbetsgivare
              gör fel en fantastisk förmåga att blunda för svartjobb inom sina
              sektorer, inom till exempel byggnadsområdet och servicesektorn.
              Så menar jag att det är. Jag tror att alla vi som har försökt
              få någonting reparerat vet att man alltid får förfrågan om svarta
              pengar eller vita pengar. Tyvärr är det så. Jag säger inte att
              vi har jättebra förslag på hur det här ska lösas, men uppgivenheten
              accepterar vi inte.
            </seg>
          </u>
          <note type="speaker" n="c1dd9768">
            Anf. 35 ULLA WESTER (s) replik:
          </note>
          <u who="ulla_wester_ac94b1" xml:id="i-49287228e0f48830-2" n="e6818db6">
            <seg n="c972f652">
              Fru talman! Jag blir alldeles mållös! Vad är det Gunnar Andrén
              står och säger att fackförbunden blundar för ekonomisk brottslighet
              och svartarbete! Det är häpnadsväckande. Skulle Byggnads som organisation,
              som så hårt driver de här frågorna, blunda? Målarna och Fastighetsarbetarförbundet?
              Är det verkligen det Gunnar Andrén säger?
            </seg>
            <seg n="106c084c">
              Jag bjöd upp därför att jag tycker att vi skulle ha ett samarbete
              i de här frågorna. Jag är väldigt orolig för hur bemanningsföretagen
              fungerar. Jag är väldigt orolig för hur F-skattsedeln faktiskt
              används. Det är ett bättre hjälpmedel för kriminella än vad kofoten
              någonsin har varit. Som vi i socialdemokratin ser det måste vi
              göra någonting åt det.
            </seg>
            <seg n="87af80f1">
              Fackförbunden arbetar hårt. De kartlägger och försöker att få
              koll på det här på arbetsplatserna. Vad enskilda medlemmar gör
              kanske inte är alltid så lätt att fånga in det är en stor skillnad.
            </seg>
            <seg n="e9b25305">
              Jag bjöd upp till samarbete och får väl prata med Gunnar Andrén
              efteråt om det.
            </seg>
          </u>
          <note type="speaker" n="253904a3">
            Anf. 36 ULF SJÖSTEN (m) replik:
          </note>
          <u who="ulf_sjosten_98d3ff" xml:id="i-144a18f093a1d543-0" n="d9440e25">
            <seg n="41e493c9">
              Fru talman! Ulla Wester bjuder upp, och jag tackar för inbjudan.
              Jag uppfattade som att det var en inbjudan att samtala om ekonomisk
              brottslighet i Sverige och därtill rörande ting Det ställer vi
              gärna upp på från Moderaternas sida. Den inbjudan tackar vi för.
            </seg>
            <seg n="e1de0fec">
              Det hade varit bra om vi hade fått en inbjudan också till att
              diskutera Tullverkets framtid. Det är kanske det viktigaste anslagsområdet
              just nu, det viktigaste som vi har diskuterat i dag.
            </seg>
            <seg n="c36d113f">
              Ulla Wester kommenterade Moderaternas motioner om Tullverket
              och sade att det finns motioner om enskilda tullstationer. Jag
              har inte uttalat mig om några enskilda stationer i kammaren i
              dag och anser att det är en sak för styrelse och ledning i Tullverket
              att organisera verksamheten när det gäller antalet stationer.
              Men det krävs också att man har resurser för att klara uppgiften.
              Där har vi olika mening, jag och Ulla Wester.
            </seg>
            <seg n="7955be6a">
              Mellan Gävle och Umeå finns i dag en stor mängd hamnar som tillsammans
              har en mycket stor godstrafik med Östeuropa. Beräkningarna är
              att den här godstrafiken kommer att öka i framtiden, efter EU-inträdet
              av östeuropeiska länder den 1 maj nästa år. I en av de mindre
              hamnarna, en mycket liten hamn, gjordes nyligen ett beslag av
              cigaretter, 27 miljoner cigaretter till ett uppskattat värde av
              70 miljoner kronor. Det här visar att det kommer in stora mängder
              illegala produkter till Sverige. Tyvärr är det så som Gunnar Andrén
              sade tidigare, att det väller in narkotika i vårt land, nya droger
              och läkemedel. Rohypnol som har kommit in till Sverige har vi
              många erfarenheter av. Nu kommer det någonting som heter fentanyl,
              som är ett heroinliknande preparat, mycket starkare än heroin.
              Bara några korn kan döda en människa. Dessa preparat väller formligen
              in till Sverige.
            </seg>
            <seg n="5293de89">
              Jag ska återgå till Norrland. I hela Norrland finns det 40 tulltjänstemän.
              De blir 20 efter den här neddragningen.
            </seg>
          </u>
          <note type="speaker" n="30f0e46d">
            Anf. 37 ULLA WESTER (s) replik:
          </note>
          <u who="ulla_wester_ac94b1" xml:id="i-49287228e0f48830-3" n="e6818db6">
            <seg n="ba92065a">
              Fru talman! Ulf Sjösten pratar ofta, länge och med emfas om både
              det ena och det andra och ofta om skattekontroll. I samtalen är
              jag och Sjösten rätt så länge väldigt överens.
            </seg>
            <seg n="f8d71e04">
              Men när vi sedan ska konkretisera det ser vi lite annorlunda
              på det. Jag kan se att Moderaterna prioriterar bort skattekontrollen
              i sitt anslagsförslag. Nu försöker Ulf Sjösten prata bort det.
              Men det blir en effekt av de besparingar som Moderaterna föreslår.
            </seg>
            <seg n="586df5a9">
              Vad har då det med Tullen att göra? En hel del. Om man satsar
              på Tullverket, som moderaterna säger att de gör här, måste man
              rimligen se den viktiga koppling som finns mellan Skatteverket
              och Tullverket. Det är en viktig koppling som måste till om vi
              ska kunna bekämpa den organiserade brottsligheten.
            </seg>
            <seg n="f52d54c5">
              Håller Ulf Sjösten med mig om att det kanske rent av är så att
              om man drar ned på Skatteverket lägger man i stället en ökad börda
              på Tullverket? Som exempel kan jag ta den så kallade karusellhandeln.
              För att kunna bryta den formen av mycket grov ekonomisk brottslighet
              behövs insatser från både Skatteverket och Tullverket. Eller är
              Ulf Sjösten av en annan uppfattning?
            </seg>
          </u>
          <note type="speaker" n="adac1814">
            Anf. 38 ULF SJÖSTEN (m) replik:
          </note>
          <u who="ulf_sjosten_98d3ff" xml:id="i-144a18f093a1d543-1" n="d9440e25">
            <seg n="3b4b88ef">
              Herr talman! Jag slutade mitt förra inlägg med att säga att det
              i hela Norrland finns ca 40 tulltjänstemän som arbetar med brottsbekämpning.
              Efter de aviserade neddragningarna är beräkningen att det kan
              bli 20 kvar. Östkusten i övrigt från Helsingfors och söderut kommer
              att lämnas i stort sett obevakad, i varje fall av fast personal.
            </seg>
            <seg n="3a5a074c">
              Det innebär att den stora handel som vi i dag har med Östeuropa
              och den ännu större handel som vi kommer att ha i framtiden har
              oerhört goda möjligheter att komma in i Sverige utan någon som
              helst kontroll. Är detta rimligt, Ulla Wester? Det är en viktig
              fråga. Jag tycker att vi ska ha ett svar.
            </seg>
            <seg n="a9615a3e">
              Är det rimligt att narkotikan kan fortsätta att välla in i Sverige
              och att handel med vapen och cigaretter och människohandel relativt
              ostört kan fortsätta att öka? Sverige kan kanske i framtiden bli
              en transithamn för exempelvis narkotika, cigaretter och alkohol
              som går ut i andra delar av Europa.
            </seg>
          </u>
          <note type="speaker" n="05be16d6">
            Anf. 39 ULLA WESTER (s) replik:
          </note>
          <u who="ulla_wester_ac94b1" xml:id="i-49287228e0f48830-4" n="e6818db6">
            <seg n="8e86aac8">
              Herr talman! Jag tycker att Ulf Sjösten visar en bristande tillit
              till Tullverkets ledning. Den har lagt fram ett organisationsförslag
              som syftar till att just bekämpa narkotikasmuggling och annan
              smuggling. Jag instämmer verkligen i att det är mycket allvarliga
              problem.
            </seg>
            <seg n="5ea82369">
              Som världen ser ut och brottssyndikaten agerar hjälper det inte
              att vi ställer dit farbröder och tanter i blå uniformer med blanka
              knappar. Man måste arbeta på ett annat sätt. Det är en förlegad
              och gammaldags syn som Ulf Sjösten här presenterar för oss. Den
              går ut på att man ska kunna stoppa varje fordon och varje trafikant.
              Det håller inte. Man måste arbeta på ett annat sätt för att ha
              en rimlig möjlighet att klara uppdraget.
            </seg>
            <seg n="717d910c">
              Det organisationsförslag som Tullverket lagt fram verkar rimligt.
              Det är åtminstone mer rimligt än de 75 miljoner av låtsaspengar
              som Ulf Sjösten lägger upp och som ska lösa hela situationen.
              Jag har i motsats till andra tillit till Tullverket.
            </seg>
            <seg n="41092eeb">
              Jag är glad att Ulf Sjösten åtminstone svarade något på min inbjudan.
              Men nu ska vi sluta snacka. Vi ska agera. Det är min avsikt. Vi
              kan inte längre se på hur F-skattsedeln missanvänds särskilt i
              Skåne.
            </seg>
          </u>
          <note type="speaker" n="500c1424">
            Anf. 40 ROGER TIEFENSEE (c) replik:
          </note>
          <u who="roger_tiefensee_178395" xml:id="i-13ad40d7e26f5d29-1" n="2b81d84d">
            <seg n="fc537160">
              Herr talman! Jag är stolt över Tullverket. Jag har hög tillit
              till Tullverkets förmåga att organisera sig. Men jag är inte nöjd
              med riksdagens och regeringens förmåga att sätta mål och fördela
              anslag på ett rimligt sätt så att anslagen och målen överensstämmer
              med varandra.
            </seg>
            <seg n="1964ed06">
              Ulla Wester sade i sitt inledningsanförande att Tullverkets framtida
              organisation inte har sin grund i för låga anslag. Jag vet inte
              exakt hur hon sade, men det var i varje fall andemeningen. I utskottets
              betänkande står: Tullverket genomför för närvarande en intern
              utredning om hur myndigheten i framtiden bör vara organiserad
              för att utnyttja resurserna bättre och hur myndigheten skall få
              balans i sin ekonomi. Med balans i sin ekonomi menas underförstått
              att man måste spara för att anslagen är otillräckliga.
            </seg>
            <seg n="a6c75451">
              Står inte Ulla Wester bakom utskottets text? Min fråga allmänt
              till Ulla Wester är: Känner Ulla Wester oro för att de anvisade
              anslagen föranleder neddragningar som leder till att Tullverket
              inte kan klara sin uppgift?
            </seg>
            <seg n="5bf46944">
              Ulla Wester anklagade i sitt anförande Centerpartiet för kreativ
              bokföring med hänvisning till att vi ville senarelägga genomförandet
              av det nya skatteverket med ett år och att vi hade räknat in de
              vinsterna. Vilka vinster avser Ulla Wester? Såvitt jag vet är
              anslagen från den gamla skatteorganisationen vi har i dag till
              den nya oförändrade.
            </seg>
          </u>
          <note type="speaker" n="c68b448f">
            Anf. 41 ULLA WESTER (s) replik:
          </note>
          <u who="ulla_wester_ac94b1" xml:id="i-49287228e0f48830-5" n="e6818db6">
            <seg n="f5a48239">
              Herr talman! Jag tror att det blir bättre om Roger Tiefensee
              läser hela betänkandet och inte bara en liten snutt ur det. Det
              kostar pengar att ställa om tullverksamheten och satsa på teknik
              och omfördela resurserna till den brottsbekämpande grenen. Det
              är där balansen ska uppnås. Anslagen till Tullverket har inte
              minskat utan de har ökat många år i rad. Det vet nog också Roger
              Tiefensee.
            </seg>
            <seg n="a04d7560">
              När det gäller er kreativa bokföring skriver ni på flera ställen
              att ni tillgodoräknar er de effektivitetsvinster som kommer att
              uppstå med det förändrade skatteverket. Jag kan upplysa om att
              det står både i Roger Tiefensees reservation och i någon av motionerna.
              Vi kan titta på det efteråt.
            </seg>
            <seg n="c5c9803b">
              Roger Tiefensee gör i sin reservation i varje fall ett försök
              till en helhetssyn. Han menar att Tullverkets omorganisation inte
              får ses som en isolerad företeelse utan ska ses kopplat till konsekvenser
              på andra områden och för andra myndigheter. Det är bra, herr talman,
              med ett försök till helhetssyn. Men varför inte fortsätta med
              en sådan syn och koppla det vidare till Skatteverket och också
              se det i en helhet?
            </seg>
            <seg n="b27cc25a">
              Är det inte så, Roger Tiefensee, att om man sparar på Skatteverket,
              som ju Centerpartiet vill göra till den grad, påverkas även Tullverket?
              Tullverket får ta ökade bördor av det som Skatteverket skulle
              ha gjort.
            </seg>
          </u>
          <note type="speaker" n="6107dd9b">
            Anf. 42 ROGER TIEFENSEE (c) replik:
          </note>
          <u who="roger_tiefensee_178395" xml:id="i-13ad40d7e26f5d29-2" n="2b81d84d">
            <seg n="3edd8183">
              Herr talman! Uppenbarligen känner inte Ulla Wester någon oro
              för att de anslag som aviseras kommer att leda till neddragningar.
              Det är tydligt att organisationsförändringarna innebär, precis
              som Ulla Wester säger, att man ska spara för att kunna utveckla
              verksamheten och modernisera den. Men de föranleds också av att
              även om anslagen har varit oförändrade så är de otillräckliga
              eftersom uppgiften blir större. Det kan inte majoriteten och Ulla
              Wester springa ifrån.
            </seg>
            <seg n="b0aa96bd">
              När det gäller Skatteverket innebär de åtgärder som vi föreslår
              bland annat att man ska ta bort avdraget för övriga utgifter under
              inkomst av tjänst. Mig veterligen var Ulla Wester med när Riksskatteverket
              besökte utskottet och just pekade på att det var ett otroligt
              administrativt tungt avdrag. Vi vill ta bort det.
            </seg>
            <seg n="9039af4b">
              Ulla Wester sade i sitt huvudanförande att vi hänvisar till skatteförändringar
              som inte kommer att genomföras. Det är en otroligt tråkig demokratisyn.
            </seg>
            <seg n="cdd77bf2">
              Det är ju att säga att bara för att riksdagen har avslagit det
              här för en vecka sedan så är vår budget körd. Det är sant att
              den är körd, men likafullt måste ett oppositionsparti ha frihet
              att lägga fram en budget där man ser en helhet.
            </seg>
            <seg n="8695d5fb">
              Jag vill gärna tacka ja till uppbjudningen när det gäller F-skattsedel.
              Ulla Wester och jag har pratat tidigare om det, och jag tycker
              att om vi ska dansa så ska vi göra det i takt. Okej vi ska se
              till så att inte F-skattsedel används för brottsliga ändamål.
              Å andra sidan tycker jag att F-skattsedel ska kunna gå till sjuksköterskor
              och andra som vill starta en verksamhet och som vill frigöra sig
              från att vara anställda av kommuner och landsting till exempel.
            </seg>
          </u>
          <note type="speaker" n="b0ec4d6c">
            Anf. 43 ULLA WESTER (s) replik:
          </note>
          <u who="ulla_wester_ac94b1" xml:id="i-49287228e0f48830-6" n="e6818db6">
            <seg n="bb51c0b7">
              Herr talman! Vi pratar om anslag för påföljande år för Tullverket
              och Skatteverket. Jag kan konstatera att kammaren har röstat nej
              till de förslag om budgeten som Centerpartiet nyligen lade fram.
              Den tråkiga demokratisyn som jag skulle ha förstår jag alltså
              inte riktigt. Centerpartiet lägger de facto fram sitt förslag
              för nästa års budget, eller anslag för Skatteverket, på pengar
              som är luft. Det är förslag som kammaren inte har accepterat på
              rationaliseringsvinster som alltså inte kommer att uppnås.
            </seg>
            <seg n="95d2da92">
              Självfallet känner jag oro för narkotikainflödet, för spritsmuggling
              och för annan smuggling. Men vad jag inte förstår är hur Centerpartiets
              20 miljoner kronor i luftpengar skulle kunna göra någon skillnad
              och kunna göra det bättre.
            </seg>
            <seg n="34d07e17">
              Jag tackar för svaret på min inbjudan. Vi ska bestämma vilken
              sorts dans vi ska dansa innan vi bestämmer takten. Sedan får vi
              se.
            </seg>
          </u>
          <note type="speaker" n="7db6fc24">
            Anf. 44 KRISTER ÖRNFJÄDER (s):
          </note>
          <u who="krister_ornfjader_96c483" xml:id="i-092867803a4f91fe-0" n="12ce67f8" next="i-aa5b7630042fd75b-0">
            <seg n="3bbe25d2">
              Herr talman! Tullverket står inför stora besparingar. Det har
              förekommit uppgifter om att myndigheten ska koncentrera sig på
              storstäderna. I en socialdemokratisk motion har vi framhållit
              att det skulle få mycket allvarliga konsekvenser för bland annat
              Kalmar län. Vi har i motionen pekat på risken att hela Kalmar
              län blir utan tullbemanning.
            </seg>
            <seg n="38930cb0">
              Detta skulle innebära att hela Smålandskusten med Öland kommer
              att ligga vidöppen för dem som önskar ta sig in i Sverige.
            </seg>
            <seg n="733a2c95">
              Jag har full förståelse för att Tullverket måste ta hänsyn till
              den ekonomiska verkligheten och göra så mycket som möjligt för
              att rationalisera verksamheten.
            </seg>
            <seg n="535d7d31">
              Finns det då något alternativ till indragningarna? Vi har i motionen
              pekat på möjligheten att öka samarbetet mellan tullen och polisen
              i Kalmar län och att det samarbetet kan stå modell för den framtida
              utvecklingen inom gränskontrollen.
            </seg>
            <seg n="93ddfdec">
              Det ökade samarbetet har bland annat de här fördelarna:
            </seg>
            <seg n="bc1a1048">
              Herr talman! Jag kan konstatera att i betänkandet har utskottet
              betonat vikten av att tullens samarbete med polisen, Kustbevakningen
              och andra myndigheter och institutioner fortsätter att utvecklas.
            </seg>
            <seg n="317618b0">
              Detta samarbete är nödvändigt för att uppnå en effektiv och ändamålsenlig
              gränskontroll. Jag har därför stora förhoppningar att vi i framtiden
              kommer att få se en sådan utveckling i Kalmar län.
            </seg>
          </u>
          <note n="d0c9a24e">
            Anf. 45 GUNNAR ANDRÉN (fp) replik:
          </note>
          <u who="krister_ornfjader_96c483" xml:id="i-aa5b7630042fd75b-0" n="12ce67f8" prev="i-092867803a4f91fe-0">
            <seg n="812250b6">
              Herr talman! Jag tror att många känner oro för olika delar av
              landet, och jag tror även att Socialdemokraterna gör det. Krister
              Örnfjäder är en god företrädare för dessa. Vi har gjort samma
              iakttagelser. Utan att vi lägger oss i var man placerar folk har
              ändå Folkpartiet och flera andra partier, tror jag, noterat att
              stora delar av just Östersjökusten blir obemannad.
            </seg>
            <seg n="6e0168f8">
              Jag var och besökte just Kalmar när Johan Pehrson, ordförande
              i justitieutskottet, var tillsammans med Torkild Strandberg där
              nere. Jag var också i Karlshamn tillsammans med Heli Berg och
              Torkild Strandberg.
            </seg>
            <seg n="10195e62">
              Jag tror att en av de delar som har fallit sämst ut är Östersjökusten
              och Karlshamn. Men jag kan glädja Krister Örnfjäder om nu ingen
              annan socialdemokrat går upp i detta ärende med att jag har hört
              Tullverkets generaldirektör Kjell Jansson säga att just på det
              här området så kan en omlokalisering i förhållande till utredningen
              om det nya Tullverket komma att aktualiseras från Västkusten.
              Tullverkets styrelse och ledning är alltså väl medvetna om den
              uttunning som kommer att bli resultatet på just det här området.
            </seg>
          </u>
          <note type="speaker" n="e24a8486">
            Anf. 46 KRISTER ÖRNFJÄDER (s) replik:
          </note>
          <u who="krister_ornfjader_96c483" xml:id="i-092867803a4f91fe-1" n="12ce67f8" next="i-aa5b7630042fd75b-1">
            <seg n="26ed212c">
              Herr talman! Vi lever ju alla i vår verklighet och utgår från
              våra egna erfarenheter. Vi har med motionen försökt att få till
              bästa möjliga situation utifrån de förutsättningar som råder.
              Vi har inga jättehöga ambitioner om att man ska flytta dit stora
              kontingenter med tullare, men vi tycker att tomrummet blir för
              stort och risken blir för stor. Det ska man ta hänsyn till när
              man gör en sådan här utredning och en ny organisation.
            </seg>
          </u>
          <note n="d1e696ca">
            Anf. 47 GUNNAR ANDRÉN (fp) replik:
          </note>
          <u who="krister_ornfjader_96c483" xml:id="i-aa5b7630042fd75b-1" n="12ce67f8" prev="i-092867803a4f91fe-1">
            <seg n="22089b94">
              Herr talman! Jag har full förståelse för detta. Jag tar upp ett
              annat närliggande område, nämligen just Gotland. I utredningen
              om Tullverket finns det en fantastisk formulering, nämligen att
              när man nu inte har några tullare kvar så ska man skeppa ut folk!
              Det står exakt så. Om det skulle inträffa någonting i Visby så
              låter det som om man skulle vara tillbaka i Valdemar Atterdags
              dagar eller Röde Orms. Det fungerar inte.
            </seg>
            <seg n="7c8486af">
              Jag hoppas och tror att Tullverkets styrelse fast jag kanske
              inte är lika övertygad som Ulla Wester om dess förträfflighet
              kommer att se över den här punkten liksom Östersjön i övrigt.
              Jag tycker att de indikationer som vi fick i skatteutskottet från
              Kjell Jansson just för den här delen var bra i förhållande till
              utredningens förslag.
            </seg>
          </u>
          <note type="speaker" n="33503a7c">
            Anf. 48 NILS FREDRIK AURELIUS (m):
          </note>
          <u who="nils_fredrik_aurelius_d21c21" xml:id="i-67c849eecd239999-3" n="8a5f1024">
            <seg n="0b77fa08">
              Herr talman! Även jag har blivit oroad och fått många telefonsamtal
              hemma i min region, som är Kalmar län, när det gäller vad som
              kommer att ske framöver med tullens brottsbekämpande verksamhet.
              Därför har jag skrivit en lektion om att tullen borde få ett större
              generellt anslag. Detta är en fråga som naturligtvis avgörs av
              riksdagen och som riksdagen har att sköta, medan Tullverket enligt
              den uppdelning vi har sköter sin organisation och prioriterar
              på sitt sätt.
            </seg>
            <seg n="3dad2d58">
              De medel som ställs till förfogande är riksdagens uppgift. Jag
              läste i budgetpropositionen för 2004, volym 2, Tull, s. 23, följande:
              Den kommande EU-utvidgningen bedöms också leda till ökad trafik
              till och från Sverige. Ökningen i trafikströmmarna samt trycket
              från den organiserade brottsligheten ställer krav på att arbetsmetoderna
              även fortsättningsvis utvecklas. Sedan finns det ett resonemang
              om att man kan överföra tjänstemän från klarering till gränsskydd.
              Det låter bra, ända tills man ser att överföringen netto förefaller
              leda till att gränsskyddsavdelningen minskar med ungefär 100 personer,
              som det står. Enligt uppgift, som vi kan hoppas är felaktig, ska
              exempelvis tullkontoret i Kalmar, som jag känner väl till, läggas
              ned. Skulle så bli fallet, vilket inte är helt säkert ännu, kommer
              det inte att finnas något tullkontor kvar på sträckan HelsingforsKarlshamn.
              Bevakningen där ska skötas från andra kontor.
            </seg>
            <seg n="9efeb92b">
              Det här är naturligtvis väldigt oroande. Man kan komma med goda
              förslag om att man ska samverka mer med polisen och så vidare,
              som min bänkgranne gjorde i föregående anförande. Det kan man
              väl alltid göra, men i grunden tror jag att problemet är för små
              medel till just gränsskyddet. Det är därför vi moderater har föreslagit
              ett extra anslag på 75 miljoner, som naturligtvis är finansierat.
            </seg>
            <seg n="8c99fe83">
              Jag ser det som en principfråga också. Staten har väldigt många
              uppgifter och mycket stora utgifter. I fråga om många av dessa
              utgifter kan man föra ett resonemang om vad staten eller det allmänna
              ska stå för via skattemedel och på annat sätt och vad den enskilde
              ska göra. Där finns det lite olika åsikter. Men jag tror att vi
              är överens om att det finns vissa uppgifter som bara staten kan
              sköta. Det är alltså försvaret av rättssamhället. Vi talade om
              detta för ett par veckor sedan när vi talade om nedläggningen
              av tingsrätter runtom i landet. Polisen talas det ofta om i denna
              kammare. Där saknas medel. Det behövs större anslag. Nu gäller
              det tullens gränsskydd. Just på de områden där staten är den som
              faktiskt måste sköta uppdraget och där vi inte kan gå in och göra
              det privat är anslagen otillräckliga. Det var också anledningen
              till min motion.
            </seg>
          </u>
          <note n="4fa4f98f">
            Föredrogs
          </note>
          <note n="e785bbd4">
            Överläggningen var härmed avslutad.
          </note>
          <note n="a218829b">
            9 § Uppföljning av den nationella handlingsplanen för handikapppolitiken
          </note>
          <note type="speaker" n="dcafaeb5">
            Anf. 49 KRISTINA ZAKRISSON (s):
          </note>
          <u who="kristina_zakrisson_112a51" xml:id="i-f6980df029ee3e06-0" n="95936094" next="i-9971736df2526de5-0">
            <seg n="ef2820a5">
              Herr talman! Våren 2000 beslutade riksdagen om en nationell handlingsplan
              för handikappolitiken Från patient till medborgare . Den sträcker
              sig fram till år 2010 och spänner över alla samhällsområden. Med
              det tar handlingsplanen en viktig utgångspunkt, att handikappolitiken
              är allas ansvar. Personer med funktionshinder ska inte diskrimineras
              i något sammanhang. De ska ha samma rätt som alla andra att delta
              i samhällslivet, få del av samma utbud av varor, tjänster, service
              och kultur.
            </seg>
          </u>
          <note n="c059ac36">
            I dag behandlar vi socialutskottets betänkande över den skrivelse
            från regeringen som utgör den första uppföljningen av den nationella
            handlingsplanen. I betänkandet behandlas också 48 motionsyrkanden
            som väckts med anledning av skrivelsen och totalt 99 motionsyrkanden
            från den allmänna motionstiden 2002 och 2003.
          </note>
          <u who="kristina_zakrisson_112a51" xml:id="i-9971736df2526de5-0" n="95936094" prev="i-f6980df029ee3e06-0">
            <seg n="a4c0017f">
              I skrivelsen redogör regeringen för hur arbetet med att genomföra
              handlingsplanen har utvecklats sedan maj 2000 då riksdagen beslutade
              om den. Här beskrivs åtgärder som framför allt regeringen, men
              också statliga myndigheter och andra aktörer, har gjort och gör
              för att aktivt driva utvecklingen inom politikområdet framåt.
            </seg>
            <seg n="033afa2b">
              Det framgår också vilka insatser som regeringen avser att prioritera
              de närmaste åren dels genom fortsatt reformarbete, dels genom
              styrning av statliga myndigheter. Många utredningar pågår, och
              många reformer har nyligen inletts.
            </seg>
            <seg n="88508809">
              Regeringen anför i sin skrivelse att betydande insatser har gjorts
              under de två senaste åren för att förverkliga den nationella handlingsplanen.
              De problembilder som finns måste regeringen, tillsammans med alla
              andra inblandade, analysera och arbeta vidare med. Alla goda förslag
              på förbättringsområden ska noga beredas och prövas. Lagändringar
              behöver följas upp och nya uppdrag ges.
            </seg>
            <seg n="17525db4">
              Som ett underlag i beredningen av skrivelsen anordnade utskottet
              den 20 maj en offentlig utfrågning med fokus på frågor i vardagslivet
              för barn och unga med funktionshinder.
            </seg>
            <seg n="e2820a01">
              Utskottet gör i betänkandet ett uttalande angående personer i
              små och ovanliga handikappgrupper. Inom ramen för den kommande
              slutrapporten angående den högspecialiserade vården kommer även
              behovet av tillgång till specialistvård för personer i små och
              ovanliga handikappgrupper att beaktas och förslag lämnas.
            </seg>
            <seg n="95587dd9">
              Jag tackar för att jag har fått inleda och lämnar över till debattörerna.
            </seg>
          </u>
          <note n="9fc62f28">
            Yttranden över skrivelsen och över motionsyrkandena har lämnats
            av konstitutionsutskottet, utbildningsutskottet och trafikutskottet.
          </note>
          <note n="fdba3e06">
            Utskottet avstyrker samtliga motionsyrkanden, främst med hänvisning
            till pågående arbete. Till betänkandet har fogats 49 reservationer
            och 16 särskilda yttranden.
          </note>
          <note type="speaker" n="fd238552">
            Anf. 50 CRISTINA HUSMARK PEHRSSON (m):
          </note>
          <u who="christina_husmark_pehrsson_ec3910" xml:id="i-ebf02fc43c351fdb-0" n="a541133a">
            <seg n="5d3e1146">
              Herr talman! En viktig faktor som gör det möjligt för personer
              med funktionshinder att leva ett självständigt liv är tillgång
              till personliga assistenter.
            </seg>
            <seg n="bbf63d2e">
              I dag betalar kommunerna för de första 20 timmarna i veckan,
              men finns det behov av fler timmar är det staten, genom försäkringskassan,
              som står för denna kostnad. När staten i slutet på 90-talet övertalade
              kommunerna att överta kostnaderna för de första 20 timmarna kompenserade
              man visserligen kommunerna ekonomiskt, men alltid på ett för staten
              mycket gynnsamt sätt. Man har vältrat över ansvaret på kommunerna
              utan att skicka med tillräckligt med pengar. Kvar står kommunpolitikerna
              med två ganska tomma händer och ska försöka att leva upp till
              alla fagra löften som staten tar åt sig äran för. Ekvationen går
              inte ihop.
            </seg>
            <seg n="09766565">
              Därför sitter nu många funktionshindrade där med alla rättighetslagar
              och fagra löften och undrar om man verkligen menar vad man har
              sagt. Besvikelsen och uppgivenheten är stor hos kommunföreträdare,
              de som behöver stöd och hjälp och deras anhöriga.
            </seg>
            <seg n="d39ae0cd">
              Man måste kämpa för det stöd man har rätt till, tyckte 80 % av
              de 5 000 funktionshindrade som svarade på en av Riksförsäkringsverkets
              enkäter.
            </seg>
            <seg n="c831000d">
              Dubbla huvudmannaskap gör inte heller saken lättare. Gråzonen
              där både stat och kommun slåss för att slippa kostnaden har resulterat
              i många överklaganden ända upp i Regeringsrätten. Inte sällan
              handlar det om barn som har tvingats överklaga därför att de har
              velat ha med sin personliga assistent till skolan eftersom den
              personen är den enda som förstår hur de talar och kan kommunicera
              med dem. Det har gjort att väldigt många av de funktionshindrade
              kommit i kläm mellan systemen, staten å ena sidan och kommunen
              å andra sidan. Det kan ta åratal innan det kommer till en lösning.
            </seg>
            <seg n="5b138839">
              Det är en labyrint. Man går vilse och ger upp, säger en annan
              person i samma enkät. Man måste ta reda på allting själv. Man
              orkar inte alltid. Är det det som är meningen?
            </seg>
            <seg n="e95d56e3">
              Tillsammans med övriga borgerliga partier har vi länge arbetat
              för en bred översyn av handikappreformen. Vi hälsar därför utskottets
              initiativ från i våras med glädje. Vi förutsätter att denna breda
              översyn också kommer att innefatta huvudmannaskapsfrågan, förutom
              den långsiktiga finansieringen för funktionshindrade.
            </seg>
            <seg n="41cbe4d6">
              Herr talman! Funktionshindrades individuella rättigheter och
              makten över det egna livet måste garanteras i lag, och kännbara
              sanktioner måste införas. Vi hade önskat att utskottet hade följt
              vår linje och velat utreda möjligheten att införa en sådan rättighetslagstiftning
              som bland annat finns i USA och Sydafrika. Men utskottet hänvisar
              i stället till texten i betänkandet. Där står: Handikappolitik
              är ytterst en fråga om demokrati. Vidare står det: Alla människor
              är lika mycket värda och har samma grundläggande behov.
            </seg>
            <seg n="d62fc006">
              Jag tycker inte att det är svar på frågan varför man inte vill
              införa en rättighetslagstiftning för funktionshindrade. Vårt förslag
              handlar om ytterligare en rättighet för alla. Vad skulle det vara
              för odemokratiskt med att införa en rättighetslagstiftning och
              ytterligare förstärka den för funktionshindrade? Hur vet majoriteten
              att man har samma grundläggande behov? Har majoriteten frågat
              de funktionshindrade? Detta kräver en förklaring.
            </seg>
            <seg n="9d9072ec">
              Herr talman! Möjligheten att välja skola är också viktig för
              elever, men alldeles särskilt för de elever som är funktionshindrade.
              De behöver ha en frihet att kunna välja en skola som är specialiserad
              för att undvika att man inte får den hjälp man har rätt till.
              Man är inte integrerad bara för att man går i skolan hemma.
            </seg>
            <seg n="9f37d17b">
              Staten måste, menar vi, ha ett särskilt ansvar för skolgång för
              elever med funktionshinder. Beslutet att avveckla specialskolorna
              Ekeskolan, där elever med synskada och ytterligare funktionshinder
              gick, och Hällsboskolan för elever med grava tal- och språkstörningar
              måste därför upphävas.
            </seg>
            <seg n="4a355c8d">
              Vi moderater föreslår en nationell skolpeng. En nationell skolpeng
              innebär att eleverna kan välja vilken skola de vill gå i, oavsett
              om skolan ligger i den egna kommunen eller i någon annan kommun.
              Skolpengen ska enligt vårt förslag också anpassas efter vars och
              ens behov.
            </seg>
            <seg n="bbc53d72">
              Herr talman! Vi anser slutligen att en hjälpmedelsgaranti ska
              införas och att hjälpmedelsmarknaden måste öppnas upp för konkurrens.
              Det skulle leda till kortare köer, större utbud av hjälpmedel
              och en större valfrihet för den enskilde.
            </seg>
            <seg n="0ef1749b">
              Tillsammans med de andra borgerliga har vi också föreslagit en
              vårdgaranti, det vill säga att man ska få vård i tid. Särskilt
              viktigt är det för dessa personer. Därför blir jag lite förvånad
              när jag i texten i dagens betänkande läser att majoriteten hänvisar
              frågan om en vårdgaranti till en diskussion vid annat tillfälle.
              Dessutom står det att frågan om en eventuell vårdgaranti ska diskuteras.
              Jag frågar: Har majoriteten nu tagit tillbaka löftet om att införa
              en vårdgaranti, eftersom man skriver om en eventuell vårdgaranti?
            </seg>
            <seg n="a453ef5a">
              Tillsammans med vård i tid, en fungerande rehabilitering och
              en bra samverkan mellan olika berörda myndigheter finns det förutsättningar
              för att också funktionshindrade ska kunna leva ett någotsånär
              normalt liv.
            </seg>
            <seg n="55805daf">
              För tids vinnande yrkar jag endast bifall till reservation 1
              men står självklart bakom övriga reservationer och särskilda yttranden.
            </seg>
          </u>
          <note type="speaker" n="a891a161">
            Anf. 51 Andre vice talman KERSTIN HEINEMANN (fp):
          </note>
          <u who="kerstin_heinemann_286f2e" xml:id="i-f10b18cd32acbbfb-0" n="94c61329" next="i-b32c7be336ff62fe-0">
            <seg n="bfd809ef">
              Herr talman! Det här betänkandet är en hopsamling av motioner
              från förra allmänna motionstiden, den här motionstiden och även
              vad gäller uppföljningen av den nationella handlingsplanen. Det
              är väldigt mycket som har kommit in. Vissa saker är aktuella,
              och andra är mindre aktuella eftersom det har hänt lite grann
              på ett år, även om det inte har hänt så där förfärligt mycket.
              De motioner som vi har lämnat har ju avslagits, så vi får återkomma
              och återkomma.
            </seg>
            <seg n="6b628923">
              Det finns ändå i betänkandet ett uttalande om personer i små
              och ovanliga handikappgrupper, och det gläder naturligtvis oss
              i Folkpartiet eftersom det är ett krav vi har fört fram flera
              gånger.
            </seg>
            <seg n="1e2c7562">
              Herr talman! Det finns personer med ovanliga handikapp som inte
              får vård och behandling på grund av att kompetens saknas. Det
              kan vara inom det egna landstinget, men det kan också vara så
              att det inte finns nationellt. Dessa personer får i dag ingen
              vård. Det händer också att vård finns inom ett annat landsting,
              men det egna landstinget anser inte att man har råd att skicka
              patienten dit eftersom det kan behövas behandlingar under en längre
              tid. Det är därför vi från Folkpartiet anser att staten bör ta
              ett speciellt ansvar för de här människorna så att de kan garanteras
              den vård de behöver.
            </seg>
            <seg n="abc7aba3">
              Majoriteten hänvisar till översynen av den högspecialiserade
              vården och att förslag torde komma där. Vad jag har förstått lämnas
              den över till ministern i dag, så vi får ju ganska snart se om
              just den här frågan kommer upp. Utskottet har ju ett tillägg där
              man säger att man mycket noga kommer att följa frågan, och om
              inget sker utgår jag ifrån att utskottet kommer att vara berett
              att ta ett utskottsinitiativ.
            </seg>
            <seg n="530a6f45">
              Det andra som jag tycker är positivt är det utskottsinitiativ
              som togs tidigare i år om en utredning av handikappreformens del
              vad gäller personliga assistenter. Det är också något vi länge
              har efterlyst. Det har ju gjorts massor av utredningar och utvärderingar,
              och inte minst har från brukarsidan påpekats de fel och brister
              som finns. Förändringar jag vill kalla det försämringar har också
              gjorts, men egentligen har ingenting hänt för att förbättra och
              förändra någonting.
            </seg>
            <seg n="41fcbe32">
              Nu ser vi fram emot en ordentlig utredning, som kan lämna förslag
              som vi också kan fatta beslut om här i riksdagen så att vi kan
              nå det som vi i Folkpartiet vill, nämligen att värna och utveckla
              handikappreformen. Det tillägg som de borgerliga partierna gjorde
              när utskottsinitiativet behandlades är att utredningen också ska
              utreda ett statligt finansieringsansvar för reformen, och det
              kravet kvarstår från vår sida.
            </seg>
            <seg n="ced15e9c">
              Herr talman! Uppföljningen av den nationella handlingsplanen
              anser vi vara alltför glättad. Den visar på risken att felaktigt
              brukad målstyrning blir en ordning för att urholka riksdagens
              inflytande. Kommande uppföljningar av den nationella handlingsplanen
              behöver vara mer inriktade på att redovisa brister och på hur
              brister konkret ska kunna åtgärdas, och det framgår av vår reservation
              nr 6.
            </seg>
            <seg n="7c49cd77">
              Jag går över till tillgänglighetsreformen. Verkligheten är att
              ganska lite händer när det gäller att nå målet om en genomförd
              handikappanpassning till år 2010. Regeringen hade inga nämnvärda
              framsteg att visa varken i skrivelsen 2002/03:25 eller i propositionen
              2003/04:1. Av den praktiska verkligheten borde man ha lärt sig
              att alltför många beslutsfattare ofta behöver både morot och piska
              för att sådant som är angeläget ska bli verklighet. Trots detta
              har ansvars- och finansieringsprincipen fått stelna från en tumregel
              till en dogm. Folkpartiets bedömning kvarstår. Utifrån de beräkningar
              Boverket tidigare utfört kan konstateras att det stimulansbidrag
              som vi från Folkpartiet har föreslagit behövs. 5 miljarder behövs
              enligt Boverket. Vi har avsatt pengar i vår budget ända sedan
              handikapplanen antogs, och vi fortsätter att avsätta 1 miljard
              om året för att förverkliga det här.
            </seg>
            <seg n="d3caed97">
              Åren går, och jag tycker att regeringen bör ta sig en funderare
              på det här så att man slipper stå år 2010 och erkänna att av tillgänglighetsreformen
              har det kanske blivit något mer än en tumme kanske en vante men
              inte mer.
            </seg>
          </u>
          <note n="de60721e">
            Herr talman! Jag yrkar bifall till reservation nr 10.
          </note>
          <u who="kerstin_heinemann_286f2e" xml:id="i-b32c7be336ff62fe-0" n="94c61329" prev="i-f10b18cd32acbbfb-0">
            <seg n="1a8e9564">
              För dem som omfattas av LSS är möjligheten till arbete i regel
              mycket begränsad. Av resursskäl som var mycket påtagliga under
              90-talskrisen kom personkrets 3 inte att omfattas av det som kallas
              daglig verksamhet. Vi anser att det är starkt önskvärt att handikappreformen
              fullföljs även på den här punkten så att den så kallade sysselsättningsgarantin
              också kommer att omfatta psykiskt sjuka. Därför anser vi, vilket
              framgår av reservation nr 37, att regeringen bör se över möjligheten
              att ge personer som ingår i den tredje personkretsen rätt till
              daglig verksamhet.
            </seg>
            <seg n="078c0275">
              Herr talman! Många funktionshindrade är sårbara och utlämnade
              om de utsätts för våld eller om de blir utnyttjade ekonomiskt
              eller på annat sätt av närstående eller andra. Det är angeläget
              att övergreppen stoppas eller ännu hellre förebyggs. För det behövs
              större uppmärksamhet både inom vården och från rättsväsendets
              sida. Det finns tyvärr exempel på att personer med psykiska funktionshinder
              inte blir trodda när de gör en anmälan om ett övergrepp, och ärendet
              avskrivs. Vi anser därför att uppmärksamheten måste gälla alla
              former av sådana handlingar, oavsett om vårdpersonal eller motsvarande
              är inblandade eller inte.
            </seg>
            <seg n="2676eb14">
              Herr talman! Enligt hälso- och sjukvårdslagen har landstingen
              skyldighet att tillhandahålla habilitering, rehabilitering och
              hjälpmedel samt tolktjänst för hörselskadade. För detta krävs
              inte bara utprovning av hörapparat utan också andra insatser som
              till exempel psykosocial rehabilitering. Den hörselvårdande verksamheten
              är ojämnt uppbyggd över landet, och det är ett fåtal som får någon
              rehabiliteringsinsats alls. En liten grupp hörselskadade har så
              komplicerade skador att de inte är betjänta av hörapparat. De
              behöver lära sig visuella kommunikationssätt som stöd till det
              svenska språket och lära sig teckenspråk. Denna möjlighet finns
              i begränsad omfattning inom landstingens rehabilitering. Det finns
              ett stort dolt behov av vuxentolkning, som det är dags att göra
              något åt.
            </seg>
            <seg n="b8413bd9">
              Utbildningsfrågorna är också ett eftersatt område. Vuxna utvecklingsstördas
              rätt till särvux måste snarast genomföras. Tillgängligheten på
              högskolorna brister, och funktionshindrades val av vuxenutbildning,
              där kommunerna inte alltid betalar för de här eleverna, är ett
              sådant problem. Valfriheten måste gälla även för elever med funktionshinder.
              Det här är bara några exempel på brister inom utbildningsområdet.
              Det finns många fler, inte minst tillgänglighetsproblemen.
            </seg>
            <seg n="2adc432a">
              Det finns väldigt mycket kvar att göra inom handikappområdet,
              men jag har begränsat mig till några av de förslag som vi har
              lagt från Folkpartiet och som framgår av våra reservationer. Som
              jag har sagt tidigare yrkar jag bifall till reservation nr 10
              men står naturligtvis bakom samtliga reservationer som Folkpartiet
              har lagt i det här betänkandet. Jag vill också hänvisa till vårt
              särskilda yttrande vad gäller bilstödet, där Folkpartiet i sitt
              budgetförslag har avsatt 70 miljoner mer än regeringen, men detta
              kommer ju att behandlas senare i samband med budgetdebatten.
            </seg>
          </u>
          <note type="speaker" n="d6e113b0">
            Anf. 52 ULRIK LINDGREN (kd):
          </note>
          <u who="ulrik_lindgren_5f7848" xml:id="i-c19e030f11d2b305-0" n="d713e0d9">
            <seg n="9ff53a10">
              Herr talman! Jag står händelsevis bakom alla Kristdemokraternas
              förslag i betänkandet men begränsar mig till att yrka bifall till
              reservation nr 7 om mätbara mål.
            </seg>
            <seg n="854baad3">
              Herr talman! Den givna frågan i den här debatten, när vi nu behandlar
              socialutskottets betänkande om uppföljning av den nationella handlingsplanen
              för handikappolitiken, är förstås hur det står till. Hur är trenden?
              Vart är vi på väg med handikappfrågorna i Sverige inför 2010?
              Har vi någon känsla av att vi kommer att uppfylla handlingsplanens
              mål? Eller är vi på väg att inte göra det, så att vi måste revidera
              tidsplanen? Går det rentav bakåt på vissa områden? Uppnås ett
              likvärdigt medborgarskap för alla 2010? Om inte, vilka åtgärder
              är majoriteten beredd att anvisa för att vi ska räta upp utvecklingen
              mot dessa mål?
            </seg>
            <seg n="8dcaedaa">
              Om man ser att vi inte klarar målen, finns då ärligheten hos
              majoriteten att anvisa någon form av revidering av handlingsplanen
              för att vi öppet och tydligt ska kunna kommunicera med medborgarna
              om att målen kanske inte uppnås? Ärlighet på området är centralt
              för att inte skapa oerhört mycket frustration och misstroende
              bland de berörda.
            </seg>
            <seg n="0f63775a">
              Vi säger i alla sammanhang även i dag, förstås att handikapperspektivet
              ska genomsyra alla samhällssektorer. Det säger vår handlingsplan.
              Det säger regeringens skrivelse. Det säger vi, alla andra. Det
              innebär att vi ska lägga på ett raster på alla frågor och fråga
              oss hur besluten påverkar personer med funktionshinder, precis
              som vi försöker ha ett barnperspektiv, jämställdhetsperspektiv
              med mera på frågorna.
            </seg>
            <seg n="7c37f295">
              Man kan ta arbetsmarknaden som exempel. Hur påverkas besluten
              på arbetsmarknaden av att vi har ett handikapperspektiv på frågorna?
              Samtidigt som vi har den ambitionen går en annan del av politiken
              käpprätt åt fel håll. Riksdagsmajoriteten struntar helt i handikapperspektivet
              i och med beslutet om att utvidga sjuklöneansvaret med en tredje
              vecka. På vilket sätt underlättar det funktionshindrades inträde
              på arbetsmarknaden? Svaret är givetvis: Inte alls. Utvecklingen
              går där snarare bakåt. Det blir ännu kärvare och tuffare för funktionshindrade
              att uppnå så kallad normalisering.
            </seg>
            <seg n="6b4f729f">
              Vi ställer oss liknande frågor vad gäller tillgängligheten till
              det fysiska rummet. Känner någon trygghet inför 2010, då målet
              om allas tillgänglighet till allmänna platser och lokaler ska
              vara uppnått? Är vi säkra på att vi kommer dit? Om vi tänker efter,
              hur ser det ut på respektive hemort i olika delar av landet där
              vi brukar befinna oss? Är vi på rätt väg?
            </seg>
            <seg n="b5b0a123">
              Handikappombudsmannen har tagit fram en rapport som visar att
              93 % av de statliga myndigheterna inte ens har tagit fram en handlingsplan
              för hur lokaler, verksamhet och information ska bli tillgängliga.
              Än mindre är de framme vid verkstad, det vill säga att göra verklighet
              av en handlingsplan.
            </seg>
            <seg n="0b36f906">
              Ordföranden i Handikappförbundens samarbetsorgan Berndt Nilsson
              noterade i Dagens Nyheter i förra veckan att nästan allt arbete
              återstår, tre och ett halvt år efter antagandet av handlingsplanen
              i maj 2000.
            </seg>
            <seg n="750b644b">
              Vad anser majoriteten, socialdemokrater, vänsterpartister och
              miljöpartister? Har vi trygghet inför 2010? Känner ni någon som
              helst ängslan för att vi måste sätta in extra resurser eller öppet
              och naket deklarera att vi måste backa, skriva fram tiden eller
              någon annan åtgärd?
            </seg>
            <seg n="1aa37034">
              Herr talman! Kristdemokraterna har med tanke på detta ett klokt
              förslag i reservation nr 7. Där skriver vi att för att verkliga
              förbättringar ska åstadkommas måste dagens generaliserande handikappolitiska
              mål kompletteras med mer mätbara och precisa delmål. Vi vet alla
              att en handlingsplan värd namnet måste innehålla uppgifter om
              tiden när åtgärden ska ske och vem som är ansvarig för åtgärden.
              Det måste också finnas en medelstilldelning, och efteråt måste
              man utvärdera. Man måste komma fram till om åtgärderna var träffande,
              om man har kommit en bit på väg.
            </seg>
            <seg n="35decb4a">
              Till målet att människor med funktionshinder ska bli fullt delaktiga
              hör naturligtvis att de ska kunna ta sig någonstans. Annars är
              man inte delaktig. Vi vet att villkoren för färdtjänsten försämras
              runtom i landet. Kommunerna står inför sina budgetbeslut och det
              blir begränsningar av olika slag. I en mängd kommuner blir det
              ytterligare begränsningar: Avgifterna går upp, antalet resor begränsas
              och så vidare. Stämmer det med målen för 2010? Går vi därmed åt
              rätt håll? Nej, knappast.
            </seg>
            <seg n="e6157e4c">
              Beträffande bilstödet har regeringen till slut denna höst tillsatt
              en särskild utredare som ska göra en översyn av regler för och
              tillämpning av bilstödet, efter sju år av väntan sedan 1997 och
              ett antal tillkännagivanden från riksdagen om att det måste hända
              någonting. Reglerna säger att man, efter vissa kriterier, ska
              få bilstöd. Men eftersom pengarna inte har räckt blir det inte
              verklighet av det som faktiskt är regler. I år tog pengarna slut
              i september.
            </seg>
            <seg n="d5b2e2a7">
              Handikapporganisationerna och de flesta andra har noterat att
              pengarna faktiskt tar slut varje år. Därför fungerar inte bilstödet
              som det är tänkt. Men regeringen väljer att utreda. Nu kommer
              i alla fall en utredning med en översyn. Allt sammantaget: Pekar
              det på att vi går åt rätt håll?
            </seg>
            <seg n="54ae5b68">
              I detta sammanhang vill jag peka på en idé från vår motion om
              bilstödet, om ackreditering. Den innebär att man skulle ge möjlighet
              för ett antal bilanpassare att få granskas och godkännas. Därmed
              skulle man komma fram till att vissa firmor klarar ett antal åtgärder
              för bilanpassning för funktionshindrade. I dag kan vem som helst
              göra det. Vinnare i sammanhanget skulle vara den enskilde. Det
              blir färre besök på bilprovningen, eftersom varje åtgärd i dag
              måste granskas av en bilprovning. Staten skulle definitivt vinna
              på det i form av lägre kostnader för verksamheten, om ett antal
              firmor blev ackrediterade.
            </seg>
            <seg n="77d6a503">
              Utskottet har över huvud taget inte brytt sig om att reflektera
              över en sådan idé i majoritetsskrivningen utan bara avspisat den.
              Förhoppningsvis kan den återkomma i utredningens fortsatta arbete.
              Men den borde ha funnits med redan i direktiven. Det kan säkert
              majoriteten ge besked om i dagens debatt och säga att man naturligtvis
              ska beakta den i det framtida utredandet.
            </seg>
            <seg n="603c4f32">
              Herr talman! Ytterligare en fråga vi måste ställa oss angående
              om vi når målen om tillgänglighet till 2010 är hur det står till
              med den enskilda personens ekonomi. Hur utvecklar sig ekonomin
              för den som har funktionshinder? Det är naturligtvis olika. Generellt
              sett vet vi att personer med funktionshinder har lägre inkomster
              och högre kostnader. Vi vet att kommunalskatten och diverse andra
              utgifter går upp. Vi vet också att många handikappade drabbas
              av olika instansers olika högkostnadsskydd. De drabbas på det
              sättet att det summa summarum blir väldigt mycket pengar i avgifter.
              Sammantaget: Går det åt rätt håll vad gäller den enskildes ekonomi?
              Nej, knappast. Därför föreslår vi att man utreder om det är möjligt
              att konstruera ett samordnat högkostnadsskydd för att om möjligt
              skydda den enskildes ekonomi något, också som en del i att nå
              de goda målen till 2010.
            </seg>
            <seg n="020150bc">
              Herr talman! Centralt för handikappolitiken är hur det går för
              handikappreformen, LSS och LASS. Vi välkomnar att majoriteten
              till slut accepterat att göra en översyn med tanke på den nervositet
              som finns i reformen nervositet för personalförsörjningen och
              den långsiktiga finansieringen. I reservation 36 framför oppositionen
              tillsammans att vi vill ha en breddad utredning där man också
              beaktar det långsiktiga finansieringsansvaret. Är staten, ytterst
              sett, beredd att ta ett ytterligare kostnadsansvar för LASS, för
              att bistå kommunerna att vidmakthålla kvaliteten och uthålligheten
              i reformen? Får vi något besked i dag månntro från majoriteten
              om direktiven på något sätt kommer att tillmötesgå oppositionen
              i detta avseende? Vi emotser naturligtvis med spänning vad majoriteten
              kommer att presentera om detta.
            </seg>
            <seg n="29b91fae">
              Herr talman! Barnperspektivet är naturligtvis centralt i alla
              sammanhang, men ibland kan vi notera att det åsidosätts för annat.
              Den gällande socialdemokratiska ideologin är ju att alla barn
              ska integreras i den vanliga skolan. Jag är med på vägen. Kristdemokraterna
              anser också att det är rätt princip. Bara för att man är avvikande
              i något avseende ska man naturligtvis inte vara utestängd från
              skolan. Alla ska i princip kunna vara med i skolan.
            </seg>
            <seg n="d6ecc63d">
              Men det kan inte upphöjas till en dogm som ska gälla över allt
              annat; oavsett om det är bra för barnen eller inte ska de till
              den vanliga skolan. Då kan det faktiskt bli käpprätt fel. Det
              måste vara så att barnen ska ha en rättighet och inte en skyldighet
              att integreras i den vanliga kommunala skolan, som vi skriver
              i reservation 17.
            </seg>
            <seg n="9aad959d">
              Vi har, herr talman, haft det europeiska handikappåret i år det
              är inte riktigt slut än med en rad goda aktiviteter för att uppmärksamma
              och få ett genombrott i attityder, behandling och integration
              av personer med funktionshinder. Det är nu bara ett år. Den centrala
              frågan är ju: Vad händer sedan? Man kan inte stanna vid detta.
              I reservation 31 har vi talat om vikten av att så många som möjligt
              får kunskap om de funktionshindrades situation och om de dolda
              funktionshindren i synnerhet.
            </seg>
            <seg n="8886ffb0">
              Man brukar tala om två viktiga möjligheter att nå en förändring.
              Det är dels kunskap, dels att bli berörd. En sådan kampanj ser
              vi fram emot att regeringen är med på. Det är det vi talar om
              i den här reservation, en nationell utbildningskampanj om de dolda
              funktionshindren för att få en bra fortsättning på det europeiska
              handikappåret.
            </seg>
            <seg n="c6e74071">
              Herr talman! Jag nöjer mig med detta så länge.
            </seg>
          </u>
          <note type="speaker" n="54aec919">
            Anf. 53 ELINA LINNA (v):
          </note>
          <u who="elina_linna_14975d" xml:id="i-642b5dbd75b4ced1-0" n="14b3af00">
            <seg n="dd47091d">
              Herr talman! Jag vill börja med att säga att det är självklart
              att jag står bakom samtliga Vänsterpartiets reservationer, men
              jag vill här yrka bifall till reservationerna 9 och 38.
            </seg>
            <seg n="7665a89c">
              Det här året är Europeiska handikappåret och det är endast några
              veckor kvar av det. Visst har det gjorts många insatser för handikappfrågorna
              under året, och visst har frågorna lyfts fram en del, men det
              kvarstår mycket att göra innan handikapperspektivet genomsyrar
              alla samhällssektorer och innan vi har skapat ett tillgängligt
              samhälle för alla.
            </seg>
            <seg n="6b6ddc50">
              Det finns också en del att göra för att förbättra bemötandet
              av människor med funktionshinder. Det är inte bara 2003 som vi
              ska kalla handikappår, låt oss kalla vartenda år framöver för
              handikappår tills vi har nått upp till den nationella handlingsplanens
              mål.
            </seg>
            <seg n="2a7b3a2d">
              Vänsterpartiets politik har som mål att ge alla människor möjlighet
              att ingå i samhällsgemenskapen med samma rättigheter. Den grundläggande
              tanken är att alla människor är jämlika, har rätt till sina liv,
              sin personlighet, individuell frihet och integritet. Vänsterpartiet
              anser därför att handikappolitiken ska utgå från ett medborgarperspektiv.
              I FN:s deklaration om de mänskliga rättigheterna finns det inskrivet
              att alla människor har lika värde och samma rätt. För människor
              med funktionshinder utvecklas detta i FN:s standardregler om delaktighet
              och jämlikhet. Vi vet att i vårt samhälle och på andra håll uppfylls
              inte rättigheterna för dem som har ett funktionshinder. Grunden
              för ett fullvärdigt liv är rätten att själv bestämma över sitt
              liv, och människor med funktionshinder vill precis som alla andra
              ha makt över sina liv.
            </seg>
            <seg n="d9b73ca7">
              Herr talman! Hitintills har jag talat generellt om funktionshindrades
              rättigheter som mänskliga rättigheter. Jag vill nu lyfta fram
              några konkreta frågor ur betänkandet. Först vill jag säga att
              det är glädjande att vi i utskottet enats om ett uttalande angående
              personer i små och ovanliga handikappgrupper.
            </seg>
            <seg n="df044200">
              Herr talman! Riksdagen lämnade under hösten 2000 till regeringen
              ett tillkännagivande som har att göra med en översyn av de funktionshindrades
              ekonomiska situation. Det är mycket angeläget att den nu aviserade
              undersökningen fullföljs och att regeringen så snart som möjligt
              återkommer. Enligt Kommittén Välfärdsboksluts delbetänkande Funktionshinder
              och välfärd har människor med funktionshinder större ekonomiska
              svårigheter än befolkningen i övrigt. Det verkar som om funktionshinder
              i sig medför ökade kostnader. I rapporten konstateras också att
              det kommunala stödet har minskat under 1990-talet bland alla grupper
              av yngre och medelålders med funktionshinder. Vi antar också att
              kostnader för läkarvård, läkemedel, kommunal service samt mer
              indirekta kostnader påverkar funktionshindrades ekonomi negativt.
              Det är viktigt att funktionshindrades ekonomiska situation redovisas.
            </seg>
            <seg n="b1f20e17">
              I detta sammanhang kan jag inte låta bli att nämna att det finns
              skillnader bland grupper av funktionshindrade när vi talar om
              den ekonomiska situationen. Jag vill speciellt lyfta fram människor
              med utländsk bakgrund och funktionshinder. Enligt undersökningar
              är funktionshindrades förvärvsgrad betydligt lägre än bland dem
              som inte har funktionshinder, detta även med hänsyn taget till
              nedsättningar i arbetsförmåga. Jag vågar påstå att människor med
              funktionshinder och utländsk härkomst har ännu svårare att få
              arbete. Dessa människor känner sig dubbelt utsatta. Min förhoppning
              är att regeringen också undersöker närmare hur den ekonomiska
              situationen ser ut för människor med utländsk bakgrund och funktionshinder.
            </seg>
            <seg n="28012b0a">
              Herr talman! Vänsterpartiet har under flera år motionerat om
              att få till stånd en bred undersökning för att utreda våld som
              begås mot funktionshindrade kvinnor. Vi anser att det råder en
              stor tystnad kring våld och sexuella övergrepp mot funktionshindrade
              kvinnor. Frågan är i det närmaste tabubelagd. Det finns en norsk
              undersökning i vilken 22 funktionshindrade kvinnor har intervjuats
              om sina liv. Då har de berättat om sexövergrepp. Sex av kvinnorna
              hade varit utsatta för sexuella övergrepp och några för nästanvåldtäkter
              och otillbörlig beröring. Övergreppen utfördes nästan alltid av
              män som kvinnorna var beroende av. Våld mot kvinnor med funktionshinder
              måste synliggöras så att politiker, myndigheter, handikapprörelsen
              med flera ska kunna arbeta mot våldet.
            </seg>
            <seg n="6f562121">
              Vänsterpartiet anser att en undersökning bör genomföras för att
              kartlägga våld och sexuella övergrepp mot funktionshindrade kvinnor.
              Huvudansvaret för en sådan undersökning bör läggas på Handikappombudsmannen;
              representanter för handikapprörelsen, Brottsförebyggande rådet,
              kvinnojourerna och Rikskvinnocentrum vore självklara experter
              i en sådan utredning.
            </seg>
            <seg n="44a0a656">
              Herr talman! Det finns sju motioner i betänkandet som tar upp
              frågor kring lex Sarah. Som bekant ger lex Sarah, § 71 a i socialtjänstlagen,
              personal som är verksam inom äldreomsorgen och arbetar med människor
              med olika funktionshinder skyldighet att anmäla allvarliga missförhållanden.
              Lagen om särskilt stöd, LSS, omfattas inte av lex Sarah. Det innebär
              att de som arbetar med de allra mest utsatta förståndshandikappade
              i gruppbostäder, korttidshem och daglig verksamhet inte har denna
              anmälningsplikt. Vissa kommuner tillämpar ändå lex Sarah för LSS-verksamhet.
              Det är bra.
            </seg>
            <seg n="db96837a">
              Vänsterpartiet anser att lex Sarah borde föras in i LSS eller
              att § 71 a i socialtjänstlagen formuleras om. Regeringen säger
              att bestämmelsen om anmälningsplikt bereds för närvarande. Vi
              anser att det är hög tid att lex Sarah också ska omfatta LSS-verksamhet.
              Vi kommer att bevaka frågan.
            </seg>
            <seg n="56b80488">
              Herr talman! Det är bra att uppföljningen av Nationella handlingsplanen
              för handikappolitiken Från patient till medborgare har gjorts
              och debatterats. Det behövs. Nu är det viktigt att vi politiskt
              aktiva, myndigheter och organisationer, tar vårt ansvar och arbetar
              för att Sverige ska vara ett samhälle tillgängligt för alla senast
              2010 och att handikappolitiken ska genomsyra alla samhällssektorer.
              Tiden går fort, och det finns mycket kvar att göra.
            </seg>
          </u>
          <note type="speaker" n="805f5b0b">
            Anf. 54 CRISTINA HUSMARK PEHRSSON (m) replik:
          </note>
          <u who="christina_husmark_pehrsson_ec3910" xml:id="i-ebf02fc43c351fdb-1" n="a541133a">
            <seg n="a7be62da">
              Herr talman! Jag blev lite nyfiken, och jag vill ha ett klarläggande
              av Elina Linna. Elina Linna sade i sitt anförande vackra ord om
              självbestämmande över sitt liv. Där är vi helt överens. Hur långt
              menar Elina Linna att hon kan gå? Menar Elina Linna att hon går
              på vår linje, det vill säga att låta pengarna gå direkt till de
              funktionshindrade och inte via kommunens stora säck med pengar?
              Det kallar jag att få makt över sitt liv.
            </seg>
            <seg n="0a034e63">
              För att få verklig makt över sitt liv handlar det om att göra
              LSS till en statlig angelägenhet, så att de funktionshindrade
              slipper stå mellan två huvudmän. Kan Elina Linna tänka sig utreda
              möjligheten att återigen förstatliga LSS så att vi får en huvudman?
              Det skulle göra det mycket enklare för de funktionshindrade.
            </seg>
          </u>
          <note type="speaker" n="9e3635ee">
            Anf. 55 ELINA LINNA (v) replik:
          </note>
          <u who="elina_linna_14975d" xml:id="i-642b5dbd75b4ced1-1" n="14b3af00">
            <seg n="0bc829af">
              Herr talman! Cristina Husmark Pehrsson tar upp frågan om självbestämmande.
              Det är riktigt att jag tycker att det är viktigt för en människa
              att kunna bestämma över sitt liv. Men jag ser ingen koppling mellan
              självbestämmande och handikappengen, som Moderaterna förespråkar.
              Vänsterpartiet försvarar den generella välfärden. De handikappade
              finns med som vilka medborgare som helst i kommunerna och i Sverige.
              Vi har ett välfärdssystem som ger stöd till personer som behöver
              stöd.
            </seg>
          </u>
          <note type="speaker" n="5a8d3466">
            Anf. 56 CRISTINA HUSMARK PEHRSSON (m) replik:
          </note>
          <u who="christina_husmark_pehrsson_ec3910" xml:id="i-ebf02fc43c351fdb-2" n="a541133a">
            <seg n="2155cd59">
              Herr talman! Här skulle vi behöva många minuter för att utveckla
              denna fråga.
            </seg>
            <seg n="64e8151a">
              Elina Linna började med att säga att självbestämmandet för dessa
              personer är jätteviktigt. Jag frågade då om vi ska ge makten och
              självbestämmandet till dessa människor. Nej, svarade då Elina
              Linna. Hon anser att det är jätteviktigt med generella bidrag
              och stöd, det vill säga att pengarna skickas till kommunerna.
            </seg>
            <seg n="7388e13b">
              Vad blir då kvar av de funktionshindrades självbestämmande och
              makt över sina liv? Jag väntar fortfarande på att Elina Linna
              ska förklara vad som menas med självbestämmande och makt för de
              funktionshindrade när hon säger att de är som vilka medborgare
              som helst. Men vi kan konstatera att det inte är så. De har vissa
              problem och hinder som vi ska försöka undanröja på deras väg till
              att bli som vilka medborgare som helst.
            </seg>
            <seg n="b79661f1">
              Ge mig några förslag, Elina Linna, de behöver inte vara många,
              på hur vi ger makt och möjlighet för de funktionshindrade att
              kunna bli fullvärdiga medborgare.
            </seg>
          </u>
          <note type="speaker" n="d6703052">
            Anf. 57 ELINA LINNA (v) replik:
          </note>
          <u who="elina_linna_14975d" xml:id="i-642b5dbd75b4ced1-2" n="14b3af00">
            <seg n="4623a51d">
              Herr talman! Här skiljer sig våra ideologier åt. Cristina Husmark
              Pehrsson menar att köp av tjänster med hjälp av handikappeng ger
              självbestämmande. För Vänsterpartiet är det viktigt att ha ett
              samhälle som garanterar att jag, oberoende av mitt funktionshinder
              eller oberoende av min ekonomiska situation, har garantier i samhället
              som ser till att jag också är deltagare i välfärdssystemet.
            </seg>
          </u>
          <note type="speaker" n="71b5ba1d">
            Anf. 58 ULRIK LINDGREN (kd) replik:
          </note>
          <u who="ulrik_lindgren_5f7848" xml:id="i-c19e030f11d2b305-1" n="d713e0d9">
            <seg n="78ccdbf3">
              Herr talman! Elina Linna avslutade sitt anförande med att säga
              att mycket återstår att göra. Det var jag också inne på i mitt
              anförande. Jag berättade bland annat om att 93 % av alla statliga
              myndigheter inte ens har en handlingsplan för att göra lokaler,
              verksamheter och information tillgängliga. En av 14 så kallade
              sektorsmyndigheter har en egen handlingsplan.
            </seg>
            <seg n="9f7de8a5">
              Jag citerade också Berndt Nilsson, ordförande för Handikappförbunden,
              som sade i Dagens Nyheter att tre och ett halvt år efter beslutet
              om den nationella handlingsplanen återstår det mesta att göra.
            </seg>
            <seg n="1633e7f9">
              Om du ska vara mer precis i fråga om att mycket återstår att
              göra, vilken är din bedömning av vart vi är på väg vad gäller
              tillgänglighet, integration och normalisering till 2010?
            </seg>
          </u>
          <note type="speaker" n="e7d02717">
            Anf. 59 ELINA LINNA (v) replik:
          </note>
          <u who="elina_linna_14975d" xml:id="i-642b5dbd75b4ced1-3" n="14b3af00">
            <seg n="d13018f0">
              Herr talman! Jag har också läst Berndt Nilssons artikel. Det
              var intressant att läsa den. Jag blev också intresserad av vad
              Ulrik Lindgren frågade i sitt anförande om revidering av handlingsplan.
              Jag kände en viss uppgivenhet i Ulrik Lindgrens anförande. Det
              känner inte jag. Jag tycker att det är viktigt att vi lyfter upp
              handikappfrågorna. Det har hänt mycket.
            </seg>
            <seg n="183c943d">
              Både Ulrik Lindgren och jag har en bakgrund i den kommunala verksamheten.
              Jag kan i alla fall berätta av mina erfarenheter att det har hänt
              otroligt mycket i min hemkommun när det gäller tillgänglighetsfrågor.
            </seg>
            <seg n="e91657d0">
              Visst finns det mycket att göra. Nu har vi haft Handikappåret
              2003, men vi ska inte ge upp handikappfrågorna bara för att året
              tar slut. Handikappfrågorna ska vi lyfta fram så länge att vi
              når upp till målen. Jag ger inte upp hoppet. Jag tror att vi kommer
              att nå målen till 2010.
            </seg>
          </u>
          <note type="speaker" n="eca572a3">
            Anf. 60 ULRIK LINDGREN (kd) replik:
          </note>
          <u who="ulrik_lindgren_5f7848" xml:id="i-c19e030f11d2b305-2" n="d713e0d9">
            <seg n="6da36797">
              Herr talman! Jag frågade Elina Linna vilken hennes bedömning
              var av nuläget. Hur mycket har vi gjort, och vilken trovärdighet
              finns för att vi har nått målen fram till 2010? Det är gott och
              väl att vi inte känner uppgivenhet. Jag känner inte heller uppgivenhet,
              men man måste kritiskt granska vart vi är på väg. Har vi trovärdighet
              i det vi föreslår?
            </seg>
            <seg n="3b0b3fc5">
              Det är mycket trovärdighetskapital på spel för den majoritet
              som säger att vi ska nå ett antal mål 2010 när samtidigt Berndt
              Nilsson, ordförande för Handikappförbunden, starkt ifrågasätter
              att vi kommer att nå målen till 2010. När mycket trovärdighetskapital
              på detta sätt står på spel gäller det för en majoritet att välja
              att upprätthålla antingen ett sken av att vi når målen 2010 eller
              öppet och naket redovisar att vi av det eller det skälet måste
              prioritera, omändra, revidera och flytta fram målen. Kommer ni
              att välja eller kommer ni att upprätthålla ett sken av att allt
              nås till 2010 och att allt kommer att bli bra?
            </seg>
            <seg n="91b7206b">
              Frågan är alltså: Vilket är ditt val efter din bedömning? Vad
              ska du välja, att upprätthålla ett sken av att ni kommer att ordna
              allting till 2010 eller att öppet redovisa att det blir de här
              bristerna och att ni var tvungna att göra den här revideringen?
            </seg>
          </u>
          <note type="speaker" n="381c12d5">
            Anf. 61 ELINA LINNA (v) replik:
          </note>
          <u who="elina_linna_14975d" xml:id="i-642b5dbd75b4ced1-4" n="14b3af00">
            <seg n="ca57e5c9">
              Herr talman! Om jag ska välja mellan att upprätthålla ett sken
              och att öppet redovisa vilka mål vi kommer att nå till 2010 det
              kan jag inte göra. Men jag kan välja bort att upprätthålla ett
              sken det gör jag direkt.
            </seg>
            <seg n="5b26e52d">
              Vänsterpartiet arbetar aktivt för att genomföra intentionerna
              i handikapplanen. Det är självklart att det finns kritik, och
              att den är befogad, för att vi inte har råd längre. Men det finns
              också goda krafter som arbetar för det.
            </seg>
            <seg n="16dca53e">
              Jag tror att det är väldigt viktigt att flera sektorer i samhället,
              inte enbart sektorer som arbetar med handikappfrågor, lyfter upp
              till exempel handikapptillgänglighetsfrågor. Det är viktigt att
              kommunernas nämnder, kommunstyrelser och de myndigheter som inte
              arbetar med handikappfrågorna gör det. Det syns tydligt i den
              artikel som Ulrik Lindgren refererar till att myndigheter som
              inte har ansvar för handikappfrågorna ännu inte har tagit till
              sig tillgänglighetsfrågorna. Där drar jag paralleller med jämställdhetsfrågor
              och med barnfrågor. Det tar tid att få det här tänket.
            </seg>
            <seg n="1f3fcc12">
              Men jag har inte gett upp hoppet. Det är inget sken Vänsterpartiet
              upprätthåller, utan vi tror att det här är genomförbart.
            </seg>
          </u>
          <note type="speaker" n="f40f51f4">
            Anf. 62 KENNETH JOHANSSON (c):
          </note>
          <u who="kenneth_johansson_582684" xml:id="i-e8b4f28768004ada-0" n="7c172231">
            <seg n="48ae0957">
              Herr talman! Handikappade nonchaleras även jag har läst rubriken
              och artikeln i Dagens Nyheter förra onsdagen. Även jag har tagit
              del av ordföranden i Handikappförbundens synpunkter och reflexioner
              över Handikappombudsmannens senaste rapport. Även jag upprörs
              över de redovisningar som görs där, att 93 % av de statliga myndigheterna
              inte har någon handlingsplan för att göra lokaler, verksamhet
              och information tillgängliga för funktionshindrade statliga myndigheter
              som ytterst regeringen har möjlighet att påverka och styra.
            </seg>
            <seg n="4793dcaf">
              Riksdagen var tydlig: År 2010 ska samhället vara tillgängligt
              för alla. Stora myndigheter med många besökare ska klara detta
              till år 2005. Och dessutom var riksdagen tydlig om att staten
              ska vara ett föredöme. Den oro som Handikappförbunden känner för
              myndigheternas passivitet är vi många som delar. Händer det inget
              snabbt är det skandal.
            </seg>
            <seg n="d5e7553a">
              Min fråga till Catherine Persson, som får vara regeringens och
              riksdagsmajoritetens företrädare, är: Så här kan vi inte ha det
              vad ska vi göra? Vilka förslag lägger ni som majoritetsföreträdare
              fram för att vi inte ska stå i en skandalsituation 2005 i vissa
              delar och 2010 i andra delar? Det är ett krav att vi får ett besked
              i den här debatten.
            </seg>
            <seg n="50960021">
              Människor med funktionshinder möter i varierande grad svårigheter
              vid sitt deltagande i samhällslivet. Dessa svårigheter kan reduceras
              genom att samhällets olika arenor anpassas efter funktionshindrades
              förutsättningar. Målet bör, enligt min och Centerpartiets uppfattning,
              vara ett värdigt liv och ett fullgott medborgarskap åt alla samt
              ett samhälle som är tillgängligt för alla. Vi vill ytterligare
              i målbeskrivningen lyfta fram betydelsen av att individen har
              makten över sitt eget liv, vilket framgår av reservation nr 1.
            </seg>
            <seg n="07870543">
              Vi vill från Centerpartiet tillsammans med övriga borgerliga
              partier utreda ett system för individuellt utkrävbara sociala
              förmåner något av en svensk ADA-lagstiftning för att stärka den
              enskildes rättigheter. Här har vi enats i reservation nr 4.
            </seg>
            <seg n="9500c41f">
              Människor med psykiskt eller dolt funktionshinder möts ofta med
              fördomar och har andra svårigheter som inte syns, men barriärerna
              kan vara lika stora som vid ett fysiskt funktionshinder. Centerpartiet
              anser att regeringen ska ta fram en sammanhållen politik för människor
              med psykiska och dolda funktionshinder. Tyvärr har det kravet
              inte fått något gehör.
            </seg>
            <seg n="f050cd08">
              Fortfarande vilket är upprörande framförs från funktionshindrade
              och anhöriga att det brister i bemötandet från myndighetsföreträdare.
              Tänk att det ska vara så svårt att leva efter bemöta andra som
              du själv vill bli bemött. Det krävs ytterligare insatser det är
              helt uppenbart!
            </seg>
            <seg n="1af40cdf">
              Centerpartiet vill bland annat stärka förvaltningslagstiftningen.
              Vi anser att det behövs utbildnings- och attitydarbete inom myndigheterna
              i ännu större utsträckning. Vi ser värdet av samråd med handikapporganisationernas
              företrädare. Det behövs även enligt vår uppfattning lagåtgärder
              och andra åtgärder mot diskriminering.
            </seg>
            <seg n="9d063bb1">
              Vad skulle ni politiker tycka om ni själva inte kunde gå på toa
              på grund av att larm saknas? Hur kul är det att ha morsan med
              på disko? Ska vi behöva vänta ett år på punktskriftsboken?
            </seg>
            <seg n="6efa94db">
              Det är tre frågor från den mycket viktiga hearing som socialutskottet
              hade i maj månad. Det var avslöjande frågor som ställdes från
              ungdomarna och som etsades fast hos mig.
            </seg>
            <seg n="f612ffb7">
              FN:s barnkonvention om barnens rättigheter och huvudprinciperna
              i LSS att få växa upp i hemmet, att hela familjen ska leva normalt,
              att förebygga och minska följderna av funktionshinder så långt
              det på något vis går måste leda till handling. Önskemål om och
              behov av skräddarsydda skollösningar kan dock vara rätt för till
              exempel elever med svåra funktionshinder. De statliga specialskolorna
              Ekeskolan och Hällsboskolan bör därför även i framtiden ha en
              viktig uppgift.
            </seg>
            <seg n="8c669ee2">
              Föräldrar till funktionshindrade barn och unga måste ges ökat
              stöd, avlastning/avlösning samt bättre ekonomisk kompensation
              än i dag för de merkostnader funktionshindret medför. Riksdagen
              har beställt de här förslagen beträffande merkostnader för funktionshindrade
              och anhöriga. Men vi har inte fått några förslag. Det besked vi
              har fått är att SCB:s statistik ska kompletteras.
            </seg>
            <seg n="7f3bdef4">
              Jag och Centerpartiet säger: Låt oss börja med föräldrarna! Låt
              oss börja med barnen och de unga! Det kravet återfinns i reservation
              34.
            </seg>
            <seg n="10d4f9c7">
              För övrigt anser jag att vi ska ha råd till larm på toa, att
              man ska kunna åka färdtjänst till diskot och att vi ska ha råd
              med hjälpmedel och pedagogiskt material och att det ska kunna
              erhållas inom rimlig tid.
            </seg>
            <seg n="89e3808d">
              För att sätta press på att hjälpmedel och för övrigt vårdinsatser
              ska erhållas i rimlig tid föreslår de fyra borgerliga partierna,
              även här gemensamt, en hjälpmedelsgaranti och en vårdgaranti.
            </seg>
            <seg n="07cf7057">
              Assistansreformen har inneburit ökat självbestämmande och verklig
              livskvalitet för många människor det är ingen tvekan om det samt
              en större trygghet och framför allt avlastning för anhöriga. Vi
              vill värna och utveckla reformen. Det är bra med den parlamentariska
              översynen.
            </seg>
            <seg n="959a9489">
              Av reservation 36 framgår att vi vill att utredningen även ska
              utreda ett statligt kostnadsansvar. Dagens system är sårbart framför
              allt i mindre kommuner. Kommunerna kan i praktiken inte påverka
              besluten, inte heller finansieringsansvaret. Assistansreformen
              står och faller med tillgången på bra personliga assistenter.
              Och här har vi sedan lång tid förslag från Riksförsäkringsverket.
              Det är förslag som skulle underlätta rekryteringen av personliga
              assistenter, förslag som har debatterats i den här kammaren för
              inte så länge sedan, förslag som man har aviserat ska komma om
              åtgärder, men de lyser med sin frånvaro.
            </seg>
            <seg n="e568d6f4">
              Här kommer min andra, direkta, fråga till Catherine Persson:
              När ser vi konkreta förslag för att underlätta rekrytering av
              personliga assistenter? De konkreta förslagen finns hos Riksförsäkringsverket.
            </seg>
            <seg n="6e15bdf9">
              Till sist, herr talman, vill jag säga att vi från Centerpartiet
              tycker att det är jätteviktigt att vi får en annan tingens ordning
              när det gäller sysselsättning för psykiskt funktionshindrade.
              Vi anser att personkrets 3 även ska ha tillgång till daglig verksamhet.
            </seg>
            <seg n="a783d4f3">
              Jag yrkar bifall till reservationerna 1 och 36 men står självfallet
              bakom övriga reservationer där Centerpartiet förekommer.
            </seg>
          </u>
          <note type="speaker" n="53fab972">
            Anf. 63 KERSTIN-MARIA STALIN (mp):
          </note>
          <u who="unknown" xml:id="i-823b215f94aec468-0" n="fb9d3fb6">
            <seg n="ee60b2aa">
              Herr talman! Ärade kamrater och åhörare, som går just nu! Det
              är, som sagt, det europeiska handikappåret. Jag håller med Elina
              om att det vore bra om vi hade fler sådana år, ända tills vi har
              nått dit vi ska.
            </seg>
            <seg n="70497ed2">
              Det här håller kanske också på att bli ett tomtebloss, som jag
              brukar säga när jag pratar om barn och ungdomar. Det är en dag
              som man bara pratar om det här. Sedan är det bortglömt dagen därpå.
              Det får inte bli så.
            </seg>
            <seg n="191a8713">
              Det finns en stor oro och rädsla bland handikapporganisationer
              nu. Det är rädsla för neddragningar. Man hör om listor på sjukhus.
              Man ska prioritera vissa sjukdomar och operationer och sortera
              bort annat. Då är det många funktionshindrade som tänker: Oj,
              ska de sortera bort mig också. Jag hör också viskningar om LSS:
              Vad ska vi göra med LSS? Det blir så dyrt. Det här har vi inte
              råd med.
            </seg>
            <seg n="af11e988">
              Vi behöver verkligen göra saker så att vi minskar den här oron
              och visar att vi menar allvar med vår politik.
            </seg>
            <seg n="f5cfd898">
              År 2000 skrev Miljöpartiet en motion om den nationella handlingsplanen
              för handikappolitik. Det betydde inte att vi inte tyckte att planen
              var bra. Den var i varje fall inte direkt dålig. Den var ett steg
              på vägen, men vi ville visa brister och att vi hade andra förslag
              som skulle kunna vara till hjälp.
            </seg>
            <seg n="7c0969a3">
              Jag har också skrivit en motion med anledning av skrivelsen.
              Det brukar sägas att man inte ska göra det, för skrivelser är
              bara en berättelse om vad regeringen har gjort och vill göra.
              Men jag menar att berättelsen till en viss del var en skönmålning.
              Det saknades många konreta förslag. Därför valde jag att skriva
              en motion.
            </seg>
            <seg n="5086c0e6">
              Massor av utredningar är på gång, ibland sådana som Miljöpartiet
              gillar. Men allt sådant tar tid, alldeles för lång tid. Under
              tiden händer det saker.
            </seg>
            <seg n="bbbd9f09">
              I motionen gav jag exempel på Västanviks folkhögskola den ligger
              i Dalarna där jag kommer ifrån. Den hänger mer eller mindre på
              gärdsgården. Det är en väldigt fin folkhögskola som utbildar teckenspråkslärare
              och teckenspråkstolkar. De vet inte riktigt hur lång tid de får
              vara kvar. De har en uppbyggd IT-, radio- och TV-verksamhet. Om
              man ska skära ned på sådant är det väldigt allvarligt och kortsiktigt.
              Jag gav också exempel som jag hade fått från IFA, intressegruppen
              för assistentberättigade. De menade att det, när man pratar om
              ökade möjligheter till assistans, ibland betyder precis tvärtom,
              att det är minskade möjligheter.
            </seg>
            <seg n="0edee8a3">
              Nu vill jag framhålla barn och unga, som sig bör, och levnadsvillkor
              för olika grupper av barn och unga.
            </seg>
            <seg n="379b8f3a">
              Funktionshinder bland barn och unga ökar utsattheten, och besparingar
              och indragningar ökar klyftorna. Min mening, som jag har upprepat
              många gånger, är att en barnbilaga till budgetarna skulle kunna
              råda bot på det här. Då ser man väldigt tydligt vad varje besparing
              och åtgärd på alla områden betyder just för barn.
            </seg>
            <seg n="d0999930">
              En fredag för ett par veckor sedan hade jag en interpellationsdebatt
              med barn- och familjeministern, som glädjande nog sade att vi
              skulle få barnbilaga 2004. Jag tog fasta på det och vill verkligen
              kolla upp att det kommer att bli så.
            </seg>
            <seg n="d01ee766">
              Många föräldrar upplever att de får strida sig blodiga för att
              få de rättigheter som deras barn har enligt lagen. Joakim Palme
              sade redan i välfärdsbokslutet häromåret att människor alltmer
              hade tappat orken att slåss för sina och barnens rättigheter.
            </seg>
            <seg n="5c7efc17">
              Beträffande vårdnadsbidrag har jag ett litet förslag. Om man
              får ett barn som är funktionshindrat eller som så småningom blir
              det får man en chock. Man får massor av papper som man ska fylla
              i. Man kanske inte ens vet att man kan söka vårdnadsbidrag, och
              börjar man ana det blir det väldigt krångligt. Jag föreslår att
              det ska finnas något slags standarddiagnos, så att det blir lätt.
              Man får då ett vårdnadsbidrag, och man får viss ersättning. Sedan,
              när man har hämtat sig lite, kan man kanske ha ytterligare samtal
              med försäkringskassan och fylla i mer papper så att det blir rätt.
              Då drabbas man inte av den här jättekrångliga labyrinten, som
              någon pratade om, redan från början.
            </seg>
            <seg n="18640900">
              Den 16 augusti i år var jag med om något spännande. Då var det
              nämligen tillgänglighetsmarsch här i Helsingfors. Alla funktionshindrades
              organisationer var med. Vi tog upp halva Sveavägens bredd, och
              vi gick från Wenner-Gren Center runt Kungsträdgården och till
              riksdagen. Det var en upplevelse, måste jag säga. Den förstärktes
              av att det hällregnade, inte riktigt hela tiden men av och till.
            </seg>
            <seg n="aa9c8364">
              Alla ropade hela tiden så här: Vad vill vi ha? Tillgänglighet!
              När? Nu!
            </seg>
            <seg n="d2d9ec0b">
              Det var en upplevelse att känna att vi gick där och att alla
              bilar och bussar fick stanna. Alla fick stanna utom de handikappade
              som fick gå mitt i gatan. Jag tror att det var det som gjorde
              att de orkade, trots regnet och blötan. Den här promenaden var
              alltså en halv mil lång, och det var ett jättelångt tåg.
            </seg>
            <seg n="59c31c28">
              Det finns en diskrimineringskommitté som jobbar med det här.
              Det behövs diskrimineringslagar. Vi måste förmodligen komma därhän,
              och det måste också komma till sanktioner för att vi ska kunna
              nå målet. Jag tror inte att vi gör det till 2010 men kanske så
              småningom.
            </seg>
            <seg n="3b05a74d">
              Unga rörelsehindrade var glada ett litet tag över att de inte
              skulle behöva beställa färdtjänst i förväg utan taxi som alla
              andra. Men glädjen blev kort därför att ganska snart skulle man
              höja priset, och så har man hotat med att synskadade inte skulle
              få ha med sig ledsagare i bilen. Men i utredningen om färdtjänsten
              sägs det nu att de får det. Det är bra. Men finns inte tillgängligheten
              är det diskriminering.
            </seg>
            <seg n="e9d880fe">
              Jag kan passa på att påminna om att vi inte kan ha någon riksdagsledamot
              som sitter i rullstol, för då kan vi inte vara här i kammaren.
              Det är väldigt allvarligt att vi har en sådan diskriminering till
              och med i riksdagen.
            </seg>
            <seg n="0a654f04">
              Jag har en reservation, 11, som handlar om hela resan det är
              punkt 12 i betänkandet. Namnet talar om vad det handlar om. Det
              handlar om att man ska kunna resa eller ta sig fram hela vägen.
              Jag tycker att man har glömt lite grann. Visserligen har kommunikationen
              blivit bättre, och vissa tågvagnar kan man åka med. Man kan få
              hjälp med rullstol på bussar, och bussarna kan sänkas och höjas.
              Det är jag väldigt glad för. Men man glömmer bort att det hänger
              ihop med andra funktioner.
            </seg>
            <seg n="04b2f370">
              Jag träffade en flicka. Ibland var det så krångligt och besvärligt
              för henne, speciellt om vädret var dåligt, att hon inte kunde
              ta sig till skolan. Är man borta från skolan för många gånger
              kanske man till slut inte får fortsätta, och man mister bidrag
              och så vidare. Det ena hänger hela tiden ihop med det andra.
            </seg>
            <seg n="8c2bc3c3">
              Apropå helhet och hur saker och ting hänger ihop har jag träffat
              en rörelsehindrad flicka. Hon har ett vanligt jobb och assistent.
              Hon vill så gärna ha lite förbättring av sin bostad. Då kan jag
              ha mycket mindre assistans, säger hon. Jag kanske inte behöver
              assistent alls. Hon får svaret från kommunen: Det är bättre att
              du har assistent. Vi gör inget åt bostaden. Jag menar att man
              behöver se helheten mera, vara lite mer flexibel och lyssna på
              den funktionshindrade.
            </seg>
            <seg n="30adf87e">
              När det gäller tillgänglighet har jag råkat på ett bra arbete
              i Östersund. Där har Lions jobbat hårt med att få parkeringsplatserna
              att användas endast av dem som ska ha parkeringsplatser för funktionshindrade.
              Det har inte hjälpt med små papper, lappar, foldrar eller reklam.
              Man har gått runt och pratat med bilägarna som står på parkeringsplatserna.
              Man har pratat med kommunfolk, poliser och alla. Med dialog har
              man fått bort alla som obehörigt står på sådana platser. Man har
              också jobbat mycket med att få bort stora, breda och höga skyltar
              som står utanför affärerna och som de synskadade går på. Man behöver
              inte sätta ut dem så långt ut i trottoaren. Man behöver inte heller
              ha brinnande marschaller ute på trottoarerna. Med en mängd sådana
              saker har man visat att samtal hjälper, att det hjälper med att
              aktivt föra dialog.
            </seg>
            <seg n="075bc159">
              Tillgänglighet och bemötande handlar det om. Det var fler än
              jag som var med på mötet med trafik- och polioskadade här i riksdagen.
              Fyra satt i rullstol. En person berättade att det inte var alldeles
              roligt att komma hit till riksdagen. De blev bemötta med orden:
              Oj, var ni så många som hade rullstol! Det skulle vi ha fått veta
              från början.
            </seg>
            <seg n="9494be7c">
              Fyra personer är väl inte så himla många? Vi har väldigt mycket
              att lära. Det behövs kunskaper och inlevelse. Kanske vi alla som
              jobbar med de här sakerna skulle behöva träna och få vara i den
              här situationen, inte bara tio minuter eller en timme utan kanske
              mycket längre. Det kanske är det som behövs.
            </seg>
            <seg n="13011155">
              Jag talade lite kort om labyrinter. Någon annan talade också
              om det. På möte i Handikappforum häromdagen berättade en man i
              rullstol att han en dag behövde en ny rullstol. Hans gamla var
              väldigt sliten, gick tungt och tokigt. Då ringde han till Hjälpmedelscentralen.
              Där säger man: Hit ska du inte ringa. Varför det? frågade han.
              Det har vi ändrat, svarade man. Nu ska du ringa till din distriktsläkare.
            </seg>
            <seg n="3836e94b">
              Sådana saker som information behövs också. Om man har ringt till
              Hjälpmedelscentralen förut kanske man tror att det är dit man
              ska ringa.
            </seg>
            <seg n="b3ef387f">
              Är det 1.50 kvar?
            </seg>
            <seg n="1c52080a">
              (FÖRSTE VICE TALMANNEN: Nej, det betyder att 11 minuter och 50
              sekunder har använts.)
            </seg>
            <seg n="c8c9ce07">
              Jag har alltså pratat för länge?
            </seg>
            <seg n="ffad657b">
              (FÖRSTE VICE TALMANNEN: I princip finns det ingen begränsning
              för huvudanförande.)
            </seg>
            <seg n="1d83495a">
              Jag ska sluta det här strax.
            </seg>
            <seg n="6ccbc694">
              Lättare blir det inte om handikappet är dolt, det vill säga om
              det inte syns utanpå att man har en funktionsstörning. Man kan
              vara psykiskt funktionsstörd, allergisk, ha språkliga handikapp
              och många andra saker.
            </seg>
            <seg n="d7b54684">
              På punkt 43 i betänkandet finns en reservation som heter Elöverkänslighet
              m.m.. Det är lite missvisande. Egentligen hade jag varit mer nöjd
              om det hade stått Dolda handikapp. Men det är bra att elöverkänsligheten
              lyftes upp också.
            </seg>
            <seg n="e552e458">
              Med tanke på att jag är i sådan tidsnöd nu jag ber så fruktansvärt
              mycket om ursäkt vill jag bara avsluta med att säga att vi ska
              vara väldigt stolta över de rättighetslagar som vi har, LSS och
              LASS. Vi ska absolut inte tulla på dem. Det får vi hjälpas åt
              att se till.
            </seg>
          </u>
          <note n="914255f5">
            Jag hade en reservation till. Det var om barn, reservation 2.
          </note>
          <note type="speaker" n="a751c549">
            Anf. 64 KENNETH JOHANSSON (c) replik:
          </note>
          <u who="kenneth_johansson_582684" xml:id="i-e8b4f28768004ada-1" n="7c172231">
            <seg n="b51fab5b">
              Herr talman! Jag ska nöja mig med att ställa en fråga till Kerstin-Maria
              Stalin. Det är om den fråga som redovisas i reservation 4 om funktionshindrades
              individuella rättigheter i lag. Vi vill från fyra partier utreda
              någon form av svensk ADA-lagstiftning för att garantera rättigheterna
              för enskilda individer.
            </seg>
            <seg n="8ce705a6">
              Jag konstaterar att det i motionslistan finns en enskild miljöpartimotion
              av Gustav Fridolin som i princip har samma yrkanden. Jag skulle
              vilja fråga Kerstin-Maria Stalin vad det är som gör att hon i
              utskottet inte kan ställa sig bakom reservation 4. Det skulle
              innebära att den utredning som vi efterfrågar skulle kunna bli
              verklighet. Det skulle vara intressant att få ett klarläggande
              av vilken Miljöpartiets uppfattning egentligen är när det gäller
              frågan om individuella utkrävbara rättigheter och någon form av
              anpassad svensk ADA-lagstiftning.
            </seg>
          </u>
          <note type="speaker" n="89aebdd2">
            Anf. 65 KERSTIN-MARIA STALIN (mp) replik:
          </note>
          <u who="unknown" xml:id="i-823b215f94aec468-1" n="fb9d3fb6">
            <seg n="03f2eb27">
              Herr talman! Jag borde ha varit förberedd på det här, men jag
              hade så ont om tid ändå. Jag förstod att jag skulle få frågan.
              Det var den utredning om diskriminering som pågår som gjorde att
              vi väntar med det.
            </seg>
          </u>
          <note type="speaker" n="0ff2c402">
            Anf. 66 KENNETH JOHANSSON (c) replik:
          </note>
          <u who="kenneth_johansson_582684" xml:id="i-e8b4f28768004ada-2" n="7c172231">
            <seg n="ce26fae3">
              Herr talman! Det är definitivt inget svar på min fråga. Det är
              väldigt konkret. Det finns i ett annat land i väster en lagstiftning
              som har visat sig fungera mycket bra. I det arbete om diskriminering
              som Kerstin-Maria Stalin tar upp finns det vad jag vet inga som
              helst idéer och tankar om att införa någon form av svensk ADA-lagstiftning.
              Jag skulle vilja ha ett svar. Jag upprepar frågan. Vilken är Miljöpartiets
              uppfattning angående en anpassad svensk lagstiftning som motsvarar
              den lagstiftning på tillgänglighetsområdet som finns i USA? Det
              är en tydlig fråga. Det behövs inte några kommentarer om vad som
              är på gång. Vilken är Miljöpartiets uppfattning? Varför kan inte
              Kerstin-Maria Stalin ställa sig bakom att den mycket konkreta
              frågan ges möjligheter att utredas?
            </seg>
          </u>
          <note type="speaker" n="f583bbc3">
            Anf. 67 KERSTIN-MARIA STALIN (mp) replik:
          </note>
          <u who="unknown" xml:id="i-823b215f94aec468-2" n="fb9d3fb6">
            <seg n="418b2d7f">
              Herr talman! Miljöpartiets uppfattning är att det är en väldigt
              stor fråga. Jag vet inte riktigt vad du menar med att anpassa
              lagstiftningen. Den stora skadeståndslagstiftningen man har i
              USA är inte alldeles lätt att kopiera. Det behöver verkligen diskuteras.
              Vi är inte alldeles klara med den saken. Men vi är klara med att
              vi så småningom vill ha en lag om diskriminering så att man inte
              ska kunna diskrimineras.
            </seg>
          </u>
          <note type="speaker" n="cab5be8b">
            Anf. 68 ULRIK LINDGREN (kd) replik:
          </note>
          <u who="ulrik_lindgren_5f7848" xml:id="i-c19e030f11d2b305-3" n="d713e0d9">
            <seg n="07814d63">
              Herr talman! Jag uppfattar Kerstin-Maria Stalin som starkt kritisk
              till hur det står till med handikappolitiken i dag och vad vi
              skulle kunna uppnå till 2010. Kerstin-Maria Stalin vädrade i sitt
              anförande mycket oro för utvecklingen. Hon sade faktiskt rent
              ut att hon inte trodde att vi når målen till 2010.
            </seg>
            <seg n="e1769706">
              Det är ändå så att Miljöpartiet deltar i ett majoritetssamarbete
              med Socialdemokraterna och Vänsterpartiet och har därmed ett delat
              ansvar för hur det står till och vart vi är på väg. Jag skulle
              vilja ställa samma fråga till dig som till Elina Linna. Vilken
              är din bedömning? Vi når inte med era insatser målen till 2010.
              Det har Kerstin-Maria Stalin själv sagt. Hur blir det annars,
              om det inte blir 2010? När blir det i stället?
            </seg>
          </u>
          <note type="speaker" n="c160774a">
            Anf. 69 KERSTIN-MARIA STALIN (mp) replik:
          </note>
          <u who="unknown" xml:id="i-823b215f94aec468-3" n="fb9d3fb6">
            <seg n="c2d01c39">
              Herr talman! Jag önskar 2010. Men jag blir lite orolig att vi
              inte gör det eftersom allt går så långsamt. Jag önskar naturligtvis
              det. Jag vill att vi ska jobba för diskrimineringslagar, och sanktioner
              också. Vi har en reservation om det. Jag har inte sagt att det
              inte går. Jag önskar det, men jag hyser oro. Jag vill att vi ska
              hjälpas åt så att vi kommer framåt.
            </seg>
          </u>
          <note type="speaker" n="767192d6">
            Anf. 70 ULRIK LINDGREN (kd) replik:
          </note>
          <u who="ulrik_lindgren_5f7848" xml:id="i-c19e030f11d2b305-4" n="d713e0d9">
            <seg n="f7ddf109">
              Herr talman! Det är gott och väl att önska en utveckling. Det
              är något helt annat att göra verkstad av det och verkligen vara
              på väg. Det är givet att vi ska hjälpas åt. Jag tycker att alla
              partier deltar med goda insatser i socialutskottets arbete för
              att lägga fram kloka förslag och komma fram till någonting som
              leder till någonting positivt för dem som berörs.
            </seg>
            <seg n="ac4ea5f2">
              Nu finns det väldigt mycket positiv förväntan uppbyggd med den
              nationella handlingsplanen som ska vara i process fram till 2010
              för att nå viktiga mål. Kanske skulle man alltså kunna säga att
              det ändå inte är så få som tror på politiker.
            </seg>
            <seg n="5163eb17">
              Nu vill du inte upprätthålla ett sken av att vi når målen till
              2010. Ni miljöpartister, vänsterpartister och socialdemokrater
              riskerar oerhört mycket förtroendekapital när en av era företrädare
              säger att ni inte når målen till 2010 utan att ni bara önskar
              att nå målen. Betyder det, herr talman, att Kerstin-Maria Stalin
              nu också kommer att verka för någon form av revidering av målen,
              att ni helt enkelt skriver om delar av handlingsplanen?
            </seg>
          </u>
          <note type="speaker" n="4cc9b60c">
            Anf. 71 KERSTIN-MARIA STALIN (mp) replik:
          </note>
          <u who="unknown" xml:id="i-823b215f94aec468-4" n="fb9d3fb6">
            <seg n="e140e75d">
              Herr talman! Nu frågar Ulrik Lindgren så dumt att jag blir alldeles
              matt. Det är klart att jag inte kan säga: Nej, jag tycker att
              vi ska ta 2012 i stället. Det går ju inte!
            </seg>
            <seg n="6ba924aa">
              Man kan hysa oro för 2010. Det är ju ganska snart. Om vi inte
              gör någonting åt det här så går det inte det var ungefär det jag
              ville säga. Det är klart att jag inte skulle ha skrivit en motion
              om jag hade varit alldeles nöjd. Jag var kritisk, och det var
              därför jag skrev en motion. Jag vill genom detta säga att jag
              är rädd att vi inte klarar det till 2010. Det är ett slags brandfackla
              att säga det.
            </seg>
            <seg n="b488d400">
              Vi hade häromdagen ett seminarium i vårt parti som handlade om
              utredningen Senior 2005. Vår ledamot i den utredningen sade då:
              Vi har tio år på oss. Klarar vi inte det här inom tio år går välfärden
              åt skogen.
            </seg>
            <seg n="80bb2ff4">
              Vi måste försöka klara detta till 2010. Men ska det gå i den
              takt det nu går i klarar vi det inte. Alltså får vi snabba på.
            </seg>
            <seg n="e3d00940">
              Det är ett roligt utskott jag sitter i, måste jag säga. Det är
              roligt därför att vi har saker och ting och det har jag aldrig
              varit med om, inte för att jag varit med om så hemskt mycket som
              vi tillsammans ger tillkännagivanden om. Det har glatt mig mycket,
              och det är väl därför jag säger att vi ska hjälpas åt. Jag tycker
              att vi kan hjälpas åt även om vi är olika partier.
            </seg>
          </u>
          <note type="speaker" n="6ef23bbf">
            Anf. 72 CATHERINE PERSSON (s):
          </note>
          <u who="catherine_persson_289c1e" xml:id="i-eecc884bc1345331-0" n="0d60c0cf">
            <seg n="a180ff13">
              Herr talman! Uppföljningen av den nationella handlingsplanen
              är egentligen ett mått på hur demokratiskt vårt samhälle egentligen
              är. Jag brukar säga att det är en demokratisk skyldighet för samhället
              att eftersträva ett tillgängligt samhälle men också en demokratisk
              rättighet att som medborgare kräva det.
            </seg>
            <seg n="bfc37c5e">
              Jag vill i det här sammanhanget betona, liksom jag gjort i tidigare
              debatter, att vi fortsätter att satsa på ett generellt välfärdssamhälle
              som bygger på att vi bidrar efter förmåga och får efter behov.
              Detta innebär att vi när det gäller insatser för personer med
              funktionshinder precis som på många andra områden har lämnat välgörenhetstiden
              bakom oss. Jag tycker att det finns skäl att säga det.
            </seg>
            <seg n="0719e102">
              Jag tänker inte gå in närmare på målen. Det finns talare som
              tidigare har gjort detta, och jag kommer därför att göra en del
              kommentarer direkt.
            </seg>
            <seg n="20b80d2e">
              Hur har vi då lyckats, cirka tre år efter det att den nationella
              handlingsplanen för handikappolitiken antogs här i riksdagen?
              Enkelt uttryckt skulle jag vilja säga så här: Det görs oerhört
              mycket, och det återstår oerhört mycket att göra. Det är den utgångspunkt
              vi har och de utmaningar vi har framför oss.
            </seg>
            <seg n="116d27a9">
              Men jag vill också betona att jag upplever att det är en oerhörd
              rörelse i gång, en rörelse där många människor och många myndigheter,
              branscher, sektorer eller vad vi nu väljer att kalla dem deltar
              i ett arbete som går ut på att sätta i gång generella åtgärder
              och inte bara, som vi i oerhört stor utsträckning gjorde tidigare,
              arbeta med individuellt riktade insatser. Detta tror jag är den
              viktigaste rörelsen som är i gång: att vi inte bara vänder oss
              till individen, att vi vill förändra samhället, inte den person
              som har någon form av funktionshinder.
            </seg>
            <seg n="78fb7c7d">
              Sedan är det möjligt att det hör till relationen oppositionmajoritet,
              men jag blir lite bekymrad när jag bara hör eländesbeskrivning
              från talarstolen. Det är faktiskt inte den beskrivning jag får
              när jag träffar personer med funktionshinder, och det gör jag
              i princip varje dag. Visst beskrivs det många olika problem, men
              det beskrivs också hur oerhört mycket går framåt och blir bättre.
            </seg>
            <seg n="b63d426b">
              Eftersom ingen annan har gjort det får väl jag dra lite exempel
              på vad som faktiskt händer och sker.
            </seg>
            <seg n="9d7edc48">
              Vi har gjort förändringar i plan- och bygglagen som lett till
              att Boverket kommit med föreskrifter som innebär att man har skyldighet
              att avhjälpa enkelt åtgärdade hinder. Visst, allt detta är inte
              gjort. Men för några år sedan hade vi inga föreskrifter. För några
              år sedan hade vi inte ambitionen. Därför påbörjades heller inte
              något arbete.
            </seg>
            <seg n="5d7cb687">
              I övrigt när det gäller tillgängligheten har det gjorts omfattande
              analyser på transportområdet. Någon har beskrivit hela resan.
              Det var heller ingenting som skedde för tio år sedan eller ens
              för fem år sedan.
            </seg>
            <seg n="117273d2">
              Det finns föreskrifter om vilka funktionskrav på transportområdet
              som ska gälla vid upphandling. Det var heller ingenting som fanns
              för tio år sedan.
            </seg>
            <seg n="c31a6d0d">
              Det har nyligen skett en översyn av färdtjänstlagen, och vi har
              på gång en bilstödsöversyn.
            </seg>
            <seg n="0cd1fefd">
              Sedan kan jag bli lite irriterad när jag ser en del av reservationerna,
              för de är att slå in fullständigt öppna dörrar. En hel del av
              er har reserverat er mot saker som antingen är mycket nära i tid
              eller som ni faktiskt inte har några pengar till. Det tycker jag
              är lite skämmigt för utskottets vidkommande.
            </seg>
            <seg n="5d51d059">
              Det har också tillförts medel för ökade anslag till elektronisk
              kommunikation. Utskottets ledamöter vet att det finns en utredare,
              nämligen undertecknad, som tittar på hur vi ska få den tekniska
              utvecklingen att komma fler människor till del. Ändå finns det
              reservationer om det.
            </seg>
            <seg n="13886c96">
              Vi tittar också på tjänster och på hjälpmedelsfrågorna. Ändå
              finns det reservationer om det.
            </seg>
            <seg n="e88038f0">
              Jag tycker att det är lite pinsamt att det finns reservationer
              om hjälpmedelsgarantier. Det är ett parti som har avsatt pengar
              till hjälpmedelsgarantier, men det finns reservationer från fyra
              partier. Moderaternas pengar räcker ju inte till bilstöd eller
              elektronisk kommunikation. Hur ska de då räcka till en hjälpmedelsgaranti
              som man inte ens beskriver vad det är?
            </seg>
            <seg n="73c1f30d">
              När det gäller skolan, som också har varit uppe till diskussion
              här tidigare, har vi i dag en lagstiftning som innebär att det
              inte är tillåtet att diskriminera studenter i högskolan. Det hade
              vi inte för inte särskilt många år sedan.
            </seg>
            <seg n="98fcbfab">
              Det satsas medel på forskning inom området elever med funktionshinder.
              Det tillförs pengar till kommunerna för att kunna öka personaltätheten
              i skolan, vilket naturligtvis kommer personer med funktionshinder
              till del i större utsträckning än om vi inte hade tillfört de
              här pengarna.
            </seg>
            <seg n="61561f36">
              Det är också så, apropå det som tidigare sagts om Ekeskolan och
              Hällsboskolan, att det nyligen har kommit en utredning om visstidsplaceringar
              som visar hur man tänker sig en omstrukturering av och en fortsatt
              framtid för de här skolorna. Regeringen har för avsikt att komma
              med förslag 2004.
            </seg>
            <seg n="69a954d8">
              Jag delar den uppfattning som förs fram i någon reservation,
              eller om det var ett särskilt yttrande, att utbudet av utbildning
              för vuxna med någon form av utvecklingsstörning är för litet.
              Här finns det ett förslag från Carlbeckkommittén som handlar om
              studier på särvux, och man ska komma tillbaka med ett betänkande
              i oktober 2004.
            </seg>
            <seg n="20430daa">
              Det stämmer att inte tillräckligt många får möjlighet att studera
              i högskolan. Men låt oss titta på hur det har varit. För knappt
              tio år sedan fanns det 500 funktionshindrade som studerade i högskolan,
              och år 2001 fanns det 2 200. Visst är det en underrepresentation
              mot befolkningen i övrigt, men det har faktiskt gått framåt. Det
              är fler med funktionshinder som studerar i dag än det var tidigare.
            </seg>
            <seg n="613c1e3a">
              Också när det gäller arbetslivet är det i dag fler med någon
              form av funktionshinder som får möjlighet att förvärvsarbeta,
              även om det naturligtvis där också finns en underrepresentation
              som inte är bra. Men jag kan inte se hur den politik som de borgerliga
              partierna för fram i till exempel arbetsmarknadsutskottet med
              kraftigt försämrade medel till arbetsmarknadspolitiska åtgärder
              skulle underlätta för den här gruppen att få möjlighet att få
              fäste på arbetsmarknaden.
            </seg>
            <seg n="53dbec3f">
              Det finns oerhört mycket att kommentera i handlingsplanen, och
              det finns många motioner. Tiden medger inte att jag tar upp allt.
            </seg>
            <seg n="1fbefcf8">
              Någon frågade: Kommer ni att gömma er bakom någonting? Kommer
              ni att hålla någon fasad? Tror ni att vi klarar målen? 2010 står
              fast självklart!
            </seg>
            <seg n="6a076b18">
              Men om vi, när vi får del av olika rapporter, upptäcker att det
              inte går måste vi vara beredda att omvärdera och sätta tryck från
              regeringens eller majoritetspartiernas sida på olika sätt för
              att få till stånd förändringar på det här området. Vi har gjort
              en del tillkännagivanden tillsammans när vi har sett att det hela
              behöver snabbas på.
            </seg>
            <seg n="5a7fef57">
              Vi har ett gemensamt ansvar för att fostra andra utskott i riksdagen.
              Jag är väldigt glad över att vi till exempel på kulturområdet
              tydligt visade att vi inte skulle ta över ansvaret från kulturutskottet
              och göra tillkännagivanden om TV-sändningar som inte är teckentolkade
              eller textade. Där skriver vi tydligt att vi tycker att detta
              är angeläget, men att det är de olika sektorernas ansvar att uppfylla
              kraven. På det området har utskottet gjort en gemensam insats
              som innebär att vi kan verka för ett mer jämställt samhälle.
            </seg>
            <seg n="19c392fd">
              Slutligen vill jag säga att jag är bekymrad över att det inte
              är fler myndigheter som har uppfyllt ambitionen att ha planer
              för sin verksamhet. Jag konstaterar också att det i dag pågår
              ett stort arbete ute på de olika myndigheterna som sätter i gång
              en rörelse och leder till en kunskap och eftertanke som gör att
              det sprids en attityd hos de olika myndigheterna som innebär att
              de måste börja tänka på att det finns personer med funktionshinder.
              Det existerade inte heller i särskilt stor utsträckning för fem
              år sedan.
            </seg>
          </u>
          <note n="fe4d9e60">
            Jag yrkar bifall till förslagen i socialutskottets betänkande
            och avslag på samtliga reservationer.
          </note>
          <note type="speaker" n="c285f73e">
            Anf. 73 Andre vice talman KERSTIN HEINEMANN (fp) replik:
          </note>
          <u who="kerstin_heinemann_286f2e" xml:id="i-adaad3b378902be0-0" n="94c61329">
            <seg n="1bc5600f">
              Herr talman! Catherine Persson tycker att det finns en massa
              onödiga reservationer i betänkandet. Det kan ju vara så att både
              Folkpartiet och andra partier vill skynda på arbetet lite grann
              och inte bara förlita sig på att de utredningar som arbetar kommer
              att lägga fram de förslag som vi tycker är lämpliga.
            </seg>
            <seg n="e09d3bde">
              Jag vill fråga Catherine Persson om detta med tillgänglighetsreformen.
              Vi i Folkpartiet vill se till att målet nås 2010, det är väldigt
              viktigt för oss. Men som jag sade i mitt anförande tror vi att
              det behövs både piska och morot. Det behövs alltså ett tryck på
              de olika aktörerna och det behöver tillskjutas pengar för att
              få fart på detta. Därför vill jag fråga Catherine Persson: Är
              ansvars- och finansieringsprincipen så helig att man hellre riskerar
              att inte uppnå de uppsatta målen för tillgänglighet 2004?
            </seg>
          </u>
          <note type="speaker" n="5c0a6d15">
            Anf. 74 CATHERINE PERSSON (s) replik:
          </note>
          <u who="catherine_persson_289c1e" xml:id="i-eecc884bc1345331-1" n="0d60c0cf">
            <seg n="f5789172">
              Herr talman! Det som jag först och främst tycker är viktigt är
              att vi bestämmer oss för att målen ska uppnås 2010. Det blir naturligtvis
              inte bättre om vi i socialutskottet andas tvivel. Vi kan vara
              oroliga, men vi måste hålla fast vid målsättningen 2010.
            </seg>
            <seg n="69b576ff">
              Jag tycker att det är viktigt att hålla fast vid ansvars- och
              finansieringsprincipen. Men det kan ibland finnas skäl att på
              olika sätt ge stimulansbidrag. Men attityden är viktig. Man måste
              visa att man tycker att alla har ett ansvar för att genomföra
              de olika typer av insatser som behövs på det här området.
            </seg>
            <seg n="96bfc3be">
              Sedan kan jag bara konstatera att Folkpartiet har ändrat sig.
              Från att tidigare ha anslagit 1 miljon kronor per år anslår ni
              nu ½ miljon kronor. Ni har prutat på kraven, men vi har gjort
              andra prioriteringar. Vi är inte beredda att ta så mycket pengar
              som Folkpartiet är när det till exempel gäller de arbetsmarknadspolitiska
              åtgärderna.
            </seg>
          </u>
          <note type="speaker" n="58f5a8c7">
            Anf. 75 Andre vice talman KERSTIN HEINEMANN (fp) replik:
          </note>
          <u who="kerstin_heinemann_286f2e" xml:id="i-adaad3b378902be0-1" n="94c61329">
            <seg n="caeabb65">
              Herr talman! Att vi nu vill anslå ½ miljard beror på att vi anser
              att om det skulle bli ett riksdagsbeslut nu skulle man hinna att
              sätta i gång bara under halva året. Men längre fram anslår vi
              1 miljard per år. Det är alltså inte fråga om en ambitionssänkning,
              men man måste ju komma i gång med det hela.
            </seg>
            <seg n="ff3b0143">
              Också Folkpartiet tycker att ansvars- och finansieringsprincipen
              är viktig. Men här gäller det att människor ska kunna ta sig fram.
              Jag träffar ofta funktionshindrade, och jag är ute och rör mig
              på gator och torg. Då upptäcker jag hela tiden att dessa saker
              inte är åtgärdade. Det gäller till exempel dessa eländiga trottoarkanter
              som inte har slipats ned.
            </seg>
            <seg n="4dccb28f">
              I min hemstad har man byggt om en hel gata. Den är jättefin och
              ser tjusig ut. Men tidigare fanns det nedslipade trottoarkanter,
              det finns det inte nu. Varken rullatorer eller rullstolar kan
              komma fram på ett enkelt sätt. Trots att detta är beslutat sedan
              tre år tillbaka händer det inte tillräckligt. Därför tycker vi
              från Folkpartiet att man ska göra ett undantag från ansvars- och
              finansieringsprincipen för att se till att människor ska kunna
              röra sig på ett någotsånär hyfsat sätt även om de är rullstolsburna
              eller har något annat handikapp. De ska också kunna vara delaktiga
              till exempel i skolor, i fullmäktigeförsamlingar och mycket annat.
            </seg>
            <seg n="89a96783">
              När vi nu ser att detta inte håller hoppas jag att Catherine
              Persson kan tänka sig ett stimulansbidrag för att få fart på det
              hela.
            </seg>
          </u>
          <note type="speaker" n="57bb03d5">
            Anf. 76 CATHERINE PERSSON (s) replik:
          </note>
          <u who="catherine_persson_289c1e" xml:id="i-eecc884bc1345331-2" n="0d60c0cf">
            <seg n="340a5d2f">
              Herr talman! I det exempel som Kerstin Heinemann tog upp rörde
              det sig inte om brist på pengar utan snarare om brist på kunskap.
              När man byggde om i den kommun som Kerstin Heinemann beskrev visste
              man inte hur man skulle göra. Det var också av den orsaken som
              regeringen tidigare avsatte medel för kompetenshöjande åtgärder
              för att utbilda de tjänstemän som har att arbeta med dessa frågor.
              Det tror jag är en betydligt bättre väg för att nå framgång.
            </seg>
            <seg n="df909b7f">
              Det är många människor som är inblandade i vårt samhällsbygge,
              men finns det inte kunskaper spelar det ingen roll om man får
              lite extra stimulanspengar. Visst kan jag erkänna att stimulanspengar
              ibland kan vara bra, men används de på fel sätt, så att man inte
              får ned trottoarkanterna, är inte särskilt mycket vunnet.
            </seg>
          </u>
          <note type="speaker" n="5d4ec389">
            Anf. 77 KENNETH JOHANSSON (c) replik:
          </note>
          <u who="kenneth_johansson_582684" xml:id="i-e8b4f28768004ada-3" n="7c172231">
            <seg n="aa13acfe">
              Herr talman! Catherine Persson säger att det händer mycket, att
              attityder förändras. Det är en bild. En annan bild är att 93 %
              av de statliga myndigheterna står utan handlingsplan tre och ett
              halvt år efter beslutet om de åtgärder som ska ha vidtagits 2005
              vid större myndigheter. Det är två bilder.
            </seg>
            <seg n="973dc929">
              Jag skulle vara betydligt mera orolig om jag vore Catherine Persson
              och ville uppfylla kravet om ett och ett halvt år. Jag skulle
              vara betydligt mera på hugget, mera ambitiös och ställa större
              krav på att åtgärderna ska vidtas. Jag hörde inte att Catherine
              Persson framförde något krav på att dessa åtgärder skulle vidtas.
            </seg>
            <seg n="fed28561">
              Det var detta som jag efterlyste i mitt anförande. Och jag upprepar:
              Vad är det för idéer? Vad har majoriteten för förslag? Vad är
              det för krav som majoriteten ställer på myndigheterna för att
              de ska uppnå målet till 2005?
            </seg>
            <seg n="06c2c1da">
              Jag kan erkänna att det är svårare när man pratar om det övriga
              civila samhället, kommuner och landsting, eftersom det där är
              andra som fattar beslut. Men vi och framför allt regeringen styr
              ju över statens myndigheter och till exempel tingsätterna, så
              dem kan vi påverka.
            </seg>
            <seg n="e7b2e630">
              Min andra fråga handlar om personliga assistenter och de problem
              som redovisas. Assistansreformen står och faller med huruvida
              det finns assistenter i verksamheten. Där har Riksförsäkringsverket
              preciserat konkreta förslag, och handikappministern har sagt i
              en debatt att de ska komma, men det kommer ingenting. Nu är min
              fråga: När kommer förslagen, Catherine Persson?
            </seg>
          </u>
          <note type="speaker" n="14da7f1f">
            Anf. 78 CATHERINE PERSSON (s) replik:
          </note>
          <u who="catherine_persson_289c1e" xml:id="i-eecc884bc1345331-3" n="0d60c0cf">
            <seg n="69bc972a">
              Herr talman! Mycket kan jag tro om Kenneth Johansson, men jag
              tror inte att han riktigt vet hur orolig jag är och vilka känslor
              jag bär på. Jag vill återigen upprepa det jag sade i inledningen
              av mitt anförande: Mycket är gjort, men det finns också mycket
              kvar att göra.
            </seg>
            <seg n="fb125671">
              Det är naturligtvis så att de myndigheter som har till uppgift
              att vara klara med sitt arbete till 2005 ska vara det. Jag kan
              se att det inte finns särskilt mycket tid kvar. Nu är det inte
              riksdagen som är den verkställande makten, men jag förutsätter
              att regeringen och myndigheterna gör det som behövs för att få
              till stånd det som de har till uppdrag att verkställa. Om nu inte
              regeringen gör det, vilket jag skulle betvivla, får väl i så fall
              riksdagen agera utifrån det. Men målet står fast även i det avseendet.
            </seg>
            <seg n="5ab9c092">
              Det är klart att jag tycker att det är beklagligt att en del
              av de här myndigheterna inte har kommit längre, samtidigt som
              jag ser att det finns en rörelse i gång på de här myndigheterna
              som var totalt frånvarande för några år sedan.
            </seg>
          </u>
          <note type="speaker" n="d7005708">
            Anf. 79 KENNETH JOHANSSON (c) replik:
          </note>
          <u who="kenneth_johansson_582684" xml:id="i-e8b4f28768004ada-4" n="7c172231">
            <seg n="e072e2b2">
              Fru talman! Chatrine Persson förutsätter att regeringen ska komma
              med förslag. Till den redovisning som vi har fått tycker jag att
              hon borde lägga till att man, utöver att man förutsätter, ska
              ställa krav och begära besked. Jag befarar, utan att på något
              vis vilja vara någon dysterkvist, att vi kommer att stå här år
              2005 och konstatera: Ja, vi förutsatte besked, men det blev tyvärr
              inte så. Jag tycker att det ska ställas krav på mer åtgärder.
              Det borde vara en viktig uppgift för, utöver för oss i riksdagen,
              alldeles specifikt er som har nära kontakter med regeringen att
              se till att så också blir fallet.
            </seg>
            <seg n="3c7825e4">
              Jag tycker helt enkelt, även om metoden kanske inte är så väldigt
              bra alla gånger, att näven bord slås i bordet. Vi har en handikappminister
              som borde slå näven i bordet, och vi har Chatrine Persson och
              hennes kontakter som faktiskt borde hjälpa till att slå näven
              i bordet och markera allvaret så att vi får fram de konkreta förslagen.
            </seg>
            <seg n="bfefb1ef">
              Sedan ska jag upprepa min fråga. Jag har respekt för att det
              inte går att hinna med att svara på allt, men nu har Chatrine
              Persson tid på sig att svara på frågan om Riksförsäkringsverkets
              förslag när det gäller assistansreformen. Att låta assistenter
              behålla ersättningen i 30 dagar om uppdragsgivaren går med på
              det och att ersättning ska betalas ut även till funktionshindrade
              som vårdas på sjukhus har Riksförsäkringsverket preciserat i konkreta
              förslag. Det gjorde man för länge sedan. Vi har fått besked av
              handikappministern här i kammaren om att det ska komma sådana
              åtgärder, men fortfarande finns problemen kvar. I alla fall har
              inte jag sett åtgärderna. När kommer de, Chatrine Persson?
            </seg>
          </u>
          <note type="speaker" n="2b2a485c">
            Anf. 80 CATHERINE PERSSON (s) replik:
          </note>
          <u who="catherine_persson_289c1e" xml:id="i-eecc884bc1345331-4" n="0d60c0cf">
            <seg n="014de4f7">
              Fru talman! Jag ska först säga till Kenneth Johansson att jag
              vet att det pågår ett arbete med anledning av behovet av att rekrytera
              assistenter. Men jag vet faktiskt inte när förslaget kommer, utan
              den frågan får Kenneth Johansson ställa till ansvarig minister
              på området.
            </seg>
            <seg n="392ff760">
              När det sedan gäller näven i bordet-principen använder vi ibland
              lite olika metoder för att få till stånd det vi vill. Jag lovar
              att jag ska göra vad jag kan på området. Jag hoppas verkligen
              att vi inte står här 2005 och upptäcker att det finns en del myndigheter
              som inte har fullgjort sina åtaganden. Sedan vill jag i och för
              sig att vi sansar oss lite, för vi har ganska nyligen fått rapporter
              som visar i rätt riktning. Nu får vi fundera över det som är problemen
              ute på myndigheterna och sedan utifrån det lägga fram vettiga
              förslag.
            </seg>
            <seg n="8822194e">
              Jag hann inte kommentera Kenneth Johanssons frågor tidigare jag
              vet att Kenneth Johansson inte har rätt till ytterligare replik
              om till exempel sysselsättning för psykiskt funktionshindrade.
              Vi har gjort ett gemensamt tillkännagivande från socialutskottet,
              som vi har lämnat till regeringen, där vi har sagt att vi ska
              kartlägga och analysera behovet av sysselsättning.
            </seg>
            <seg n="8d98ea60">
              Jag vill också passa på att säga när det gäller översynen av
              funktionshindrades ekonomi att det inte är så som det står i Centerns
              reservation, att vi från riksdagens sida har lovat att vi ska
              återkomma till frågan om försörjningsmöjligheterna utan att göra
              en utredning. Med tanke på tidigare reservationer känns det som
              att man slår in öppna dörrar här.
            </seg>
          </u>
          <note type="speaker" n="ea020d2a">
            Anf. 81 CRISTINA HUSMARK PEHRSSON (m) replik:
          </note>
          <u who="christina_husmark_pehrsson_ec3910" xml:id="i-ebf02fc43c351fdb-3" n="a541133a">
            <seg n="9d84ba74">
              Fru talman! Vi ska inte diskutera budgeten här i dag. Den återkommer
              vi till nästa vecka. Då har vi möjlighet att presentera det moderata
              alternativet när det gäller personlig assistans, bilstöd, boendekostnader,
              rekreation med mera.
            </seg>
            <seg n="92c2f0f9">
              Men jag ska ändå återkomma till pengar. Det har fattats ett beslut
              i finansutskottet ganska nyligen om ett skatteutjämningssystem.
              Det gäller LSS och Sveriges kommuner. Pengarna togs där och beslutet
              togs där, men konsekvenserna för de funktionshindrade finns hos
              oss. Därför tillåter jag mig att ta upp den här frågan.
            </seg>
            <seg n="a9be64a2">
              Det har alltså tagits ett beslut som 96 % av kommunerna protesterar
              mot. Chatrine Persson var ju med när vi i utskottet var på Kommunförbundet,
              där Ilmar Reepalu sade att det är hans största misslyckande någonsin
              att han inte lyckats förmå regeringen att inse hur fel det här
              blir. Kommunerna Finspång, Vingåker, Osby, Hedemora Chatrine Persson
              vet kanske vad man i hennes hemkommun Trelleborg säger om det
              här alla säger: Det är inte möjligt att ha en sådan här skatteutjämningsmodell.
              Den är bara komplicerad. Och Kommunförbundet säger: Låt pengarna
              följa med den enskilde i stället. Men det ville inte regeringen.
            </seg>
            <seg n="f14a43b4">
              Min fråga till Chatrine Persson är: Varför går ni så käpprätt
              emot de 96 % av Sveriges kommuner som säger att detta inte är
              lösningen?
            </seg>
            <seg n="650b89b1">
              Jag skulle vilja ställa en andra fråga till Chatrine Persson.
              När det gäller vårt borgerliga förslag om en vårdgaranti som skulle
              underlätta för funktionshindrade att garanterat få vård i tid
              säger ni säger att en eventuell vårdgaranti ska vi diskutera vid
              ett annat tillfälle. Min fråga är: Kommer det en vårdgaranti?
            </seg>
          </u>
          <note type="speaker" n="2158dab0">
            Anf. 82 CATHERINE PERSSON (s) replik:
          </note>
          <u who="catherine_persson_289c1e" xml:id="i-eecc884bc1345331-5" n="0d60c0cf">
            <seg n="68846266">
              Fru talman! Vi skulle inte diskutera budget nu, men vi gör det
              i alla fall. När jag tittar på den budget som Moderaterna har
              lagt fram ser jag att det finns en ökning med 1,9 miljarder av
              anslaget för assistansersättningen. Men det är ju ingen förstärkning
              utan bara en förflyttning av pengar som i dag betraktas vara en
              del av den kommunala kostnaden. Jag tycker att Moderaterna i det
              avseendet lurar kommunerna genom att säga att genom det här förslaget
              får kommunerna mer pengar. Så är inte fallet, utan ni flyttar
              pengar mellan olika konton. De ligger annars på utgiftsområde
              25.
            </seg>
            <seg n="793fe27b">
              Sedan tycker jag att principen fortfarande är giltig att man
              är medborgare i sin kommun. Nu vet jag att Moderaterna är emot
              ett utjämningssystem. Men jag tror att det är en förutsättning,
              för om vi ska skapa likvärdiga möjligheter för våra medborgare
              i det här landet behöver vi olika utjämningssystem för skola,
              äldreomsorg och i det här fallet för personer med funktionshinder,
              vilket vi hittills inte har haft.
            </seg>
            <seg n="01934819">
              När jag satt i utredningen för kostnadsutjämning tittade jag
              inte först på Trelleborg, därför att jag var inte Trelleborgs
              representant i utredningen utan jag representerade alla kommuner.
              Jag kan också konstatera att min egen kommun, Trelleborg, under
              flera år faktiskt har åkt snålskjuts på andra kommuner som har
              haft väldigt höga kostnader, vilket Trelleborg inte haft. Av det
              skälet är det inte besvärande att jag bor i Trelleborg, utan jag
              försöker se till alla medborgares väl och ve.
            </seg>
            <seg n="f8d32572">
              Moderaterna föreslår någon form av handikappeng och pratar om
              fri etablering. Fri etablering av vadå? Jag kan inte heller riktigt
              förstå vem som ska ta ansvar för planering och tillhandahållande,
              för det är inte så att marknaden står och skriker att man vill
              ordna tio olika typer av boenden för funktionshindrade när det
              kanske finns ett fåtal personer med vissa specifika diagnoser.
              Om det inte är lönsamt att driva verksamheter, vem ska då ta ansvar?
              Det är inte särskilt lyckosamt att vara funktionshindrad och ha
              en pott pengar men inte ha någonting att köpa.
            </seg>
          </u>
          <note type="speaker" n="e991459b">
            Anf. 83 CRISTINA HUSMARK PEHRSSON (m) replik:
          </note>
          <u who="christina_husmark_pehrsson_ec3910" xml:id="i-ebf02fc43c351fdb-4" n="a541133a">
            <seg n="f0d49bfc">
              Fru talman! Vårdgarantin fick vi fortfarande inte höra talas
              om. Chatrine Persson har en replik till där hon kan tala om i
              fall det kommer en vårdgaranti eller inte. 1,9 miljarder till
              assistansen, ja, men 1 miljard helt nya pengar hoppas jag också
              att Chatrine Persson har hittat.
            </seg>
            <seg n="59f0fd1d">
              Vi vill ha ett skatteutjämningssystem, men inte det som Socialdemokraterna
              står för. Vi vill ha ett statligt ansvarstagande för det.
            </seg>
            <seg n="0cf5136f">
              Vi vill att det ska vara fler som ska ha möjlighet att starta
              vårdboenden, skolor och så vidare i landet än vad som är i dag.
              I dag har vi en alldeles för smal tillgänglighet, och med den
              kostnadsutjämning vad gäller LSS som hon nu har varit med och
              beslutat kan Catherine Persson se hur kommuner stänger skolor
              och avdelningar och drar ned på antalet. Man är rädd för att personer
              ska flytta in i kommunen.
            </seg>
            <seg n="a11356f1">
              Man kommer att få ett generellt kostnadsbidrag på 1 800 kr när
              kostnaden för vården och omsorgen kanske ligger på 3 000 om dagen.
              Därför stänger man i kommunerna. Jag har en rad exempel på det.
            </seg>
            <seg n="2aeb533f">
              Jag vill ta upp en fråga till. Den handlar om den bristande verkställigheten
              ute i kommunerna. Vi kan nog vara överens om att det inte är acceptabelt,
              men vi har olika lösningar. Catherine Perssons och majoritetens
              förlag handlar om att man kan döma en kommun till vite om den
              inte ställer upp med det som den av en domstol blivit dömd att
              ge en funktionshindrad. Men vad säger Catherine Persson och Socialdemokraterna
              om vart vitespengarna ska ta vägen? Jo, staten bestämmer att de
              skattepengar som kommunen betalar i vite ska gå tillbaka till
              staten och hamna i länsstyrelsens ficka. Varför vill inte Catherine
              Persson låta vitespengarna gå direkt till den funktionshindrade,
              så att man äntligen kan köpa den hjälp man vill ha eller bygga
              om sitt boende?
            </seg>
            <seg n="545a6e89">
              De pengar som Catherine Persson och Socialdemokraterna har sagt
              ska kallas för vitespengar, för de är ett straff för kommunerna,
              ska gå tillbaka till staten. Jag finner detta helt orimligt. Tycker
              inte Catherine Persson själv att det är orimligt?
            </seg>
          </u>
          <note type="speaker" n="606465d9">
            Anf. 84 CATHERINE PERSSON (s) replik:
          </note>
          <u who="catherine_persson_289c1e" xml:id="i-eecc884bc1345331-6" n="0d60c0cf">
            <seg n="1f9f6bba">
              Fru talman! Jag tycker att det är orimligt om personer med funktionshinder
              inte får sina behov tillgodosedda. Därför tycker jag att det är
              rimligt att vi har sanktionsavgifter. Jag delar inte uppfattningen
              att det är individen som ska ha skadestånd, för det är ju egentligen
              ett skadestånd det skulle bli i sådana fall. Jag menar att kommunen
              eller den som är huvudman i stället ska verkställa detta så att
              personen får sina behov tillgodosedda.
            </seg>
            <seg n="26f436b1">
              Det framstår som om Moderaterna skulle ha en väldigt generös
              politik som i alla avseenden skulle vilja gynna de funktionshindrade.
              Jag kan inte se hur man med en karensdag extra och med en sjukpenning
              som beräknas fyra månader tillbaka i tiden skulle gynna personer
              med funktionshinder. Tvärtom. Det drabbar personer med kroniska
              funktionshinder i väldigt hög grad.
            </seg>
          </u>
          <note type="speaker" n="2f754fc6">
            Anf. 85 ULRIK LINDGREN (kd) replik:
          </note>
          <u who="ulrik_lindgren_5f7848" xml:id="i-c19e030f11d2b305-5" n="d713e0d9">
            <seg n="7ebf7bce">
              Fru talman! Jag tycker att Catherine Persson uppvisar ett beundransvärt
              lugn inför målgången 2010. Koalitionskollegerna i Vänsterpartiet
              och Miljöpartiet har visat betydligt mer av nervositet.
            </seg>
            <seg n="74f0c5f8">
              Jag tänkte inte ta upp den stora frågan utan en delfråga inom
              detta, som berör målen inför 2010 och det statliga ansvaret för
              att målen kan nås då. Alla partier har bejakat en lagstiftning
              på handikappområdet som slår fast rättigheter. Det gäller LSS
              och LASS. Vi anser att det även är rätt med sanktioner mot de
              kommuner som inte uppfyller rättighetslagstiftningen. Det går
              inte för en kommun att i september säga nej med hänvisning till
              pengabrist.
            </seg>
            <seg n="958fbeea">
              Med staten är det tvärtom. Lagstiftningen om bilstödet kan liknas
              vid en rättighetslagstiftning. När ett antal behovskriterier är
              uppfyllda ska det bli bilstöd. Men majoriteten har ordnat en utgång
              ur detta. Det gäller nämligen bara om det finns pengar.
            </seg>
            <seg n="67ead242">
              Hur ser Catherine Persson på denna dubbla moral? Det är en rättighet
              i kommunerna när det gäller handikapplagstiftningen oavsett om
              det finns pengar eller inte, men i staten är det en rättighet
              bara om det finns pengar. Avser regeringen att göra något åt detta
              i den sittande utredningen, eller hur blir det?
            </seg>
          </u>
          <note type="speaker" n="91223ad1">
            Anf. 86 CATHERINE PERSSON (s) replik:
          </note>
          <u who="catherine_persson_289c1e" xml:id="i-eecc884bc1345331-7" n="0d60c0cf">
            <seg n="2321be23">
              Fru talman! Man kan beskriva känslor på olika sätt lugn eller
              beslutsamhet. Jag är fast besluten att vi ska klara målet 2010.
              Vi har också sagt att om det finns behov så måste vi på vägen
              komplettera eller revidera för att kunna uppfylla målen.
            </seg>
            <seg n="8a4bb611">
              Apropå bilstödet och Ulrik Lindgrens fråga till mig om det blir
              en utväg eller utgång med en utredning. Ja, när det gäller regeln
              så är det så, men inte när det gäller finansieringen. Jag vill
              fråga Ulrik Lindgren: Hur tänker Kristdemokraterna finansiera
              detta? Kristdemokraterna pratar om ackreditering men har inte
              en enda spänn mer i budgeten.
            </seg>
          </u>
          <note type="speaker" n="409c9fec">
            Anf. 87 ULRIK LINDGREN (kd) replik:
          </note>
          <u who="ulrik_lindgren_5f7848" xml:id="i-c19e030f11d2b305-6" n="d713e0d9">
            <seg n="79a602e2">
              Fru talman! Det är gott och väl att vara besluten om att uppnå
              målen. Den fråga jag har ställt till de andra kollegerna i dag
              är: Vilken är bedömningen kommer målen att nås till 2010 eller
              inte? Jag kan upprepa den frågan även till Catherine Persson.
            </seg>
            <seg n="b1d27918">
              Det stämmer att Kristdemokraterna inte har mer pengar i budgeten
              för 2004 i vårt förslag för bilstödet. Men oavsett vem som har
              pengar eller inte gäller det att förhålla sig till en pengabrist.
              Frågan till den sittande majoriteten är: Ska ni fortsätta med
              en dold prioritering på bilstödsområdet, eller kommer ni att stå
              för en öppen prioritering? En öppen prioritering är att man i
              något avseende försnävar villkoren eller begränsar stödet till
              en mindre grupp. Det som nu är en frustration och har varit det
              i många år är att man gör en dold prioritering. Plötsligt meddelar
              man att pengarna är slut, och då blir det egentligen slumpen som
              avgör vem som får bilstöd. Det är ingen genomtänkt politisk motivering
              som ligger bakom.
            </seg>
            <seg n="a3f3316f">
              Vi håller med om svårigheterna på pengasidan. Frågan för en ansvarig
              regering är: Ska vi fortsätta att stå för en dold prioritering,
              ska vi öppet göra en försnävning eller ska vi göra något annat
              för att åtgärda problemet? Eller ska man anamma den rättighetslagstiftning
              som gäller i kommunerna och säga att om man uppfyller behovskriterierna
              ska man också få del av bilstödet?
            </seg>
            <seg n="d1fa02f6">
              Jag vill gärna också skicka med en fråga om ackreditering av
              bilanpassade med det som man har presenterat i dag och som vi
              också har visat upp i en motion tidigare för att göra det smidigare
              för den enskilde och förmodligen också höja kvaliteten i bilanpassningen.
              Varför viftar majoriteten bort den idén? Finns det något hopp
              om att detta kommer att beaktas av den tillsatta utredningen?
            </seg>
          </u>
          <note type="speaker" n="21b76b97">
            Anf. 88 CATHERINE PERSSON (s) replik:
          </note>
          <u who="catherine_persson_289c1e" xml:id="i-eecc884bc1345331-8" n="0d60c0cf">
            <seg n="94884ab9">
              Fru talman! Jag skulle egentligen kunna bolla tillbaka frågan
              till Ulrik Lindgren. Ni har precis samma förutsättningar som den
              sittande regeringen i det avseendet.
            </seg>
            <seg n="fb2f4ddc">
              Vi måste lösa det på två sätt. Dels måste vi lösa finansieringen
              på kort sikt. Det försöker vi göra, och det innebär också att
              människor ska få sina beslut om bilstöd och verkställighet. Dels
              måste det lösas på lång eller medellång sikt, och det innebär
              att utredningen måste titta på vilka olika regler som behöver
              ses över. Det är meningen med utredningen.
            </seg>
            <seg n="d487fe6a">
              Det kan naturligtvis finnas ett behov av att se över finansieringen.
              I den mån det finns behov av att titta på någon form av ackreditering
              får utredningen naturligtvis göra det, om direktiven ger den möjligheten.
            </seg>
            <seg n="5ae513c3">
              I sammanhanget vill jag säga att det i dag är ganska få bilfirmor
              som ägnar sig åt bilanpassning, för det är rätt komplicerat. Det
              är inte vem som helst som kan göra en sådan här anpassning, utan
              det krävs en gedigen kunskap. Det är möjligt att det också kan
              behövas bevis på att de är godkända, men hittills har det visat
              sig fungera ganska väl. Men det kräver att vi löser finansieringen,
              annars finns det risk att det inte längre finns några bilfirmor
              som gör sådana här jobb. Min ambition är att tillsammans med de
              andra partierna i vårt samarbete lösa finansieringsfrågorna.
            </seg>
          </u>
          <note type="speaker" n="b56cfe12">
            Anf. 89 LINNÉA DARELL (fp):
          </note>
          <u who="linnea_darell_670248" xml:id="i-6058dcf020fa556e-0" n="64fe3758">
            <seg n="27857773">
              Fru talman! Man kan säga att det finns två hållpunkter för den
              debatt som vi för här i dag. Den ena är den nu drygt tre år gamla
              nationella handlingsplanen för handikappolitiken, och den andra
              är att det år som nu snart är till ända har uppmärksammats som
              det europeiska handikappåret. Båda dessa saker har skapat stora
              förväntningar hos alla berörda.
            </seg>
            <seg n="04308bc2">
              Den skrivelse som vi i dag debatterar är den första avstämning
              som görs av den nationella handlingsplanen. Med tanke på att det
              var stora åtaganden som riksdagen ålade regeringen i maj 2000
              och att det nu har gått en tredjedel av den tid som planen omfattar
              borde åtskilliga förändringar ha märkts. Regeringen beskriver
              själv att betydande insatser har gjorts.
            </seg>
            <seg n="4d5604ae">
              Jag påstår inte att det som beskrivs inte är sant. Men jag påstår
              att ganska få av de förväntningar som fanns för tre och ett halvt
              år sedan har infriats.
            </seg>
            <seg n="ea2dd135">
              Betydande insatser kan tolkas olika beroende på vem som utvärderar.
              Och när jag lyssnade på Catherine Persson konstaterade jag att
              ett antal återblickar tio år tillbaka var jämförelsen. Jag kan
              inte låta bli att då fråga varför hon inte går tillbaka till 60-talet
              före omsorgslagens tillkomst. Då hade ni ju kunnat framstå som
              riktigt framgångsrika.
            </seg>
            <seg n="15e2a0a7">
              Europeiska handikappåret och dess svenska tema Mänskliga rättigheter
              hade varit en ypperlig möjlighet att få saker gjorda som en del
              av förverkligandet av handlingsplanen. Man kan läsa i utskottsbetänkandet
              att året har använts till erfarenhetsutbyten, informationsinsatser
              av olika slag etcetera. Det är säkert i sig viktiga inslag i handikappolitiken.
              Men i fråga om de mera handfasta vardagsförbättringar som skulle
              leda till att uppnå målen om delaktighet i samhällslivet och jämlikhet
              i levnadsvillkor har kraftfullheten inte varit särskilt synlig.
            </seg>
            <seg n="1946718e">
              Inte ens på områden där staten kan styra förändringsarbetet och
              där riksdagen faktiskt har slagit fast att staten ska föregå med
              gott exempel har det som borde göras gjorts. Jag tänker då på
              den rapport som har diskuterats här tidigare om hur de statliga
              myndigheterna har hanterat frågan. Jag noterar utöver det eländiga
              resultatet att alla myndigheter inte ens svarade på förfrågan.
              Men behoven är stora, och tiden går. Människor diskrimineras varje
              dag.
            </seg>
            <seg n="7ac5ce16">
              Begreppet tillgänglighet har många dimensioner. En är tillgänglighet
              till offentliga lokaler. Vid Birgittajubileet i Vadstena i somras
              fanns det ett fantastiskt kulturutbud som många människor tog
              del av och gladdes åt. Men det blev inte fullt ut ett utbud för
              alla. Jag ska nämna bara ett exempel. Det fanns en mycket uppskattad
              glasutställning i slottet. En man med funktionshinder berättade
              att han och hustrun åkte dit, men eftersom han är rullstolsburen
              fick han vänta utanför och fick sedan ett referat av utställningen
              av sin hustru. Hur många av oss icke funktionshindrade skulle
              acceptera detta?
            </seg>
            <seg n="4ae56c0c">
              Ganska nyligen presenterade Riksförsäkringsverket en studie kring
              levnadsvillkor för människor med funktionshinder. Man har undersökt
              områdena utbildning, arbete, ekonomi, politiskt deltagande, sociala
              relationer, fritid och den enskildes bedömning av sin allmänna
              livssituation. På punkt efter punkt innebär resultatet att funktionshindrade
              har sämre villkor än befolkningen i stort. Riksförsäkringsverket
              konstaterar att målen för den svenska handikappolitiken är långt
              ifrån uppfyllda. Handikappombudsmannens kommentar är att vi gärna
              vill intala oss att Sverige är ett land där människor med funktionshinder
              kan leva och verka på lika villkor. Men så är det inte. Nej, minsann.
            </seg>
            <seg n="842a8994">
              Fru talman! Efter årtionden av socialdemokratiskt styre och med
              mycket vackert tal om delaktighet och jämlikhet har inte resurser
              för att förverkliga målen prioriterats. Handikappreformen som
              infördes under folkpartistisk ledning av Socialdepartementet har
              urholkats. Förverkligandet av den nationella handlingsplanen dras
              i långbänk.
            </seg>
            <seg n="3f6f0145">
              Ytterligare exempel på nonchalant beteende gentemot människor
              med funktionshinder är regeringens hantering av bilstödet som
              har diskuterats här tidigare. Människor får vänta halvårsvis på
              att få sin bil i ett för den funktionshindrade funktionsdugligt
              skick, trots att man har fått beslut om att få det.
            </seg>
            <seg n="b9372101">
              Det är flera år sedan riksdagen gav regeringen i uppdrag att
              se över bilstödet. Först nu för någon månad sedan har den begärda
              utredningen påbörjats.
            </seg>
            <seg n="31b3d046">
              Fru talman! Låt det nu inte bli likadant med den nationella handlingsplanen
              för handikappolitiken. Låt inte alla de människor som i maj 2000
              fick ett hopp om att samhället om tio år skulle vara mer tillgängligt
              bli besvikna igen. Kanske skulle det gå snabbare att fylla de
              vackra målen med innehåll och göra de rätta prioriteringarna om
              vi alla betänker att det i morgon kan vara du eller jag som sitter
              där i rullstolen utanför utställningslokalen och får beskedet:
              Tyvärr, du kan inte se den här utställningen. Här är det inte
              handikappanpassat.
            </seg>
          </u>
          <note type="speaker" n="5406ed09">
            Anf. 90 LARS-IVAR ERICSON (c):
          </note>
          <u who="unknown" xml:id="i-823b215f94aec468-5" n="fb9d3fb6">
            <seg n="436d4910">
              Fru talman! Handikappombudsmannens undersökning visar på stora
              brister på Högskolan i Kristianstad. Rubriken Dålig handikappanpassning
              fanns i en skånsk lokaltidning. I artikeln redovisas hur flera
              nödutgångar är omöjliga att använda för rullstolsburna. Vidare
              redovisas att högskolans toaletter inte är fullt ut handikappanpassade.
              Hus 16 saknar helt handikapptoalett, och det hänvisas till hus
              14.
            </seg>
            <seg n="09b95bcd">
              Detta tidningsnedslag i den bistra verkligheten är tyvärr inget
              unikt inslag i ett land som i år firar europeiska handikappåret,
              och där det har fattats beslut om att statliga myndigheter ska
              vara ett föredöme i arbetet med att förbättra tillgängligheten
              i lokaler, verksamhet och information för människor med funktionshinder.
              Myndigheter ska göra inventeringar och upprätta handlingsplaner.
              Högskolan i Kristianstad har inte påbörjat arbetet med att ta
              fram en handlingsplan och inte etablerat någon kontakt med handikapprörelsen.
              Detta är allvarligt, och tänk om det som inte får hända ändå händer.
              Vad gör egentligen regeringen och stödpartierna för att påskynda
              tillgänglighetsplanerna?
            </seg>
            <seg n="11073cb9">
              Fru talman! Centerpartiet anser att kulturen är en viktig bestämningsfaktor
              för folkhälsan. För oss är det självklart att människor med funktionshinder
              ska ha tillgång till olika former av kulturevenemang. Det handlar
              till exempel om att lokaler ska göras mer tillgängliga. Vi vill
              ge extra bidrag till allmänna samlingslokaler, medel som kan användas
              för handikapptoaletter, hörselslingor, rullstolsramper och så
              vidare.
            </seg>
            <seg n="c515bc51">
              I flera år har vi genom motioner uppmärksammat bristen på teckentolkade
              och textade program i TV. Vi har också uppmärksammat problemet
              med störande bakgrundsljud. I Norge, vårt grannland, sänder TV
              varje dag teckentolkade program mellan kl. 18 och 22. Det är både
              barnprogram och vuxenprogram. Därutöver sänds teckenspråksnyheter
              under fem minuter varje dag måndag till fredag. Hur är det i Sverige?
              Det är bara några timmars sändning per vecka. Men döva och hörselskadade
              betalar faktiskt samma TV-avgift som hörande, men de får tillgång
              till bara en liten del av det totala TV-utbudet och stängs därmed
              ute från viktig samhällsinformation, debatter, nyheter, underhållning
              och kultur.
            </seg>
            <seg n="62885ad6">
              Miljöpartiet har nu uppmärksammat detta problem, och jag skulle
              önska att även övriga partier inte bara hänvisar till att det
              är omöjligt att göra något innan nuvarande tillståndsperiod för
              TV går ut.
            </seg>
            <seg n="12807d36">
              Vi har i dag ca 30 000 döva i vårt land. Och just i dag pågår
              det i Skandiasalen en visning av hjälpmedel för de döva och för
              de dövblinda. Jag rekommenderar utskottets ledamöter att göra
              ett besök där.
            </seg>
            <seg n="e939271b">
              De döva har det inte lätt i dagens Sverige. Teckenspråkstolkarna
              räcker inte till, och beslutet som fattades den 22 februari 2001
              i fullständig politisk enighet om att teckenspråkets ställning
              skulle stärkas har efter mer än två år ännu inte nått så långt
              att direktiven för utredningen har kunnat formuleras. Jag tycker
              att det är en märklig tidtabell i ett mycket angeläget ärende.
            </seg>
            <seg n="2edc4e83">
              Jag har i en interpellationsdebatt med statsrådet Berit Andnor
              i förra veckan påtalat detta. Och i sitt slutanförande i den debatten
              sade hon att det är oerhört viktigt att med gemensamma krafter
              flytta fram positionerna och se till att öka tillgängligheten
              i samhället så att vi får ett samhälle som präglas av full delaktighet
              och jämlikhet. Det budskapen bör hon sprida bland kollegerna i
              regeringen.
            </seg>
            <seg n="25dd9bb6">
              Fru talman! År 2010 ska samhället vara tillgängligt för alla.
              Centerpartiet kommer att bevaka de funktionshindrades rättigheter
              och stödja dem i deras önskan om att kunna leva ett aktivt och
              oberoende liv. Vi menar att mycket kan göras i ett betydligt kortare
              tidsperspektiv.
            </seg>
          </u>
          <note type="speaker" n="9d29de4b">
            Anf. 91 KERSTIN-MARIA STALIN (mp):
          </note>
          <u who="unknown" xml:id="i-823b215f94aec468-6" n="fb9d3fb6">
            <seg n="902862e2">
              Fru talman! Jag blev så till mig att jag talade för länge och
              glömde mitt yrkande. Därför yrkar jag nu bifall till reservationerna
              2, 11 och 46.
            </seg>
          </u>
          <note n="4fa4f98f">
            Föredrogs
          </note>
          <note n="e785bbd4">
            Överläggningen var härmed avslutad.
          </note>
          <note n="0d7dee71">
            10 § Allmänna arvsfonden och Arvsfondsdelegationens organisation
            m.m.
          </note>
          <note type="speaker" n="aba2ffff">
            Anf. 92 INGRID BURMAN (v):
          </note>
          <u who="ingrid_burman_e2fe1d" xml:id="i-c84826056f9ea600-0" n="9dd831cf" next="i-e7c3420cd102b5f6-0"/>
          <note n="a69b23aa">
            Fru talman! Härmed inleder jag debatten om socialutskottets betänkande
            Allmänna arvsfonden och Arvsfondsdelegationens organisation m.m.
            med att kort redovisa innehållet i betänkandet.
          </note>
          <u who="ingrid_burman_e2fe1d" xml:id="i-e7c3420cd102b5f6-0" n="9dd831cf" prev="i-c84826056f9ea600-0">
            <seg n="fa4a0344">
              Allmänna arvsfonden har till ändamål att främja verksamhet av
              ideell karaktär till förmån för barn, ungdomar och personer med
              funktionshinder.
            </seg>
            <seg n="095fbf80">
              Det betänkande som vi nu ska debattera handlar om att stärka
              Arvsfondsdelegationens ställning som egen myndighet inom Regeringskansliet.
              Förslaget innebär bland annat att Arvsfondsdelegationen ska besluta
              om allt stöd ur Allmänna arvsfonden, oavsett storlek. Detta är
              en förändring jämfört med tidigare lag.
            </seg>
            <seg n="a96cd490">
              Om det finns särskilda skäl kan regeringen, på förslag från Arvsfondsdelegationen,
              besluta att en annan myndighet kan fördela stödet. Men detta ska
              vara under en begränsad tidsperiod. Det innebär att det är Arvsfondsdelegationen,
              inte regeringen, som har initiativrätten till ett sådant beslut.
            </seg>
            <seg n="46644de7">
              Det ska också finnas ett särskilt, samlat kansli för Arvsfondsdelegationen
              som ska vara placerat inom Regeringskansliet. Ledamöterna i delegationen
              ska rekryteras från Regeringskansliet och bland personer utanför
              Regeringskansliet; majoriteten ska hämtas utanför Regeringskansliet.
              Man säger också att de här ledamöterna ska ha god kunskap om barn,
              ungdomar eller personer med funktionshinder.
            </seg>
            <seg n="ae4082e0">
              Det ska finnas en samlad strategi för uppföljning och utvärdering
              av beviljade beslut, och vid större utvärderingar ska vetenskaplig
              expertis anlitas.
            </seg>
            <seg n="88cbe437">
              När det gäller redovisning och revision har utskottet ändrat
              något i det regeringsförslag som ligger till grund för betänkandet.
              Det har utskottet gjort för att undvika vissa tillämpningsproblem.
              Således förelås nu i betänkandet att Kammarkollegiet årligen ska
              lämna en redovisning till regeringen av förvaltningen av Allmänna
              arvsfonden och att Riksrevisionen ska granska redovisningen.
            </seg>
            <seg n="8e4e5e4a">
              Detta, fru talman, är alltså i korthet vad betänkandet innehåller.
            </seg>
          </u>
          <note n="b1f28860">
            Dessutom föreslås prövningstillstånd vid överklagande till kammarrätten
            i mål enligt lagen om Allmänna arvsfonden.
          </note>
          <note n="02d88e2f">
            De i betänkandet föreslagna lagändringarna föreslås träda i kraft
            den 1 juli 2004.
          </note>
          <note n="cc338f8a">
            I betänkandet behandlas också fem motionsyrkanden som avser dels
            organisationen, dels redovisning och revision, dels hur stöd ur
            Allmänna arvsfonden beviljas. I betänkandet finns det också tre
            reservationer.
          </note>
          <note type="speaker" n="6f3d7b4e">
            Anf. 93 CRISTINA HUSMARK PEHRSSON (m):
          </note>
          <u who="christina_husmark_pehrsson_ec3910" xml:id="i-ebf02fc43c351fdb-5" n="a541133a">
            <seg n="4c54a03f">
              Fru talman! Betänkandet om Allmänna arvsfonden och Arvsfondsdelegationen
              höll på att hamna riktigt snett. Men utskottet, som Ingrid Burman
              nyss redogjorde för, fick upp ögonen för att vissa förändringar
              måste göras vad gäller lagtexten för att säkerställa revisionen
              och redovisningen, vilket nu sker. Detta är vi naturligtvis mycket
              nöjda med.
            </seg>
            <seg n="fa004420">
              Moderaterna har i betänkandet lämnat synpunkter på Allmänna arvsfondens
              och Arvsfondsdelegationens placering. Regeringen föreslår nämligen
              i sin proposition att Arvsfondsdelegationen ska stärkas genom
              att denna ska vara en egen nämndmyndighet. Det kan vi ställa upp
              på. Däremot finner vi det anmärkningsvärt att ha denna nämndorganisation
              inom Regeringskansliet och att en majoritet av ledamöterna ska
              bestå av folk från Regeringskansliet, liksom att ordföranden ska
              hämtas därifrån.
            </seg>
            <seg n="a6d4ec97">
              I stället föreslår vi att fördelningen av arvfondsmedel flyttas
              från Regeringskansliet. Risken finns nämligen att det blir en
              för tydlig koppling mellan Arvsfondsdelegationen och regeringen
              om de sitter så nära varandra. Därmed minskar man förtroendet
              för Arvsfondsdelegationen, tycker vi.
            </seg>
            <seg n="409be6a3">
              Vi anser att handläggningen till fullo bör ske utanför Regeringskansliet
              och uppmanar regeringen att snarast återkomma med ett sådant förslag.
              Med denna nära koppling mellan regeringen och Arvsfondsdelegationen
              är nämligen risken uppenbar att de organisationer som får stöd
              blir alltför beroende av regeringen och att man när det gäller
              ansökningarna kanske tar hänsyn till regeringens förda politik.
            </seg>
            <seg n="b036f162">
              Fru talman! Vad gäller stöd ur Allmänna arvsfonden ska medlen
              stimulera till verksamhet som, som man säger, innebär utveckling
              och att nya idéer prövas. Dessutom ska stödet i första hand gå
              till organisationer som bedriver ideell verksamhet.
            </seg>
            <seg n="40106fd1">
              Dock finns risken att man från regeringens sida använder delar
              av arvsfondsmedel för egen räkning, att man initierar nya verksamheter
              och tankar och tar, som vi ser det, pengar från Arvsfonden för
              att kanske stärka sin egen budget och sitt goda rykte. Vi ifrågasätter
              detta. För att undvika en sådan här negativ reaktion hos befolkningen
              är det vår uppfattning att staten, regeringen, inte alls borde
              få ta del av arvsfondsmedlen.
            </seg>
            <seg n="53de99f7">
              Jag har också tittat närmare på vilka medel som regeringen tar
              ur Arvsfonden. För förra året handlade det om drygt 50 miljoner
              kronor. När jag studerar detta ser jag att det handlar om barn,
              ungdomar och funktionshindrade. Men fortfarande tycker jag att
              det är anmärkningsvärt att regeringen tar medel från Arvsfondens
              pengar pengar som man fått genom arv för att starta och driva
              verksamheter och som egentligen skulle gå till ideella organisationer.
            </seg>
            <seg n="feff9dc7">
              Jag och Moderaterna tycker alltså inte att detta är riktigt.
              Arvsfonden är till just för ideella organisationer. Regeringen
              har pengar att ta från andra budgetposter. Vi anser således att
              det här tränger ut de ideella organisationernas behov.
            </seg>
            <seg n="4d9b5d30">
              Fru talman! Jag nöjer mig med detta och avslutar med att yrka
              bifall till reservation 1 men står självklart bakom också den
              andra reservationen som vi har i detta betänkande.
            </seg>
          </u>
          <note type="speaker" n="c01c3769">
            Anf. 94 ULRIK LINDGREN (kd):
          </note>
          <u who="ulrik_lindgren_5f7848" xml:id="i-c19e030f11d2b305-7" n="d713e0d9">
            <seg n="eb969299">
              Fru talman! Jag yrkar bifall till Kristdemokraternas reservation,
              som innebär att Arvsfondsdelegationens anknytning till Regeringskansliet
              upphör och att Kammarkollegiet bör vara värdmyndighet för Arvsfondsdelegationen.
            </seg>
            <seg n="387f7308">
              Allmänna arvsfonden fördelade 261 miljoner kronor år 2002 och
              har därmed en inte obetydlig roll som stödgivare till goda ändamål.
              Allmänna arvsfondens pengar kommer från arv som inte kunnat fördelas
              på annat sätt. Enligt lag har därmed helt riktigt bestämts att
              medlen ska gå tillbaka till folket till förmån för barn, ungdomar
              och personer med funktionshinder. Det är vidare stadgat att fonden
              inte får ge pengar till ändamål som regelmässigt ska tillgodoses
              genom anslag av allmänna medel.
            </seg>
            <seg n="7972e0d3">
              Kristdemokraterna anser att det riktigaste, med tanke på var
              pengarna kommer ifrån och med tanke på vart pengarna ska, är att
              helt eliminera risken för en politisering av vart pengarna ska
              gå och därmed helt flytta ut den beslutande Arvsfondsdelegationen
              från Regeringskansliet och ge Arvsfondsdelegationen ett helt beslutsmandat.
              Bara misstanken att utdelningen av medel från fonden på något
              sätt är politiserad eller att medel används för att fylla allt
              större luckor i det ordinarie offentliga åtagandet borde få även
              sittande regering att frivilligt skilja sig från hanteringen.
            </seg>
            <seg n="5325cc1a">
              Propositionen andas tydligt att regeringen egentligen förstår
              det principiellt oriktiga och föreslår därför vissa förändringar
              som
            </seg>
            <seg n="88edeede">
              Men likväl landar utskottet i att Arvsfondsdelegationen ska fortsätta
              att vara en myndighet underställd regeringen, med motivet att
              delegationen därmed kan dra nytta av effektiva beredningsprocesser
              och omvärldskontakter. Med ett sådant motiv dröjer naturligtvis
              misstanken kvar om att Allmänna arvsfondens medel blir en del
              i en politisk beslutsprocess i stället för en ren ärendehantering.
            </seg>
            <seg n="a360fdba">
              Effektivitet och omvärldsorientering kan naturligtvis uppnås
              även utanför Regeringskansliet. Det är inte så att regeringen
              har monopol på något sådant.
            </seg>
            <seg n="0237df2c">
              Kristdemokraterna föreslår att Kammarkollegiet kan vara en sådan
              lämplig värdmyndighet utanför regeringen. Utskottet för i sitt
              ställningstagande inget som helst resonemang om principfrågan,
              det vill säga om det principiellt olämpliga i att ärendehanteringen
              riskerar politisering. Men det kanske vi får höra i dag av Kristina
              Zakrisson från Socialdemokraterna som är nästa talare.
            </seg>
          </u>
          <note type="speaker" n="8b4353ba">
            Anf. 95 KRISTINA ZAKRISSON (s):
          </note>
          <u who="kristina_zakrisson_112a51" xml:id="i-263b218d7ad126ed-0" n="95936094">
            <seg n="594d915b">
              Fru talman! Som sagts tidigare tycker majoriteten i socialutskottet
              att de förslag till förändringar som regeringen har lagt är bra.
              De innebär att de medel som Allmänna arvsfonden kan fördela även
              fortsättningsvis kommer att kunna fördelas på ett bra och ändamålsenligt
              sätt.
            </seg>
            <seg n="0935801f">
              Tanken är att de här pengarna och jag tror att alla vill och
              menar det som har kommit från människor som det inte finns naturliga
              arvtagare till ska komma barn, ungdomar och funktionshindrade
              till del. Då tycker jag att det är väldigt bra att organisationen
              gör att en stor del av pengarna inte går till administration.
              Det händer tyvärr alltför ofta att just pengar som är menade för
              ideell verksamhet kostar så mycket att administrera att pengarna
              inte fullt kommer dem till del som de borde. Jag ser att det finns
              klara fördelar med att Arvsfondsdelegationen ligger inom Regeringskansliet.
              Ulrik Lindgren raljerar nästan om att det finns kunskaper utanför,
              och det finns det säkert. Men det finns sidor i det här. Dels
              finns det för Arvsfondsdelegationen möjlighet att få del av den
              kunskap som finns inom Regeringskansliet, dels får Regeringskansliet
              del av den kunskap som Arvsfondsdelegationen tar till sig. När
              man ska bedöma ansökningarna måste man ta in kunskap för att se
              om det är nytt, utvecklande och främjande för framtiden, om det
              är en bra verksamhet som inte drivits förut och om det är framåtsyftande.
              På det viset sprider man också kunskap i Regeringskansliet.
            </seg>
            <seg n="ce42014c">
              Det här visar sig vara väldigt kostnadseffektivt. Skulle det
              vara en egen myndighet som ligger helt fristående skulle kostnaderna
              vara helt annorlunda.
            </seg>
            <seg n="a427a6fd">
              Sedan tycker jag att det är lite tråkigt att man alltid ska misstänka
              att pengar används på fel sätt. Det har inte varit några stora
              klagomål. Man menar att organisationerna ska vara rädda för att
              de blir beroende av regeringspartiet. Organisationerna har själva
              sagt att det här är bra. De har i remissvaren också sagt att de
              vill ha det på det här sättet. Möjligen sade Cristina Husmark
              Pehrsson fel. Det är alltså inte så att majoriteten i Arvsfondsdelegationen
              arbetar i Regeringskansliet. Det är en förändring. En del andra
              förändringar har gjorts, till exempel att delegationen nu ska
              ta beslut om alla ansökningar, även ansökningar om över 300 000
              kr. I dag är det regeringen som beslutar om ansökningar om över
              300 000 kr. Utredningen föreslog att man skulle ta beslut om ansökningar
              om upp till 1 miljon, men regeringen föreslog att man ska ta alla
              besluten.
            </seg>
            <seg n="4c08d770">
              Jag tycker att de förslag som har lämnats tydliggör och stärker
              Arvsfondsdelegationens roll. De som ansöker om medel från delegationen,
              organisationer som har mycket kontakter, har tyckt att det här
              är bra och också tyckt att förändringen är bra.
            </seg>
            <seg n="ed2478af">
              Med detta, fru talman, yrkar jag bifall till propositionen, med
              den ändring som Ingrid Burman redan har redogjort för, och avslag
              på motionerna.
            </seg>
          </u>
          <note type="speaker" n="2e403dff">
            Anf. 96 CRISTINA HUSMARK PEHRSSON (m) replik:
          </note>
          <u who="christina_husmark_pehrsson_ec3910" xml:id="i-ebf02fc43c351fdb-6" n="a541133a">
            <seg n="be22a7d0">
              Fru talman! Jag begärde egentligen replik för att be om ursäkt
              för min felsägning. Det var ett inte som kom bort. Jag är klart
              medveten om att majoriteten ska hämtas utanför Regeringskansliet.
              Men fortfarande är vi kritiska till att ordföranden hämtas inom
              Regeringskansliet och att delegationen finner sig så nära regeringen.
              Jag ser den här kopplingen. När det gäller de 55 miljoner kronor
              som regeringen fördelar finns det ändå en stor risk att regeringen
              använder en del av de här medlen som en del av sin budget.
            </seg>
          </u>
          <note type="speaker" n="d1ed0808">
            Anf. 97 KRISTINA ZAKRISSON (s) replik:
          </note>
          <u who="kristina_zakrisson_112a51" xml:id="i-263b218d7ad126ed-1" n="95936094">
            <seg n="bb4c2333">
              Fru talman! Vi kanske kan ha den inställningen från och med nu
              att se vad det här leder till. Det är trots allt förändringar.
              Jag är kanske inte lika misstänksam som Cristina Husmark Pehrsson.
              Jag tror att det här blir ännu bättre än vad det har varit.
            </seg>
          </u>
          <note type="speaker" n="c5cdf02f">
            Anf. 98 CRISTINA HUSMARK PEHRSSON (m) replik:
          </note>
          <u who="christina_husmark_pehrsson_ec3910" xml:id="i-ebf02fc43c351fdb-7" n="a541133a">
            <seg n="cae54997">
              Fru talman! Då följer vi det här med intresse från båda håll.
            </seg>
          </u>
          <note type="speaker" n="4a645d15">
            Anf. 99 ELINA LINNA (v):
          </note>
          <u who="elina_linna_14975d" xml:id="i-642b5dbd75b4ced1-5" n="14b3af00">
            <seg n="2d0431c8">
              Fru talman! Vänsterpartiet har samarbetat med regeringen om propositionen
              och ställer sig också bakom utskottsbetänkandet, så jag vill redan
              nu yrka bifall till förslaget i socialutskottets betänkande SoU3.
            </seg>
            <seg n="c9bac15b">
              Vi anser att det är bra att riksdagen nu tar ett beslut om Allmänna
              arvsfondens och Arvsfondsdelegationens organisation. Det är positivt
              att lagen ändras så att rollerna renodlas och att Arvsfondsdelegationens
              ställning som egen myndighet stärks. Vänsterpartiet anser också
              att utskottets ändring, att Kammarkollegiet varje år till regeringen
              ska lämna en redovisning över förvaltningen av Allmänna arvsfonden,
              är ett steg i rätt riktning. Utskottet tydliggör möjlighet till
              revision och därmed insyn, och det är bra.
            </seg>
            <seg n="ae36a4ad">
              Det är en liten myndighet vi talar om. Det är viktigt att bibehålla
              kompetensen inom myndigheten, och därför är det också ett bra
              förslag att en annan myndighet ska kunna ge visst stöd under en
              bestämd tidsperiod om särskilda skäl finns.
            </seg>
            <seg n="ad03a7a8">
              Fru talman! Allmänna arvsfonden inrättades för 75 år sedan. Det
              är många projekt som genomförts under årens lopp med hjälp av
              pengarna. Fondens medel ska enligt lagen delas ut för att främja
              verksamhet av ideell karaktär till förmån för barn, ungdomar och
              funktionshindrade. Ca 150200 miljoner kronor per år delas ut till
              olika projekt. Det är viktigt att redovisa hur medlen har använts,
              och inte bara det, utan det är också viktigt att det finns möjlighet
              att granska redovisningen ordentligt, som nu kommer att ske.
            </seg>
          </u>
          <note n="4fa4f98f">
            Föredrogs
          </note>
          <note n="e785bbd4">
            Överläggningen var härmed avslutad.
          </note>
          <note n="b626ba7a">
            11 § Jämställdhetspolitik
          </note>
          <note type="speaker" n="ff980f78">
            Anf. 100 TOBIAS BILLSTRÖM (m):
          </note>
          <u who="tobias_billstrom_633686" xml:id="i-e3d3119126b1d7ab-0" n="8b9078b9">
            <seg n="1abe7057">
              Fru talman! Jag vill börja med att yrka bifall till den moderata
              reservationen nr 1 samt säga att vi för tids vinnande avstår från
              att yrka bifall till de övriga reservationerna även om vi naturligtvis
              står bakom dem i sin helhet.
            </seg>
            <seg n="dde84459">
              Fru talman! Jämställdhet är i grunden avsaknad av diskriminering,
              ingenting mer och ingenting mindre. I ett samhälle där vi betraktar
              varandra som individer med respekt för olikheter med uppfattningen
              att var och en ska värderas utifrån sina erfarenheter och sina
              egenskaper kommer också människor att uppträda med respekt mot
              varandra.
            </seg>
            <seg n="7fc4f16f">
              Därför är det en självklar utgångspunkt för en god jämställdhetspolitik
              att varje människa har ett lika värde och att man därför ska ha
              samma rättigheter, skyldigheter och möjligheter. Individens frihet
              är det som formar min syn på jämställdheten som moderat. När män
              och kvinnor får mer av denna frihet får de också resurser och
              en styrka att bryta könsstereotypa mönster.
            </seg>
            <seg n="a1ddb388">
              Med denna utgångspunkt är det därför naturligt att vi gör en
              klar skiljelinje mellan oss och andra partier i denna kammare.
              Det är en linje mellan oss som nämner politikens uppgifter med
              namn som flexibilitet, individualism och tron på medborgarnas
              fria val och dem som säger att politiken just ska styra och ställa
              i syfte att dirigera fram ett mer politiskt samhälle.
            </seg>
            <seg n="b120b795">
              Därför finns det anledning till oro i fråga om statens och vår
              nuvarande regerings ambitioner att likrikta. Häromdagen framförde
              exempelvis statsrådet Lena Hallengren åsikten här i kammaren att
              varje kommun i landet borde ha en genuspedagog. Det skulle enligt
              henne ge förutsättningar att via förskolan skapa jämställdhet.
            </seg>
            <seg n="79e4ae50">
              Helt bortsett från allt som kan sägas om det kommunala självstyrets
              roll och kommunernas rätt att själva besluta om de frågor som
              de har på sitt bord finns det också anledning att kommentera saken
              ur jämställdhetssynvinkel. Det gäller särskilt Lena Hallengrens
              övertro på exempel som daghemmet Tittmyran, som hon och andra
              företrädare för regeringen ständigt återkommer till som ett exempel
              på så kallad genuspedagogik.
            </seg>
            <seg n="af99620b">
              Att påbjuda att metoderna från Tittmyran ska genomföras i hela
              landet är i vårt tycke farligt. Det finns först och främst ingen
              mer omfattande vetenskap som stöder Tittmyrans verksamhet. Inte
              heller finns det ordentliga internationella jämförelser, vilket
              annars är ett rätt grundläggande när vi diskuterar pedagogiska
              förändringar i Sverige.
            </seg>
            <seg n="ae90db53">
              En annan aspekt som är av mer principiell karaktär är om det
              är statens uppgift att med pekpinnar dirigera fram utvecklingen.
              Kommer inte kravet på att ha särskilt anställda med dessa kunskaper
              att ge samma utveckling som när det gäller de statliga ombudsmännen?
              Efter genuspedagogen kommer kanske mångfaldspedagogen, HBT-pedagogen
              eller någon annan pedagog som ska representera just de frågor
              som regeringen tycker är viktiga just vid det tillfället.
            </seg>
            <seg n="a167d41d">
              Denna fråga är relevant att ställa eftersom särlagstiftningar
              tycks vara Socialdemokraternas och regeringens stödpartiers recept
              på rätt mycket i vårt samhället. Regeringen brukar för övrigt
              vara ganska så snabb att klappa sig på axeln i frågan om jämställdhet.
              Det får ibland konsekvenser som är lite märkliga.
            </seg>
            <seg n="e5c5e323">
              Regeringens skrivelse om jämställdhetsinsatserna, med det talande
              namnet Jämt och ständigt , är ett bra exempel. Trots att handlingsplanen
              för det ska ju avses vara en handlingsplan kan anses vara ambitiös
              vid första ögonkastet kommer den i dagsläget på många områden
              att vara verkningslös. Skrivelsen är helt enkelt rätt ointressant.
            </seg>
            <seg n="988425e4">
              Ofta är det oklart vilka åtgärder som regeringen tänker vidta.
              I de fall en åtgärd föreslås är tidsplan och metoder inte beskrivna
              i skrivelsen. Man vill uppmärksamma, man överväger, man följer
              noga och man kommer att vara aktiv. Särskilt det sista är på gränsen
              till skrattretande om det inte vore för allvaret i frågan.
            </seg>
            <seg n="727cc362">
              Samtidigt är även regeringens tidigare försök att ändra maktstrukturerna
              missriktade. Lösningen är inte, som vi har sett prov på tidigare,
              en ännu starkare offentlig sektor och särlagstiftning för kvinnor.
              Att ensidigt inrikta arbetsmarknadspolitiken på lagstiftning riskerar
              tvärtom att förstärka problemet.
            </seg>
            <seg n="ec6860a3">
              Att kollektivt peka ut kvinnor som en svag grupp gynnar inte
              debatten. Tvärtom riskerar alla dessa särregleringar att cementera
              problemet och permanenta en dålig kvinnosyn hos de människor som
              tyvärr redan har den i vårt land. Lagen är nämligen aldrig starkare
              än den tilltro som medborgarna har till den. För jämställdhetslagen
              är detta tydligare än på många andra ställen.
            </seg>
          </u>
          <note type="speaker" n="af2e122d">
            Anf. 101 TINA ACKETOFT (fp):
          </note>
          <u who="tina_acketoft_7873e3" xml:id="i-40377c9fbb59068d-0" n="6bcb8a0c">
            <seg n="37627072">
              Fru talman! Jag ställer mig naturligtvis bakom alla Folkpartiets
              reservationer. Men eftersom jag bör välja yrkar jag bifall till
              reservationerna 2 och 4.
            </seg>
            <seg n="4d8dd07a">
              Jag vet inte hur det är med er, men jag börjar redan känna att
              vi som deltar vi denna debatt i kammaren kan alla argumenten.
              De flesta av oss är rörande överens om att kvinnors som mäns förutsättningar
              till utveckling och ett gott och rikt liv inte är desamma eftersom
              vi lever i ett samhälle som fortfarande upprätthåller gamla strukturer.
            </seg>
            <seg n="6682feb8">
              Kvinnor har inte samma makt över sina liv som män har. De är
              ofta dessutom en utsatt grupp. Varenda dag ser vi bevis för det.
              Regeringen framhåller ofta att vi är bäst på jämställdhet. Vi
              lever i den bästa av alla världar. Men vad säger det egentligen?
              Om nivån hos dem man jämför sig med är usel betyder det bara att
              vi är bäst av de usla, inte att Sverige är bra på jämställdhet.
            </seg>
            <seg n="f13fbe70">
              Vi kvinnor som finns här i denna sal är onekligen bland de lyckligt
              lottade. Vi har hela lönen. Vi har inte de 7190 % av lönekakan
              som är normalt för kvinnor. Hur vi än rensar för olikheter kvarstår
              samma oförglömliga och oförklarliga lönegap. År 1995 var faktiskt
              ett all-time high . Då hade vi bara 15 % löneskillnad. I dag har
              vi 17 %. Vi går alltså sakta bakåt.
            </seg>
            <seg n="22404553">
              Vi kvinnor som sitter här har förmodligen mer än hälften av förmögenheten.
              Då menar jag inte att vi har hälften av familjeförmögenheten,
              utan vi har hälften av den andel som borde vara vår. Så ser normalbilden
              ut för svenska kvinnor. Svenska kvinnor äger hälften av sin rättmätiga
              del av förmögenheten. Det ger ofrihet, osäkerhet, låg status och
              liten makt.
            </seg>
            <seg n="e66863c3">
              Vi måste våga börja tala om den ojämställda fördelningen av kapital.
              Kapital är inget fult ord. Det är vad du gör med kapitalet eller
              inte gör med kapitalet som kan bli fult. Egentligen är kapitalet
              och förmögenheten väl så viktiga som att vi ska ha 100 % av lönen.
            </seg>
            <seg n="4264ff62">
              Vi tillhör de 10 % av den arbetande befolkningen som arbetar
              inom ett icke-segregerat yrke. Vi är så vana vid att ha både manliga
              och kvinnliga kolleger att det är naturligt för oss. Men så ser
              det faktiskt inte ut.
            </seg>
            <seg n="98a64498">
              90 % arbetar inom områden där det är en tydlig kvinnlig eller
              manlig dominans. Det gäller sjukvården, omsorgen, skolan, basindustri,
              transport och byggindustrin. Ni kan dem alla. Det är typiskt kvinnogöra
              och typiskt mansgöra, med allt som där följer.
            </seg>
            <seg n="78827823">
              Om vi är lyckligt lottade har vi kvinnor som sitter här förmodligen
              män som axlar hemarbetet eller så kanske vi har råd att köpa hjälp
              för avlastning. Men vi vet också att det inte är så för majoriteten.
            </seg>
            <seg n="ed984fa7">
              Huvudansvaret för arbetet i hemmet tas fortfarande av kvinnor.
              Det arbetet görs efter normal betald arbetstid. Köp av avlastning
              till hemmet är inte att tänka på med den skrala hushållsekonomi
              som de flesta har.
            </seg>
            <seg n="ac6e6d87">
              Vi kvinnor som sitter här är inte heller mer eller längre sjukskrivna
              än män. Utanför portarna har kvinnors psykiska ohälsa ökat lavinartat
              med långa sjukskrivningar som följd. Det är inte för att kvinnor
              psykiskt skulle vara mindre lämpade att tackla det moderna samhällets
              stress. Däremot visar forskningen tydligt att orsaken har att
              göra med maktstrukturer. Kvinnor och män på samma maktnivå inom
              företag känner inte av stressen på ett olikt sätt. Makten är alltså
              mer avgörande än könet. Vi vet var makten brukar hamna.
            </seg>
            <seg n="8123449b">
              De källor till stress som man ser tydligast finns inom de grupper
              där det är mycket omorganisationer och nedskärningar. Men konflikten
              mellan arbete, hem och fritid märks bara bland kvinnor, och då
              oftast kvinnliga chefer. Sedan kan vi dra vilka slutsatser vi
              vill av detta.
            </seg>
            <seg n="47ddac1e">
              Så kan upprepningen fortsätta i all evighet. Vi kan detta redan.
              Kvinnor arbetar inom statliga och kommunala monopol. Kvinnor startar
              knappt hälften så många företag som män. Kvinnor tar ut 85 % av
              föräldraledigheten. Kvinnors förmögenhet är knappt hälften av
              mäns. Vi ska inte ens börja tala om sexualbrott eller våld, för
              då räcker dagen inte till. Vi kan det, och vi vet det. Ändå händer
              så förtvivlat lite.
            </seg>
            <seg n="db932794">
              Jag har blivit beskylld för att vara otålig, raljant, argsint
              och till och med lättsinnig när det gäller jämställdhet. Visst
              är jag otålig. Regeringens proposition Jämt och ständigt visar
              att regeringen inte har några konkreta förslag till hur löneskillnaderna
              mellan könen ska bekämpas.
            </seg>
            <seg n="006e5399">
              Man pekar på utredningar som pågår, ska påbörjas eller där man
              eventuellt ska utreda om det ska utredas. Då är det i sakens natur
              lätt att bli raljant.
            </seg>
            <seg n="df549b84">
              Med Gudrun Schymans ord från den förra debatten om att hon är
              villig att ta till alla medel för att åstadkomma jämställdhet,
              notiser i medierna om fackliga sponsorpengar till kampanjer och
              feministparti och som kronan på verket 25 utlånade miljoner skattekronor
              från före detta jämställdhetsministern till en enskild riksdagsledamot
              så tycker jag att det är tillåtet att bli arg. Alldeles oavsett
              vad man kan tycka om sättet som pengarna äskades och utlovades
              på svägerskepolitik om jag någonsin har hört talas om det är detta
              väl ändå inte det bästa sättet att arbeta brett för jämställdhet
              på. Är det här att förvalta våra skattepengar väl? Uppenbarligen
              delade tack och lov vår nuvarande jämställdhetsminister mina åsikter,
              eftersom pengarna stoppades. Men det skulle vara mycket intressant
              att höra vad hon tycker om saken som sådan.
            </seg>
            <seg n="ffe150c5">
              Det finns alltså pengar för jämställdhetsarbetet, och jag ser
              fram emot att få höra vilka planer regeringen har för att äntligen
              få fart på det arbete som kan leda till konkret jämställdhet och
              inte bara den vackra pappersversionen som vi vet finns på de flesta
              kontor.
            </seg>
            <seg n="1a095c30">
              I stället för prat om talibaner och kvoteringar hoppas jag att
              vi kan få se mer av möjligheter för kvinnor att starta eget på
              sina egna villkor. Jag hoppas att man öppnar för konkurrens inom
              kommuner och landsting, att vi får en mer flexibel arbetstidslagstiftning
              och att man stimulerar pappor att ta en större del av föräldraledigheten
              och hemarbetet.
            </seg>
            <seg n="c4f82931">
              Kvinnor ska inte behandlas annorlunda än män av rättsväsendet
              när det gäller rätten till våra egna kroppar.
            </seg>
            <seg n="28ba2180">
              Kanske kan regeringen äntligen våga vara så djärv att den inser
              att en sänkt skatt på hushållsnära tjänster skulle innebära mer
              frihet för familjer och dessutom mer pengar till statskassan.
              Vi vet ju alla att arbetet utförs i dag, det är bara det att det
              går omvägen förbi statskassan.
            </seg>
            <seg n="4542ede0">
              Vi behöver en komplett åtgärdsplan för alla system som låser
              in oss i könsroller och som sträcker sig via barnkammaren till
              köket, skolan, arbetsplatsen och fritiden. Vi måste förändra synen
              på kvinnor som andra klassens medborgare, för det är vi ofta vare
              sig vi vill erkänna det eller ej. Om några socialdemokratiska
              kor får offras på vägen så måste väl ändå jämställdheten vara
              värd det.
            </seg>
            <seg n="aaa12542">
              Fru talman! Jag må vara otålig, raljant och argsint. Men lättsinnigt
              kan ingen socialliberal ta på situationen som den ser ut nu.
            </seg>
          </u>
          <note type="speaker" n="9d612120">
            Anf. 102 TOBIAS BILLSTRÖM (m) replik:
          </note>
          <u who="tobias_billstrom_633686" xml:id="i-e3d3119126b1d7ab-1" n="8b9078b9">
            <seg n="9f4e0b1b">
              Fru talman! Min fråga går till Tina Acketoft och Folkpartiet.
              Ni har lämnat in en reservation i arbetsmarknadsutskottet till
              förmån för att jämställdhetsmärka varor i enlighet med den politik
              som tidigare har drivits framför allt från statsrådet Margareta
              Winberg. Detta är naturligtvis ganska anmärkningsvärt för att
              komma från ett parti som åtminstone kallar sig för liberalt.
            </seg>
            <seg n="1fffddcc">
              Många organisationer, till exempel Svensk Handel, har avfärdat
              förslaget. Det har gått så långt att regeringen till och med har
              tvingats upplösa den referensgrupp med representanter för företagare
              och näringslivsorganisationer som har funnits på grund av deras
              skarpa kritik mot den bristfälliga utredningen.
            </seg>
            <seg n="e884d0a6">
              Folkpartiet brukar vara ett parti som tror på marknaden. I ett
              flertal av de andra reservationerna i arbetsmarknadsutskottet
              så hävdar man i alla fall det. Varför åker plötsligt skygglapparna
              fram när det gäller jämställdhetsmärkningen? Märker inte Folkpartiet
              hur argumentationen brister i det här fallet? En frivillig jämställdhetsmärkning
              hade varit någonting att satsa på fine . Men att tvinga företagen
              för det är faktiskt det som utredningen antyder att man vill göra
              med en lag vore fullständigt felaktigt.
            </seg>
            <seg n="fc5dbea8">
              Folkpartiet hävdar att det i övrigt behövs färre regler för småföretagarna
              och för företagarna rent allmänt i Sverige. Min fråga är: Är ni
              då inte med på vagnen när det gäller att minska företagens totala
              regelbörda?
            </seg>
          </u>
          <note type="speaker" n="dca1b434">
            Anf. 103 TINA ACKETOFT (fp) replik:
          </note>
          <u who="tina_acketoft_7873e3" xml:id="i-40377c9fbb59068d-1" n="6bcb8a0c">
            <seg n="5ccc47a6">
              Fru talman! Detta var en väntad fråga eftersom det var precis
              samma fråga som vi fick förra året. Tobias Billström hittar tydligen
              inget annat att hänga upp sig på än jämställdhetsmärkningen.
            </seg>
            <seg n="498008aa">
              Jag ska lugna dig. Det är inte så att vi bara kallar oss för
              liberala, utan vi är liberala. Folkpartiet är ett liberalt parti
              om Tobias inte visste om det så vet han det nu i alla fall till
              skillnad från andra som helt plötsligt har tagit epitetet liberala.
            </seg>
            <seg n="6ddb8bc6">
              Som jag sade så är de flesta av oss i denna kammare ganska överens
              om att vi har ett ojämställt samhälle. Det finns ett parti som
              ofta avviker. Där vägrar man att se strukturer och man vägrar
              att se att det ibland kan behövas lagstiftning, till exempel för
              en öronmärkt pappamånad. Det är inte heller populärt bland vissa
              partier.
            </seg>
            <seg n="f77fd618">
              Jämställdhetsmärkningen kan hjälpa oss en bit på vägen. Det gäller
              kanske mer köparen som sådan är någonting annat. Det gäller för
              köparen att få upp ögonen för de strukturer som råder. På det
              här sättet kan man hjälpa folk att välja och ta ställning.
            </seg>
          </u>
          <note type="speaker" n="cd168653">
            Anf. 104 TOBIAS BILLSTRÖM (m) replik:
          </note>
          <u who="tobias_billstrom_633686" xml:id="i-e3d3119126b1d7ab-2" n="8b9078b9">
            <seg n="46b254a6">
              Fru talman! Bra argument tål att upprepas och droppen urholkar
              stenen, är det sagt. Moderaterna, mitt parti, tror inte att det
              går att jämställdhetsmärka ett företag på samma sätt som man kan
              mäta ett utsläpp eller energiåtgång och därmed miljömärka. Det
              är visserligen mätbart hur många av varje kön som är anställda
              på en arbetsplats, Tina, men siffrorna säger ingenting om attityden
              på arbetsplatsen.
            </seg>
            <seg n="7c9f05fe">
              I den utredning som genomförts sägs att ett företag är mansdominerat
              eller kvinnodominerat om det ena könet utgör mer än hälften av
              företagets personal. Logiskt sett är då företag med exakt jämn
              könsfördelning idealet. Men vad händer om någon blir sjuk eller
              byter jobb, Tina? Blir företaget då direkt dominerat av ett annat
              kön och mister jämställdhetsmärkningen? Eller vad ska bli resultatet
              av de tankar som ni har fört fram i utredningen? Och hur blir
              det för ensamföretagen? Var hamnar de på skalan? Hur ska de få
              tillgång till märkningen? Det har ni inte sagt någonting om i
              er reservation i arbetsmarknadsutskottet.
            </seg>
            <seg n="559eac07">
              Vår uppfattning från moderat sida är fullständigt klar. Detta
              är ren siffermagi, där talen är viktigare än effekten. Det är
              mycket beklagligt att Folkpartiet ställer upp på den här felaktiga
              politiken.
            </seg>
          </u>
          <note type="speaker" n="c88ea876">
            Anf. 105 TINA ACKETOFT (fp) replik:
          </note>
          <u who="tina_acketoft_7873e3" xml:id="i-40377c9fbb59068d-2" n="6bcb8a0c">
            <seg n="3ad1a328">
              Fru talman! Enligt Tobias sätt att se det är det naturligtvis
              beklagligt.
            </seg>
            <seg n="2935f821">
              Jag skulle vilja påpeka att miljömärkning också är en godtycklig
              märkning. Det kan man enbart använda utifrån de parametrar som
              vi gemensamt kom överens om var dem som vi kan och ska mäta. Det
              är därifrån vi kan ta ställning, och det är precis så man kan
              göra med jämställdhetsmärkning. Vi sätter parametrarna och vi
              bestämmer vilka utgångsvärden vi ska ha.
            </seg>
            <seg n="8f0e6a53">
              När det gäller enmansföretag så kan man ju säga att vi har transsexuella,
              så vi kan nog se till att vi får en jämställdhetsmärkning för
              dem också. Men detta är ju bara ett sätt att försöka göra en kvasidebatt
              av någonting som inte existerar.
            </seg>
            <seg n="2f220032">
              Om man vill att vi ska ha ett jämställdhetsmärkningssystem så
              är det klart att vi kan sätta upp parametrar som är mätbara. Det
              är klart att vi kan få de sätten att fungera också. Jag säger
              inte att det förslag som föreligger är perfekt. Det behöver definitivt
              utforskas. Men tanken är riktig.
            </seg>
          </u>
          <note type="speaker" n="c8d650c5">
            Anf. 106 DÉSIRÉE PETHRUS ENGSTRÖM (kd):
          </note>
          <u who="unknown" xml:id="i-f981f3abcd9436e9-0" n="fb9d3fb6">
            <seg n="8914a3d3">
              Fru talman! Jag vill börja med att säga att jag står bakom alla
              våra reservationer, men väljer för tids vinnande att yrka bifall
              endast till reservation 14.
            </seg>
            <seg n="ef148ba7">
              Jämställdhet är ett vitt begrepp, som omfattar många politikområden.
              Jämställdhetsfrågorna debatteras här, i arbetsmarknadsutskottet,
              men borde förstås om de mainstreamades debatteras i alla utskott.
              Jämställdhet ska ju som bekant genomsyra alla politikområden.
              Kanske kan det bli verklighet i nästa års budgetarbete, det vill
              säga att alla utskott granskar sina budgetförslag i ett jämställdhetsperspektiv.
            </seg>
            <seg n="f0ff738a">
              Jämställdhetsfrågan har också ett internationellt perspektiv
              när det gäller kvinnors utsatta situation i krig med exempelvis
              systematiska våldtäkter och kvinnor som utsätts för trafficking
              och hedersrelaterat våld. Våld mot kvinnor inom och utanför Sverige
              är ett problem som vi tillsammans måste bekämpa i det internationella
              samfundet.
            </seg>
            <seg n="72d2929d">
              Fru talman! Vi kristdemokrater har i år skrivit en jämställdhetsmotion
              med 32 yrkanden som kan förbättra jämställdheten mellan kvinnor
              och män. Tyvärr avslår s, v och mp våra förslag till exempel vårt
              förslag om att skärpa jämställdhetslagen så att den blir ett användbart
              skydd för kvinnor och män som blir diskriminerade på något sätt
              under föräldraledigheten. Vi vet ju att många, framför allt tjejer,
              har mist jobbet när de har varit barnlediga. Vi Kristdemokraterna
              tycker att man nu på allvar måste ta itu med sådan diskriminering.
              Det bör ske genom att i jämställdhetslagen 5 § skriva in någonting
              om sanktionsmöjligheter för de arbetsgivare som inte följer lagen.
              Det skulle vara intressant att få ett svar i dag från jämställdhetsministern
              om det förslaget.
            </seg>
            <seg n="87d5cf61">
              Kvinnor är de som upprätthåller många av de funktioner vi räknar
              in som allra viktigast i välfärden, nämligen när det gäller att
              ta hand om våra barn och äldre. De gör det obetalt i hemmen eller
              som lågavlönade i den offentliga verksamheten runtom i vi våra
              kommuner. Den socialdemokratiska politiken har gått ut på att
              kvinnor ska delta fullt ut i arbetskraften inte av jämställdhetsskäl
              i första hand utan därför att de har behövts i arbetskraftsutbudet.
              Maxtaxan sades till exempel rakt ut syfta till att få ut fler
              kvinnor på arbetsmarknaden.
            </seg>
            <seg n="92c506d2">
              Kvinnor slits i dag mellan arbete och familj. Kvinnor vill yrkesarbeta,
              men de vill också ha ett rikt liv utanför arbetet. Ohälsotalen
              ökar och är ett mått på ojämställdhet eftersom två tredjedelar
              av de sjukskrivna är kvinnor. Kvinnor får inte ihop arbetsliv
              och familjeliv med någon egen tid. Tiden på dygnet räcker inte
              till för att kvinnor ska hinna med. Naturligtvis bör män ta mer
              ansvar för hem och familj, men det räcker inte. Vi måste skapa
              ett mer hållbart arbets- och familjeliv för både kvinnor och män
              eftersom båda oftast arbetar.
            </seg>
            <seg n="d0a59e82">
              I det socialdemokratiska Sverige ska kvinnor och män inte heller
              köpa det vi kallar hushållstjänster. För mig är det märkligt att
              man subventionerat exempelvis snickare i hemmet men inte kan tänka
              sig att subventionera någon som städar i hemmet. Båda sakerna
              behöver göras oavsett om det är en man eller en kvinna som utför
              dem. Det som många kvinnor drar nitlotten om, nämligen hemarbetet,
              ska man absolut inte subventionera. Återigen är det mannen och
              hans arbete som är normen för vad som ska subventioneras. Hellre
              ser man polska kvinnor svartjobba i hemmen utan att på något sätt
              få del av det sociala trygghetssystemet. För mig är det ingenting
              annat än dubbelmoral.
            </seg>
            <seg n="d66f1550">
              Fru talman! I stället måste vi uppvärdera det arbete som traditionellt
              utförs av kvinnor och avlöna det, precis som skrivs i betänkandet.
              Kvinnolönerna är fortfarande under all kritik.
            </seg>
            <seg n="61774ce7">
              I går kväll kunde vi på TV i Uppdrag granskning höra hur låglönesatsningen
              som skulle bli resultatet av Kommunals strejk i våras endast hade
              gett resultat för ett hundratal personer. Man antydde också att
              det var LO och regeringen som gav order till Kommunal att avsluta
              den behjärtansvärda strejken. Socialdemokrater och fack hade en
              pakt om att hålla tillbaka lönerna. Så har det kanske sett ut.
              Är det därför kvinnolönerna är så låga i dag? Hur ska det här
              förändras? Jag har en fråga till jämställdhetsministern: Hur ska
              ni få upp de låga kvinnolönerna? Ge ett konkret förslag i dag!
            </seg>
            <seg n="005f1bf6">
              Fru talman! Vi tror också att en möjlighet är att öppna för fler
              aktörer när det gäller vårdtjänster, inte för att dessa i första
              hand ska generera vinster, utan för att kvinnor ska komma närmare
              dem som bestämmer om verksamheten och för att öka konkurrensen
              om kvinnors arbetskraft. I framtiden kommer dessa kvinnor att
              vara guld värda då det kommer att finnas många äldre att vårda
              och brist på personal. Med en enda ägare av dessa kvinnor, nämligen
              kommunerna eller det offentliga, allierar sig fack och makten,
              och då kommer lönerna att hållas i schack av Socialdemokraterna.
              Var så säker löneskillnaderna kommer att bestå.
            </seg>
            <seg n="c8967a19">
              Fru talman! Jämställdhet handlar om strukturer, brukar man säga,
              och det håller vi med om. Men den socialistiska maktstrukturen
              verkar inte att ha lyckats med att frigöra kvinnorna och ge dem
              makt och inflytande. Arbetsliv och ägande är sådana områden där
              kvinnor tydligen inte ska ha makt över sina liv.
            </seg>
            <seg n="b0849d2e">
              Ett område som ofta diskuteras är hur vi ska få männen att vilja
              stanna hemma och dela på föräldraledigheten. Själv är jag i dag
              här som ersättare för riksdagsledamot Stefan Attefall som är föräldraledig,
              men många män tar tyvärr inte chansen att vara föräldralediga.
              Vi kristdemokrater har i årets budget lagt ett förslag om att
              höja taken i föräldraförsäkringen till elva basbelopp så att männen
              åtminstone inte kan säga att de förlorar på att stanna hemma med
              sina barn. Med det förslaget når vi ungefär 90 % av alla män.
            </seg>
            <seg n="25196fc6">
              Det är synd att majoritetspartierna väljer att avslå det här
              förslaget. Vi anser att det är ett sätt att använda morot i stället
              för piska, det vill säga kvotering. Kanske kan ministern här i
              dag ge ett svar på varför man tidigare har lovat att höja taken
              i föräldraförsäkringen men nu avslår vårt förslag i årets budgetbehandling.
            </seg>
            <seg n="0c788a26">
              Fru talman! På arbetsplatserna är det fortfarande många som inte
              följer den jämställdhetslag som vi har. Många struntar i att ta
              fram jämställdhetsplaner, och man gör inte lönekartläggningar,
              som lagen kräver.
            </seg>
            <seg n="b14d8067">
              Regeringen har ju också mycket kvar att göra i det arbete som
              berör de egna departementen och de statliga bolagen. Det är bra
              att man tar initiativ för att göra någonting åt det. FN har nämligen
              riktat kritik mot Sverige för att det finns så få kvinnor på höga
              poster såväl inom offentlig som privat sektor.
            </seg>
            <seg n="bbf0a4a6">
              På JämO:s hemsida kan man läsa om ett EU-projekt, Women to the
              Top, där syftet är att få fler kvinnliga toppchefer i näringsliv
              och offentlig förvaltning. Projektet genomförs tillsammans med
              Danmark, Estland och Grekland. Man ska arbeta med kunskapsspridning
              och göra en checklista för könsneutral rekrytering. Jag hoppas
              att regeringen noga följer det här projektet. Det mest eftersträvansvärda
              är naturligtvis att vi slipper kvotera in kvinnor i styrelser,
              eftersom kvinnor har god kompetens. Det gäller bara att upptäcka
              den.
            </seg>
          </u>
          <note type="speaker" n="752cdacd">
            Anf. 107 TINA ACKETOFT (fp) replik:
          </note>
          <u who="tina_acketoft_7873e3" xml:id="i-40377c9fbb59068d-3" n="6bcb8a0c">
            <seg n="f03b176f">
              Fru talman! Jag fick påpekat för mig att jag yrkade bifall till
              reservation 2 och 4. Det ska vara 2 och 5, så får vi det i protokollet
              också.
            </seg>
            <seg n="6bf9c14f">
              Jag vet inte om jag är den enda av oss här som har blivit ganska
              flitigt uppvaktad de senaste månaderna av kristdemokrater, eller
              gräsrötter som de ofta kallas. Av en händelse kommer de väldigt
              ofta från Kronobergs och Jönköpings län. De har pläderat väldigt
              starkt för ett vårdnadsbidrag. Man ska kunna stanna hemma och
              ta hand om sina barn och få en del av den kaka som det skulle
              ha kostat att ha dem i den vanliga, normala omsorgen.
            </seg>
            <seg n="2f2af78e">
              Jag vill ställa en väldigt enkel och rak fråga: Ser inte Kristdemokraterna
              en risk med detta? Ni säger att ni också ser en risk med de strukturer
              vi har i samhället där kvinnan är underordnad. Kan ni inte på
              något sätt se att ni, genom detta vårdnadsbidrag, också skulle
              hjälpa till att förstärka de här strukturerna som ni säger att
              ni vill motarbeta?
            </seg>
          </u>
          <note type="speaker" n="8f56f08a">
            Anf. 108 DÉSIRÉE PETHRUS ENGSTRÖM (kd) replik:
          </note>
          <u who="unknown" xml:id="i-f981f3abcd9436e9-1" n="fb9d3fb6">
            <seg n="e1707ed0">
              Fru talman! Vårdnadsbidraget är ett förslag som flera partiet
              faktiskt gick med på under den borgerliga regeringsperioden 19911994,
              däribland Folkpartiet. Det vi gjorde då för att få någon form
              av motivation också för männen att stanna hemma var att vi samtidigt
              föreslog pappamånaden. Jag tror att det kan finnas risker med
              vårdnadsbidraget. Jag tror att man bör vara uppmärksam på dem.
              Samtidigt kan vi inte säga att vi ska uppvärdera kvinnors arbete
              om vi säger att det är något farligt och dåligt med att vara hemarbetande.
              Någonstans finns det en dubbelhet i den argumenteringen. Men visst
              är det kanske oftast kvinnorna som kommer att välja detta. Därför
              måste vi ha det som en abrovink.
            </seg>
            <seg n="fbf0b61f">
              Samtidigt måste jag säga att väldigt många kommuner nu har folkomröstat
              om just vårdnadsbidraget, och väldigt många vill ha det. Ni som
              är liberaler vill att människor ska ta mer initiativ och att människor
              ska få delta och ha inflytande över sin vardag. Om många nu vill
              ha vårdnadsbidraget, ska vi då säga nej till det? Jag tror att
              många inser att situationen i familjerna är ohållbar. Man orkar
              inte med den stress man har i dag. Därför tycker man att vårdnadsbidraget
              är den enda lösningen.
            </seg>
          </u>
          <note type="speaker" n="d001440e">
            Anf. 109 TINA ACKETOFT (fp) replik:
          </note>
          <u who="tina_acketoft_7873e3" xml:id="i-40377c9fbb59068d-4" n="6bcb8a0c">
            <seg n="ab636d78">
              Fru talman! Jag tillhör dem som tror att som man frågar får man
              svar. De folkomröstningar som har varit i kommuner har just ställt
              frågan: Anser ni att ert hemförhållande är lösligt? Nej, det gör
              man inte. Man behöver hjälp.
            </seg>
            <seg n="bfc9f56a">
              Det var väldigt skönt att höra att Kristdemokraterna också inser
              riskerna bakom vårdnadsbidraget. Det kanske är strukturerna i
              samhället som man först behöver förändra. Sedan kan man börja
              diskutera om det finns möjligheter att stanna kvar i hemmet. Och
              då är kanske chansen också större att männen inser att detta är
              en rättighet som även kan gälla dem och att familjen kanske har
              den möjligheten. Det var skönt att höra att Kristdemokraterna
              också inser problemet med att vårdnadsbidraget kan ytterligare
              förstärka de strukturer som vi på alla andra sätt vill motarbeta
              genom vår jämställdhetspolitik.
            </seg>
          </u>
          <note type="speaker" n="39f53cee">
            Anf. 110 DÉSIRÉE PETHRUS ENGSTRÖM (kd) replik:
          </note>
          <u who="unknown" xml:id="i-f981f3abcd9436e9-2" n="fb9d3fb6">
            <seg n="e06f07a9">
              Fru talman! Att folk ändå röstar för vårdnadsbidrag är ett tecken
              på att människor inte känner sig tillfreds med hur situationen
              ser ut i dag. Det tror jag att vi kan vara överens om. Därför
              tror jag att vi behöver sätta in flera olika åtgärder. Vi har
              ju blivit överens om ett annat alternativ än vårdnadsbidraget
              i den borgerliga gruppen, och det är barnomsorgskontot. Jag vet
              inte om det heller är den totala lösningen. Vi måste kanske hitta
              flera olika alternativ för olika människor. Risken är att vi här
              låser in oss för att det måste vara ett system. Jag skulle gärna
              vilja se flera system där människor har en valfrihet. Om vi hade
              ett vårdnadsbidrag där man fick 30 000 kr månaden om man var hemma,
              vilka skulle då välja det? Då har vi helt plötsligt uppvärderat
              det arbetet, och det är inte lika fult. Det handlar om hur vi
              värdesätter detta och vilken peng vi lägger på den här insatsen.
            </seg>
          </u>
          <note type="speaker" n="b9c04516">
            Anf. 111 CAMILLA SKÖLD JANSSON (v):
          </note>
          <u who="camilla_skold_jansson_63524c" xml:id="i-01934d78b652abcc-0" n="aba46bcd">
            <seg n="4806edef">
              Fru talman! Det här betänkandet domineras ju av skrivelsen Jämnt
              och ständigt . Vänsterpartiet står bakom den, och vi har också
              deltagit i arbetet med att få fram delar av den här skrivelsen.
              Vi tycker att det här är ett viktigt dokument. Det visar på bredden
              i arbetet med jämställdhet och hur de här frågorna kommer in i
              en rad olika politikområden. Den siktar också framåt och innehåller
              konkreta handlingsplaner för mandatperioden, både för de olika
              politikområdena och för jämställdhetspolitiken i sig och hur det
              politikområdet ska kunna föras fram vidare och utvecklas. Det
              finns många viktiga punkter som man kan peka ut, och det är inte
              så lätt att välja, men vi har ändå valt att lyfta några punkter.
            </seg>
            <seg n="ecee1fcf">
              En punkt som vi tycker är lite intressant och lite nytänkande
              är punkten om det sexualiserade offentliga rummet. Där har vi
              stora förhoppningar, och vi hoppas på en bred ansats i det arbete
              regeringen ska göra. Som feminister försöker vi synliggöra kön
              för att avslöja att det finns orättvisor och att det finns brister
              i jämställdhet, men det vi ser i det offentliga rummet är det
              motsatta, nämligen att man sexualiserar kön. Det handlar om rent
              fysiska uttryck som reklambilder och pornografi men också om mera
              subtila yttringar där vi kvinnor får lära oss att vi måste vara
              försiktiga när vi är ute i motionsspåret och att vi inte ska gå
              ensamma på platser som inte är ordentligt upplysta. Via domar
              i våldtäktsmål får vi lära oss att vi inte ska klä oss för utmanande
              och så vidare. Det blir alltmer sällan som vi kvinnor får vistas
              i miljöer där vi får vara människa i första hand eller där vi
              är den där motionären i springspåret. Ofta, ofta ses och betraktas
              vi som ett kön och ett objekt för sexualitet.
            </seg>
            <seg n="7426c422">
              Den här sexualiseringen, som egentligen inte handlar om sexualitet
              i den bemärkelsen utan om just objekt för sexualitet, är ett uttryck
              för och en spegling av den könsmaktsordning vi har. Det är inte
              så att reklamen skapar den, utan reklamen är en bild av hur det
              ser ut i samhället. Det här är viktigt att komma ihåg när vi ska
              hitta verktyg för hur vi ska komma till rätta med det här. Som
              sagt tycker vi att regeringen här har hittat ett mycket viktigt
              område att jobba vidare med, och vi hoppas på den breda ansats
              som vi har utvecklat i en av våra reservationer som jag yrkar
              bifall till, reservation nr 13.
            </seg>
            <seg n="a8a73ecf">
              En annan punkt som kanske är lite mer praktisk och handfast är
              den som handlar om lönerna. Där drev vi i valrörelsen kravet på
              en nationell handlingsplan. Nu finns den med i regeringens handlingsplan.
              Den här tanken har också infiltrerat andra partier, och även i
              en borgerlig gemensam reservation skriver man att regeringen bör
              återkomma med en långsiktig plan för hur man uppvärderar kvinnodominerade
              yrken. Det är glädjande, tycker jag, med en sådan uppslutning.
              Där har nu arbetsmarknadens parter och de politiska partierna
              ett konkret projekt att faktiskt samlas kring och ta fram denna
              handlingsplan, och vi kan sätta en ytterst viktig jämställdhetsfråga
              på agendan, nämligen lönerna.
            </seg>
            <seg n="649d3b7d">
              Vi vet ju att det är orättvist. Om ett barn föds med manligt
              kön kan den individen räkna med 89 % extra i lönepåslag direkt,
              bara därför att han råkar vara född till pojke, och det är ju
              inte särskilt rättvist.
            </seg>
            <seg n="97095535">
              En sådan här handlingsplan bör innehålla olika delar. Det handlar
              om parterna och lönebildningen. Det handlar om arbetstider, anställningsvillkor,
              föräldraansvar och så vidare, alltså en rad olika områden som
              griper in i lönefrågan.
            </seg>
            <seg n="8f595044">
              Numera tycker jag att det blir alltmer tydligt hur barnafödandet
              påverkar villkoren för kvinnor respektive män. Kvinnor med barn
              halkar efter i förhållande till kvinnor som inte har barn, men
              när män får barn drar de ifrån andra män. Det här är en fråga
              som på allvar bör komma fram i debatten. Där menar vi att det
              handlar om att kvinnor och män inte bara ska ha samma rättigheter
              utan också samma skyldigheter. Utgångspunkten måste vara just
              ansvar.
            </seg>
            <seg n="21ed0516">
              Tänk er en broschyr från försäkringskassan som går ut till unga
              kvinnor: Tio skäl för dig att vara mammaledig. Det första skälet
              handlar om barnets behov, och sedan följer nio argument som talar
              om hur mycket du som mamma vinner på att vara hemma med barnet:
              Det ger dig social kompetens, du får närhet och kärlek och så
              vidare. Men ingenstans i punkterna står det något om ansvar att
              jag som mamma skulle ha ett ansvar för att vara hemma med barn.
            </seg>
            <seg n="cf20479d">
              Det låter ju absurt, men det är precis så vi argumenterar gentemot
              männen, och vi har hört det från talarstolen i dag också. Männen
              ska inte tvingas, utan de ska lockas. De ska utgå från sina behov
              och sina intressen, och så ska de komma fram till att de tjänar
              på att vara hemma. Ja, men om det inte är så då, förutom att man
              vinner i form av kärlek och närhet som inte kan mätas i pengar
              det är vi överens om? Men om man inte vinner på det då, om man
              förlorar på det ekonomiskt och om det är så att man riskerar att
              få en svagare anknytning till arbetsmarknaden eftersom arbetsgivaren
              inte gillar att man är hemma med barn ska inte männen vara hemma
              då? Jo, men det ska de väl? Kvinnor får ju det! Det ska män också!
              Kvinnor och män har samma ansvar, och detta ansvar måste delas.
            </seg>
            <seg n="d196edc5">
              Det är i den här diskussionen frågan också har väckts om hur
              vi ska forma föräldraförsäkringen. Där menar vi att målsättningen
              måste vara att föräldraförsäkringen är en individuell rättighet,
              precis som andra socialförsäkringar. Det är ingenting som man
              gör i en handvändning, utan det här måste vi diskutera och fundera
              över. Det kan ju till exempel inte vara rimligt att staten bestämmer
              hur länge ett barn ska kunna ammas. Man kanske måste fundera på
              möjligheten att båda föräldrarna ska kunna vara hemma, särskilt
              när barnet är litet.
            </seg>
            <seg n="0a41cf9a">
              Det finns alltså mycket att fundera på, och det finns säkert
              fallgropar i det här också, men målet, menar vi, måste vara en
              individuell föräldraförsäkring.
            </seg>
            <seg n="d353cd28">
              I Ordfront skriver Petra Ullmanen en mycket intressant artikel
              just om föräldraförsäkringen som jag rekommenderar alla att läsa.
              Hon skriver så här också: Mamma har gått ut men pappa har inte
              kommit hem. Han måste helt enkelt komma hem för att mamma ska
              orka.
            </seg>
            <seg n="8ba051bf">
              Det tycker jag med enkla ord beskriver precis vad det här handlar
              om. Han måste också komma hem för att vi ska kunna skapa förutsättningar
              för ett någotsånär jämställt samhälle. Där, menar jag, har ni
              män en mycket konkret uppgift i jämställdhetsarbetet: att se till
              att kvinnor och män tar ett gemensamt ansvar för våra barn.
            </seg>
          </u>
          <note type="speaker" n="f824b998">
            Anf. 112 DÉSIRÉE PETHRUS ENGSTRÖM (kd) replik:
          </note>
          <u who="unknown" xml:id="i-f981f3abcd9436e9-3" n="fb9d3fb6">
            <seg n="d8644d19">
              Fru talman! Det är jättebra att du tar upp det här om den sexuella
              exploateringen och det mediala rummet det offentliga rummet tror
              jag du nämnde här. I Norge har det här arbetet faktiskt redan
              startat. Den kristdemokratiska jämställdhetsministern Laila Dåvøy
              har satt i gång ett arbete i april kring de här frågorna som man
              ju kan följa också, och jag tycker att det är väldigt bra om vi
              i Norden samarbetar kring de här frågorna.
            </seg>
            <seg n="03fc9973">
              Du har en reservation, nr 10, om hedersrelaterat våld, och jag
              tycker att den i princip är bra. Den säger att jämställdhetspolitiken
              ska omfatta invandrade kvinnor och män i samma utsträckning som
              svenskfödda kvinnor och män, och jag tycker att det är en självklarhet.
              Sedan kommer förslaget att hedersrelaterat våld ska bekämpas med
              jämställdhetspolitik, och då funderar jag lite hur du konkret
              tänker att det här ska gå till.
            </seg>
          </u>
          <note type="speaker" n="5a9adf04">
            Anf. 113 CAMILLA SKÖLD JANSSON (v) replik:
          </note>
          <u who="camilla_skold_jansson_63524c" xml:id="i-01934d78b652abcc-1" n="aba46bcd">
            <seg n="aaf57e20">
              Fru talman! Det var bra att den frågan kom upp. Vi har diskuterat
              den tidigare med representanter för Kristdemokraterna där vi inte
              har haft riktigt lika syn på den här problematiken.
            </seg>
            <seg n="2e1243ab">
              I grunden handlar det om vikten av att man ser att det här handlar
              om ett könsrelaterat våld. Vi vill gärna prata om att det här
              är kulturrelaterat, och så flyttar vi det från vår egen kultur
              och betraktar det som någonting främmande i stället för att se
              att samma mekanism finns även hos oss. Svenska kvinnor mördas
              av svenska män. Det händer även i detta land.
            </seg>
            <seg n="d6512b4b">
              När man pratar om de problemen vill man inte hantera dem inom
              jämställdhetens område utan man skjuter bort dem och pratar om
              dem som speciella problem när det gäller integration. Vi menar
              att det är en jämställdhetsfråga. Det betyder inte att vi inte
              ska ha kunskap om olika uttryck för mäns våld mot kvinnor. Den
              speciella kunskapen måste vi ha. Men vi ska inte exkludera kvinnor.
              Jämställdhetspolitik ska omfatta alla de olika yttringar som vi
              ser, som bygger på att kvinnor underordnas män och på den könsmaktordning
              vi har.
            </seg>
          </u>
          <note type="speaker" n="fc5b4f64">
            Anf. 114 DÉSIRÉE PETHRUS ENGSTRÖM (kd) replik:
          </note>
          <u who="unknown" xml:id="i-f981f3abcd9436e9-4" n="fb9d3fb6">
            <seg n="be45570e">
              Fru talman! Jag håller med fullständigt. Det är maktfrågor, att
              män vill ta sig makt över kvinnors rättigheter och deras liv.
              Men jag har också en annan abrovink. Vänsterpartiet säger ofta
              att man vill ha död åt familjen. Många av de flickor som kommer
              har den enda tryggheten och styrkan i familjen.
            </seg>
            <seg n="9cb5faec">
              När ni har beskrivit jämställdhetspolitiken kring hedersrelaterat
              våld har det handlat om att ta flickorna ur familjen. Min fråga
              är hur du ser på att man kan stödja hela familjen, från det att
              de kommer, och där ändra normer och värderingar utifrån det som
              vi tycker är rätt, hur man behandlar varandra i demokratiska former.
            </seg>
          </u>
          <note type="speaker" n="dca3b7be">
            Anf. 115 CAMILLA SKÖLD JANSSON (v) replik:
          </note>
          <u who="camilla_skold_jansson_63524c" xml:id="i-01934d78b652abcc-2" n="aba46bcd">
            <seg n="a88ad618">
              Fru talman! Det är en ny vinkling för mig, att man beskriver
              problemen med att de här unga invandrartjejerna har sin trygghet
              i familjen. Det är precis tvärtom. Vi pratar om mäns våld mot
              kvinnor, att människor i en nära relation utsätter dem för ett
              förtryck, för våld och misshandel. Det är problematiken.
            </seg>
            <seg n="a98452c4">
              Självklart ska man jobba med attityder och värderingar. Det behöver
              vi göra hos alla människor i hela Sverige. Det är inte specifikt
              för några grupper. Den diskussionen behövs. Så länge även svenska
              kvinnor dödas och misshandlas av svenska män behöver vi alla jobba
              med de värderingarna och attityderna.
            </seg>
            <seg n="9512b71f">
              Det som förs fram är tanken att man exkluderar, att detta är
              problem som inte vi har. Ett stort arbete som gäller kvinnofrid
              handlar om just mäns våld mot kvinnor. Man försöker få till stånd
              myndighetssamverkan. Man försöker få polis, åklagare, kommun,
              landsting och så vidare att jobba med de här frågorna. Självklart
              måste de även jobba med invandrare. Det är samma problematik.
              Vi menar att det finns en risk om integrationspolitiken ska ta
              hand om det. Det som berör frågor om bristande jämställdhet, mäns
              överordning och så vidare menar vi ska hanteras inom politikområdet
              jämställdhet.
            </seg>
          </u>
          <note type="speaker" n="3b028a6a">
            Anf. 116 MARGARETA ANDERSSON (c):
          </note>
          <u who="margareta_andersson_5c141b" xml:id="i-5eace1ea95c8a28e-0" n="79e9a825" next="i-362e094d3215e333-0"/>
          <note n="00fe8d28">
            Fru talman! Jag börjar med att yrka bifall till reservationerna
            nr 8 och 11.
          </note>
          <u who="margareta_andersson_5c141b" xml:id="i-362e094d3215e333-0" n="79e9a825" prev="i-5eace1ea95c8a28e-0">
            <seg n="e0450452">
              Jämställdhetsdirektivet är något som Sveriges regering har skrivit.
              Jämställdhet diskuteras också runtom i Europa och världen. Jag
              hade förmånen att vara i Rom förra veckan och höra på vad som
              diskuterades i olika parlament, också i EU-parlamentet. Det är,
              som vi vet, val till EU-parlamentet i juni 2004. Det var en livlig
              diskussion om hur de olika länderna skulle kunna representeras
              av kvinnor och män i lika omfattning. Det fanns förslag på lagstiftning
              och alla möjliga saker för att man skulle uppnå det. Det ligger
              också ett ansvar i det, för att hänga upp det på något som Camilla
              Sköld Jansson tog upp. I det här fallet anser jag att det är ett
              ansvar för partierna, att se till att man nominerar kvinnor och
              män så att man får en jämställd representation även i EU-parlamentet
            </seg>
            <seg n="e3a9e845">
              I den svenska riksdagen har vi lyckats ganska hyggligt med det.
              Vi har numera inte världens mest jämställda parlament, för det
              har någon afrikansk stat som jag inte minns namnet på. Men bland
              de europeiska staterna har vi det mest jämställda parlamentet,
              med 47 % kvinnor.
            </seg>
            <seg n="19432513">
              Det finns så många andra frågor som kommer upp. I EU diskuterar
              man också jämställdhetsfrågorna. Kommissionären Anna Diamantopoulou,
              som har ansvaret för de frågorna, har kommit med ett förslag om
              att kön inte får utgöra grund för bedömning av försäkringspremier.
              Det låter, rakt upp och ned, som om det inte var någonting att
              ta upp. Men direktivet var ganska kontroversiellt och ingen i
              hennes direktorat trodde att man skulle kunna genomföra det.
            </seg>
            <seg n="453b8ba4">
              Hon stod på sig och nu har det alltså gått igenom i kommissionen.
              Sedan kommer det att bearbetas vidare. Jag kan fråga jämställdhetsministern
              hur hon ser på det förslaget, som så småningom kommer upp i den
              svenska EU-nämnden och den svenska riksdagen för implementering,
              om det nu går igenom i den europeiska organisationen.
            </seg>
            <seg n="3e4a694a">
              Jag fick i veckan som gick ett papper från mitt eget försäkringsbolag
              om att man skulle ändra försäkringsvillkoren för mig. Jag har
              en livförsäkring. Det är många andra som har också. Förut har
              jag betalat in en premie som har varit lika för alla. Nu skulle
              jag börja betala efter risk. Det är alltså en risk att vara kvinna!
              Det är en risk för försäkringsbolaget att de får betala ut pension
              lite längre tid än om jag hade varit man.
            </seg>
            <seg n="aeb727af">
              Det är väl snarare en chans för försäkringsbolaget att tjäna
              lite mer pengar på männen, eftersom de lever lite kortare tid,
              enligt den statistik som finns. Å andra sidan kan man ifrågasätta:
              Hur ser det ut om fem år? Som det ser ut i dag sjunker kvinnornas
              medellivslängd medan männens fortfarande stiger lite. Det kanske
              har utjämnats. Hur ska man då betala tillbaka detta? Eller ska
              det bli en vinst för försäkringsbolagen?
            </seg>
            <seg n="4c04d941">
              Tänk er tanken att man hade satt dit ordet ras i stället för
              kön. Bland annat i USA är det faktiskt så att svarta lever lite
              kortare tid än vita. Då hade det blivit ett fasligt väsen, åtminstone
              i den svenska riksdagen. Det är jag rätt övertygad om. Det som
              spelar roll för livslängden är utbildning, levnadssätt och så
              vidare. Det är alltså inte könet i första hand.
            </seg>
            <seg n="28bf4601">
              Man kan också fundera över om norrbottningar ska ha lägre premier,
              för de lever statistiskt sett lite kortare tid än de som bor i
              till exempel Halland. Ska man ha den riskspridningen också? Som
              sagt var: Solidaritet mellan kvinnor och män har man tydligen
              inte funderat så mycket över.
            </seg>
            <seg n="329b50b1">
              Samtidigt kan man fundera över varför företag alltid måste utmana
              det politiska systemet på det här sättet. Det här är någonting
              nytt, någonting man har kommit fram till nu. Jag blir ganska betryckt
              när jag hör sådana förslag.
            </seg>
            <seg n="fc8f4af3">
              Fru talman! Den svenska jämställdhetspolitiken och det som tas
              upp i regeringens skrivelse omfattar många viktiga frågor. Jag
              ska bara ta upp ett par. Det gäller framför allt familjen.
            </seg>
            <seg n="d33c940a">
              Det är när barnen kommer som skillnaderna börjar. Det är då de
              riktiga skillnaderna i löneförändringar börjar synas. Alltså måste
              vi på något sätt göra männen med barn. Vi kan inte göra det fysiskt.
              Men det gäller ansvaret för familjen, ansvaret för att både män
              och kvinnor har barn. När barnen är födda bör de ha två föräldrar
              på ett eller annat sätt. Papporna tar inte ut mer än ungefär 15
              % av föräldraledigheten medan mammorna tar ut 85 %.
            </seg>
            <seg n="1b8de026">
              Man kan gå ett snäpp längre och titta på hur det ser ut för barnen,
              som inte knyter an till sin pappa på samma sätt som till sin mamma.
              Jag är rätt övertygad om att många pappor skulle uppleva en stor
              glädje. Det är vinsten för föräldrarna, för papporna. Jag tror
              också att barnen skulle må bättre om de hade en ordentlig anknytning
              även till sin far.
            </seg>
            <seg n="f76ec779">
              Från Centerpartiets sida är vi inte så förtjusta i att lagstifta
              om föräldraförsäkringar och annat, men vi vill öka möjligheterna
              och incitamenten för männen att vara hemma i mycket större utsträckning.
              Vi vill också att kvinnorna ska känna att det är viktigt att vara
              hemma tillsammans med sina barn. Vi vill höja taket i föräldraförsäkringen
              till elva basbelopp, för att man ska ha ekonomiska möjligheter
              att utnyttja den på ett bra sätt.
            </seg>
            <seg n="7ab8a851">
              Ett barnvänligt arbetsliv har vi diskuterat i många sammanhang.
              Min företrädare på 1970-talet, Kersti Johansson, diskuterade frågan
              om barnvänligt arbetsliv. Det ska väl inte vara så att kvinnor
              ska behöva välja bort barn för att kunna göra karriär. Som det
              ser ut i dag är det nästan så. Det syns också i och med att kvinnor
              föder barn i allt högre ålder. Det är fler par som inte kan få
              barn på grund av det stressade samhället. Det leder till att det
              föds för få barn i landet Sverige.
            </seg>
            <seg n="64965583">
              Det barnvänliga arbetslivet bör kännetecknas av hög flexibilitet,
              tillåtande attityder och lika villkor för kvinnor och män att
              förena karriär med familjebildning. Det ska vi eftersträva. Men
              då måste det vara lika förutsättningar, att både mamman och pappan
              är föräldrar och har möjlighet att vara hemma med sina barn och
              att företagsledning och arbetsledare, oavsett var i organisationen
              man arbetar, ser till att man har möjligheterna att fungera likadant
              så att man inte får en släng av sin chef eller arbetsledare: Jaså,
              du ska vara pappaledig!
            </seg>
            <seg n="329d1af4">
              Sedan har vi den lilla detaljen med olika lön för lika och likvärdigt
              arbete. Kvinnor som är mammor tjänar mindre per arbetad timme
              än andra kvinnor. För män är det precis tvärtom. Pappor tjänar
              mer än män utan barn.
            </seg>
            <seg n="324e0c36">
              De här diskussionerna kan vi uppenbarligen föra hur länge som
              helst. Det är väl också så att detta att vara man är någonting
              som är en extra bonus när man söker ett jobb. Ibland känns det
              ganska hopplöst. Det blir ett moment 22. Att åstadkomma rättvisa
              löner mellan kvinnor och män är faktiskt en nyckelfråga, förutom
              uppgiften att göra familjen jämställd för att vi ska uppnå en
              bra jämställdhet i hela landet.
            </seg>
          </u>
          <note type="speaker" n="7d93d394">
            Anf. 117 CAMILLA SKÖLD JANSSON (v) replik:
          </note>
          <u who="camilla_skold_jansson_63524c" xml:id="i-01934d78b652abcc-3" n="aba46bcd">
            <seg n="0b427546">
              Fru talman! Jag tyckte om uttrycket att göra papporna med barn.
              Det ska jag ta med mig. Jag tror säkert att jag kommer att använda
              det, kanske inte alltid citera varifrån det kommer, men jag ska
              komma ihåg vem som introducerade det, för jag tyckte det var bra.
            </seg>
            <seg n="503252c3">
              Jag håller också med om resonemanget att höja taket i socialförsäkringssystemet.
              Det vill även vi, även om vi i första hand kanske ser det som
              ett försvar av en generell välfärd. Men det finns också en jämställdhetsaspekt.
            </seg>
            <seg n="91fe6d50">
              Vi är alltså överens om att göra papporna med barn och att det
              handlar om ansvar. Men jag förstår inte riktigt varför vi då inte
              skulle kunna ta steget mot en individuell föräldraförsäkring.
              Vi har ett socialförsäkringssystem som är individuellt och som
              bygger på att män och kvinnor så att säga är enastående individer.
              Visst är det väl rimligt att även föräldraförsäkringen är individuell.
            </seg>
          </u>
          <note type="speaker" n="cd0e6df1">
            Anf. 118 MARGARETA ANDERSSON (c) replik:
          </note>
          <u who="margareta_andersson_5c141b" xml:id="i-ee4b6094128549d1-0" n="79e9a825">
            <seg n="389736dc">
              Fru talman! Ja, det är en möjlighet att föräldraförsäkringen
              kan vara individuell. Så långt vill vi från Centerpartiets sida
              inte gå. Vi vill att man ska uppmuntra och ge bonus till de pappor
              som är hemma och att man även skapar andra möjligheter för kvinnor
              i arbetslivet så att vi får ett mer jämställt arbetsliv. Det krävs
              också väldigt mycket opinionsbildning, att man snickrar ihop nya
              normer på det här området för att vi ska få den här jämställdheten
              utan att tvinga familjerna att sköta sin barnomsorg och ta hand
              om barnen på ett visst sätt.
            </seg>
          </u>
          <note type="speaker" n="596dd72b">
            Anf. 119 CAMILLA SKÖLD JANSSON (v) replik:
          </note>
          <u who="camilla_skold_jansson_63524c" xml:id="i-01934d78b652abcc-4" n="aba46bcd">
            <seg n="7bcf0fd2">
              Fru talman! Jag tycker att det är synd att Centern inte vågar
              ta det steget och att man resonerar i termer av att just männen
              ska uppmuntras, att just männen ska ha bonus, när det handlar
              om ett ansvar. Det är det som är problemet. Jag menar att hela
              det resonemanget, när man pratar om att män ska lockas till det
              hela, cementerar ett synsätt där man på något sätt legitimerar
              att männen kommer undan, att de inte tar sitt ansvar. Då kan ju
              männen hävda att de förlorar på det ekonomiskt, att de förlorar
              i möjligheter till avancemang på arbetsplatsen och så vidare.
              Även om det är så är det likafullt ett ansvar som vi måste dela.
            </seg>
            <seg n="6d341d7f">
              Någonstans blir det ändå för mig en viss feghet kan jag kalla
              det, att inte våga ta steget fullt ut att faktiskt säga att nu
              individualiserar vi föräldraförsäkringen och ser till att kvinnor
              och män tar samma ansvar för sina barn.
            </seg>
          </u>
          <note type="speaker" n="365b10d0">
            Anf. 120 MARGARETA ANDERSSON (c) replik:
          </note>
          <u who="margareta_andersson_5c141b" xml:id="i-ee4b6094128549d1-1" n="79e9a825">
            <seg n="7405af77">
              Fru talman! De här frågorna är ganska kontroversiella. Det är
              alltså ett problem att hitta rätt mix. Vi kan ju se att det fortfarande
              är en del pappor som inte ens tar ut den enda pappamånad som redan
              nu är lagstiftad. Det finns de som faktiskt avstår från den månaden,
              även om de inte är så många. Dessutom är de i mindre utsträckning
              än mammorna hemma för att vårda sjuka barn.
            </seg>
            <seg n="b20d0c13">
              Jag är inte säker på att vi skulle vinna så väldigt mycket på
              en individualisering. Här handlar det om opinionsbildning, om
              att skapa nya normer, om att se till att män och kvinnor känner
              sitt ansvar för barnen, för det uppväxande släktet.
            </seg>
            <seg n="5c590c2e">
              Jag tror också att man kommer längre med en bättre utbildning,
              att man i hela samhället får större kunskaper om de här frågorna
              och ser att det finns behov av både manliga och kvinnliga förebilder
              för barnen som växer upp. Oavsett i vilken ålder de befinner sig
              har barnen det här behovet. På det sättet tror jag att man kommer
              längre än om man säger att nu måste ni dela tvärt av, x månader
              till män och lika många månader till kvinnor. Det kommer att innebära
              att människor känner ett tryck och ett tvång som inte medför några
              positiva saker för det lilla barn man ska vara hemma tillsammans
              med. Man kanske både känner oro för att man kommer efter och upplever
              att man inte vill ha det på det här sättet. Det tror vi inte är
              bra förutsättningar för det uppväxande barnet heller.
            </seg>
            <seg n="99f639ac">
              Men vi kan ta upp och diskutera de här frågorna, och det är en
              diskussion som förs i många olika sammanhang. Vi får väl se var
              vi hamnar någonstans.
            </seg>
          </u>
          <note type="speaker" n="9f09da32">
            Anf. 121 BRITTA LEJON (s):
          </note>
          <u who="unknown" xml:id="i-823b215f94aec468-7" n="fb9d3fb6">
            <seg n="160ec741">
              Fru talman! Kvinnors underordning begränsar och förminskar kvinnors
              liv. Bristen på jämlika villkor gör också Sverige och världen
              fattigare.
            </seg>
            <seg n="8fce1de3">
              Många av de problem Sverige nu möter delar vi med övriga Europa.
              Hela Europa kämpar med en åldrande befolkning och med låga födelsetal.
              Faktum är att stora europeiska nationer kommer att krympa; Tyskland
              väntas minska från 83 miljoner människor till 73, Italien från
              57 till 41, Ryssland från 147 miljoner till 121. Effekterna av
              de här demografiska utmaningarna är inte bara att bördorna för
              dem i arbetsför ålder blir större och att de offentliga systemen
              riskerar en finansiell kollaps. Eftersom stora delar av Asien
              och även USA inte har samma problematiska befolkningsstruktur
              riskerar Europa dessutom att se sig omkullsprunget i tillväxtligan
              av dessa regioner. Demografin är central för den ekonomiska tillväxten.
            </seg>
            <seg n="39f4f217">
              Varför nämner jag den allestädes närvarande tillväxtfrågan och
              de demografiska problemen? Ämnet för dagen är väl jämställdhet?
              Jag gör det därför att jämställdhet och tillväxt hör ihop. Ska
              vi lösa vår tids utmaningar måste vi se världen utifrån ett feministiskt
              perspektiv.
            </seg>
            <seg n="5410a092">
              Länge byggde tillväxten i industriländerna på att halva befolkningen,
              männen, förvärvsarbetade medan den andra halvan, kvinnorna, verkade
              i den oavlönade sektorn och tog hand om barn, män, hushåll och
              gamla. En sådan modell är dock inte möjlig längre eftersom inte
              alla accepterar den. Vi vill kunna leva hela liv. Kvinnor och
              män vill kunna arbeta på lika villkor. Vi vill kunna förena familjeliv
              och arbetsliv.
            </seg>
            <seg n="a8d47d7f">
              Men industrivärlden är inte byggd för detta. Resultatet har blivit
              de nedgångar i födelsetalen och de därmed sammanhängande demografiska
              problem som vi nu ser. Samhällen som diskriminerar människor,
              eller inte tar vara på befolkningens kompetens, har sämre förutsättningar
              till värdeskapande tillväxt. I länder där det är omöjligt att
              förena utbildning, föräldraskap och yrkesliv tvingas ofta många
              unga kvinnor välja bort eller kraftigt skjuta upp föräldraskapet.
              I länder där invandrares kunskaper inte tas till vara på arbetsmarknaden
              hämmas tillväxten. I länder där arbetslivet i förtid bränner ut
              människor bromsas ekonomin.
            </seg>
            <seg n="0e0f9384">
              Sverige och övriga Norden har hittills klarat utvecklingen hyggligt.
              Vi prioriterar jämställdhet. Vi har en utbyggd offentlig service
              med god barnomsorg. Vi har en lång föräldraledighet. Vi har en
              hälsovård som omfattar alla. Vi har vuxenutbildning. Vi strävar
              efter goda villkor på arbetsmarknaden.
            </seg>
            <seg n="e17aa2d7">
              Detta är viktiga delar av en solidarisk välfärdsmodell, men det
              är dessutom viktiga fundamenta för en långsiktigt god tillväxt.
            </seg>
            <seg n="872001ff">
              Fru talman! Den bilden, som vi med rätta har varit stolta över,
              hotas nu. Arbetslösheten ökar återigen. Mer än en halv miljon
              människor har i dag tidsbegränsade anställningar. På tio år har
              130 000 fler korta och otrygga jobb skapats. Främst är det unga
              kvinnor som tvingas leva under dessa villkor.
            </seg>
            <seg n="38b6decd">
              Nästan hälften av de kvinnor som är under 25 år har tillfälliga
              anställningar. Det handlar framför allt om hotell och restaurang,
              om städbranschen och om vården. De här människorna förvägras rätten
              till trygghet. De vet inte vilken inkomst de kommer att ha eller
              ens om de kommer att ha något jobb att gå till. De får inga lån
              till bostäder. Kort sagt: Deras möjligheter att själva planera
              och råda över sina liv är kraftigt beskurna.
            </seg>
            <seg n="fa613e94">
              Det här gäller framför allt kvinnor i LO-kollektivet och dem
              som inte är fackligt anslutna.
            </seg>
            <seg n="2f675ec9">
              Det faktum att arbetslösheten har minskat på senare år har förbättrat
              situationen något. Till exempel minskade antalet vikariat med
              20 000 bara mellan åren 1999 och 2000. Men nu ökar arbetslösheten
              igen, och med den de otrygga jobben. Det är ett kraftigt underbetyg
              till svensk arbetsmarknad.
            </seg>
            <seg n="6b87e862">
              Vem kan sedan vara förvånad över att vi har de ohälsotal vi har?
              Vi har en halv miljon förtidspensionerade, varav 59 % är kvinnor.
              Vi har 125 000 långtidssjukskrivna, varav 65 % är kvinnor.
            </seg>
            <seg n="84b3622b">
              Att i detta läge, som de borgerliga, föreslå stora skattesänkningar
              och därmed nedskärningar i den solidariska välfärden leder inte
              till förbättringar för kvinnorna. Att i det här läget, som de
              borgerliga, föreslå försämringar i anställningstrygghet och ökad
              arbetskraftsinvandring som lösningar på våra arbetsmarknadsproblem
              är inte särskilt relevant, i alla fall inte om man är ute efter
              att söka lösningar på de utmaningar jag nyss beskrivit.
            </seg>
            <seg n="254b118a">
              Det är kanske däremot relevant om man av ideologiska skäl vill
              stärka arbetsgivarnas makt på arbetsmarknaden på bekostnad av
              arbetstagarnas trygghet och anställningsvillkor. Det är också
              relevant att lägga fram sådana förslag om man vill cementera ett
              låglöneproletariat på svensk arbetsmarknad.
            </seg>
            <seg n="895803ab">
              Vill vi i stället göra någonting åt svenska kvinnors underordning
              är arbetsmarknaden en nyckel. Villkoren i arbetslivet sätter starka
              avtryck på vilket liv vi människor har möjlighet att leva även
              utanför jobbet. Det trygga, goda arbetet, som förutom en rimlig
              lön också ger möjlighet till inflytande, personlig utveckling
              och uppskattning, ger kraft, ork och förutsättningar för ett innehållsrikt
              och gott liv även utanför arbetet.
            </seg>
            <seg n="09fc76d5">
              Det är mot den här bakgrunden som de åtgärder den svenska regeringen
              nu vidtar inom ramen för handlingsplanen är så angelägna. Regeringen
              har aviserat en utredning för att kunna införa en rätt till heltidsanställning.
              Man överväger olika förslag för att hejda explosionen av tidsbegränsade,
              otrygga jobb. Regeringen kommer också med förslag till riksdagen
              för att stärka anställningsskyddet för föräldralediga.
            </seg>
            <seg n="cd9a2b57">
              Åtgärder inom de här tre områdena är till skillnad från borgerliga
              förslag åtgärder som stärker kvinnornas ställning på arbetsmarknaden
              och i det svenska samhället. Det kommer att leda till verkligt
              ökad frihet för den enskilda kvinnan.
            </seg>
            <seg n="a1a7b70e">
              Fru talman! Innan jag yrkar bifall till utskottets förslag vill
              jag ge regeringen ytterligare en eloge. Under debatten i dag har
              flera av talarna citerat fakta hämtade ur bilagan till årets finansplan.
              Det är första gången vi har en sådan bilaga, som redovisar fördelningen
              av makt, inkomster och kapitalförmögenheter mellan kvinnor och
              män. Det är bra med tydlig kunskap för att kunna enas om gemensamma
              åtgärder för att förändra verkligheten. Det här särtrycket är
              ett stort bidrag till en klokare diskussion framöver.
            </seg>
          </u>
          <note n="bf6525b6">
            Härmed vill jag yrka bifall till utskottets förslag i betänkandet
            och avslag på samtliga reservationer.
          </note>
          <note type="speaker" n="77891930">
            Anf. 122 TOBIAS BILLSTRÖM (m) replik:
          </note>
          <u who="tobias_billstrom_633686" xml:id="i-e3d3119126b1d7ab-3" n="8b9078b9">
            <seg n="e3995df9">
              Fru talman! Jämställdhet och tillväxt hör ihop, säger Britta
              Lejon så vackert. Det kan man givetvis hålla med om. Men enligt
              vilka villkor är det som denna tillväxt ska skapas? Alla de förslag
              som har lagts fram här i kammaren om att förbättra villkoren för
              kvinnor som till exempel vill kombinera familj och karriär har
              ju du och ditt parti konsekvent motarbetat.
            </seg>
            <seg n="f0d9ef87">
              Ni har till exempel varit emot tanken att förändra inriktningen
              vad gäller skatterna på hushållsnära tjänster. En sådan åtgärd
              hade verkligen varit viktig för att skapa goda förutsättningar
              för de kvinnor som vill kombinera familj och karriär, men detta
              har ni varit emot. Jag tycker att det skulle vara intressant att
              höra dig utveckla det här.
            </seg>
            <seg n="13cca759">
              Lyssnar man på Britta Lejon skulle man kunna tro att det är hon
              som är i opposition och de borgerliga partierna som sitter i majoritet,
              men så är det ju inte riktigt i den här kammaren.
            </seg>
          </u>
          <note type="speaker" n="13353443">
            Anf. 123 BRITTA LEJON (s) replik:
          </note>
          <u who="unknown" xml:id="i-823b215f94aec468-8" n="fb9d3fb6">
            <seg n="dff79584">
              Fru talman! Skattesubventioner för så kallade hushållsnära tjänster,
              den gamla tidens arbeten som bland andra min mormor ägnade sig
              åt, är ingenting som vi har prioriterat; det är alldeles riktigt.
              Det finns också mycket goda skäl till det. Jag noterade att flera
              av talarna i dagens debatt tog upp det här förslaget och såg det
              som en stor reform framåt. Jag kan inte för mitt liv se det på
              det sättet.
            </seg>
            <seg n="41e9a321">
              För det första kommer vi under överskådlig tid framöver att behöva
              pröva varje utgiftsökning mycket noggrant. Då ska vi väl ändå
              vara eniga om att de utgiftsökningar som vi faktiskt gemensamt
              beslutar om också ska leva upp till syftena. För det andra innebär
              en skattesubvention av så kallade hushållsnära tjänster, förutom
              att vi gör av med pengar, att vi låser in arbetskraft i en sektor
              i ett läge där vi har behov av att använda tillgänglig arbetskraft
              på den reguljära arbetsmarknaden.
            </seg>
            <seg n="c108f5ef">
              Tobias Billström säger att jag lät som om jag var i opposition.
              Ja, jag är i opposition mot de orättvisor och den underordning
              som kvinnor möter i hela världen men också här i Sverige. Det
              tänker jag fortsätta att vara.
            </seg>
          </u>
          <note type="speaker" n="dd30647f">
            Anf. 124 TOBIAS BILLSTRÖM (m) replik:
          </note>
          <u who="tobias_billstrom_633686" xml:id="i-e3d3119126b1d7ab-4" n="8b9078b9">
            <seg n="61d1c49b">
              Fru talman! Det är ju bra att vara i opposition, men nu är det
              faktiskt Socialdemokraterna som styr det här landet och har regeringsmakten,
              om än med stöd av Miljöpartiet och Vänsterpartiet.
            </seg>
            <seg n="a78732f3">
              Jag tycker inte att jag fick något riktigt svar på den fråga
              jag ställde om vad alternativet var. Det var en massa kritik mot
              vad jag sade, men vad är då alternativet? Vilka är de förbättringar
              som ska komma för att göra det enklare för kvinnor att kombinera
              familj och karriär? Nu har du en replik kvar, så vi kanske får
              höra någonting mer om detta.
            </seg>
            <seg n="3609ed28">
              Jag vill bestämt understryka att vi i vår budget har funnit pengarna
              för att kunna skapa ett större utrymme för det vi kallar hushållsnära
              tjänster än vad vi har i dag. Det är ju också så, vilket du kanske
              borde fundera över, att vi i dag har ett antal kvinnor som jobbar
              på den här marknaden med hushållsnära tjänster. Deras jobb är
              svarta i dag. Varför inte göra någonting åt detta och försöka
              få deras jobb att bli vita? Varför inte försöka få in dem på arbetsmarknaden?
              Du vill väl inte uppträda som om vi i dag inte hade ett antal
              människor som går runt och städar, som går runt och sysslar med
              trädgårdsarbete det gör visserligen män också och så vidare.
            </seg>
            <seg n="81d8e23b">
              Detta är viktiga saker, men du bara viftar bort det och säger:
              Nej, vi har inte funnit några pengar, vi är inte intresserade
              av att låsa in arbetskraften och så vidare. Vad är alternativet,
              Britta Lejon?
            </seg>
          </u>
          <note type="speaker" n="32780c6f">
            Anf. 125 BRITTA LEJON (s) replik:
          </note>
          <u who="unknown" xml:id="i-823b215f94aec468-9" n="fb9d3fb6">
            <seg n="ad989a9d">
              Fru talman! Jag negligerar inte alls dessa problem. Jag ser precis
              som Tobias Billström att vi i dag har jättestora problem med svart
              och grådaskig arbetsmarknad. Det rör inte bara människor som städar
              i andras hem utan även framför allt byggbranschen, trädgårdsnäringen,
              transportsektorn och så vidare. I bransch efter bransch ser vi
              samma problem.
            </seg>
            <seg n="d7f4374c">
              Om vi ska få till stånd en bättre tingens ordning på svensk arbetsmarknad
              tror jag att kampen mot ekobrottslighet i alla dess former måste
              intensifieras från den här kammaren och från regeringens sida.
              Vi behöver titta över sådant som handlar om på vilka villkor man
              får F-skattsedel, vilket ansvar en huvudentreprenör har för sina
              underentreprenörers göranden och låtanden, vilka möjligheter de
              fackliga organisationerna har att lägga sig i upphandlingen av
              entreprenörer och vilka möjligheter de svenska myndigheterna i
              dag har att kontrollera efterlevnaden av regelverket.
            </seg>
            <seg n="5aaaf47a">
              På punkt efter punkt finns det ett antal förslag som övervägs
              i våra systerutskott och som också regeringen tittar på. Det brådskar
              det håller jag med om men vi håller på att arbeta med de här frågorna.
              Det är ingenting som vi negligerar.
            </seg>
          </u>
          <note type="speaker" n="116b391b">
            Anf. 126 MARGARETA ANDERSSON (c) replik:
          </note>
          <u who="margareta_andersson_5c141b" xml:id="i-ee4b6094128549d1-2" n="79e9a825">
            <seg n="c60e45cc">
              Fru talman! Ibland blir man lite bedrövad över diskussionen som
              förs i den här kammaren. En sak som har införts av den svenska
              regeringen tillsammans med Miljöpartiet och Vänsterpartiet är
              den tredje sjuklöneveckan. Den kommer att innebära att det blir
              svårare för bland annat kvinnor att få anställning. Det finns
              också andra grupper, till exempel invandrare och funktionshindrade,
              som kommer att få det ännu bökigare att få en fast anställning.
            </seg>
            <seg n="933cebee">
              Då undrar jag hur Britta Lejon ser på de här frågorna. Det här
              bidrar inte till jämställdheten. Man kommer att kunna välja vem
              man vill anställa. Då blir det fortsatt fler korta jobb och fler
              osäkra jobb för kvinnor, för de kan ju vara hemma med sjuka barn,
              bli gravida och så vidare. Hur tänker regeringen och Britta Lejon
              angripa det här problemet, som man tyvärr själv har skapat?
            </seg>
          </u>
          <note type="speaker" n="7ee0e8e1">
            Anf. 127 BRITTA LEJON (s) replik:
          </note>
          <u who="unknown" xml:id="i-823b215f94aec468-10" n="fb9d3fb6">
            <seg n="3f0762cb">
              Fru talman! Den tredje sjuklöneveckan är problematisk det är
              vi många som inser. Någonting måste däremot göras för att hejda
              den galopperande kostnadsutvecklingen. Det här förslaget är inte
              det enda som kommer från regeringen när det gäller att försöka
              hejda ohälsoutvecklingen. Det vore förödande om det skulle vara
              det enda förslaget. Det handlar om strukturerna på arbetsmarknaden,
              precis som jag sade i mitt inledningsanförande, som gör livet
              betydligt svårare för kvinnor än för män i dag.
            </seg>
            <seg n="692f1acc">
              Precis som Margareta Andersson säger riskerar den tredje sjuklöneveckan
              att göra det svårare för vissa grupper i samhället att bli anställda
              det håller jag med om. De förslag som regeringen kommer med under
              nästa halvår kommer att vara betydigt viktigare. Det handlar om
              att, i stället för piskan på arbetsgivarna, se till att de har
              incitament för att skapa en god arbetsmiljö och ekonomiska incitament
              för att ge folk goda förutsättningar att verka i trygga och utvecklande
              arbeten.
            </seg>
            <seg n="3ca580d6">
              Jag håller helt med om att det finns oönskade effekter av det
              förslaget. Däremot kan man säga att det förslag som Margareta
              Anderssons parti har tillsammans med en del andra borgerliga partier
              i kammaren åsamkar exakt samma bekymmer, nämligen förslaget om
              tvåpersonsundantaget i LAS. Det minskar verkligen kvinnors möjligheter
              till trygga och rättvisa villkor på arbetsmarknaden.
            </seg>
          </u>
          <note type="speaker" n="a6ae2adc">
            Anf. 128 MARGARETA ANDERSSON (c) replik:
          </note>
          <u who="margareta_andersson_5c141b" xml:id="i-ee4b6094128549d1-3" n="79e9a825">
            <seg n="098f7adb">
              Fru talman! De här frågorna är väldigt viktiga. En sak som jag
              upplever som extra viktig för att kvinnor och män ska ha en väl
              fungerande arbetsmarknad, och också kunna få ihop karriär och
              familj, är att man har tillräckligt flexibla möjligheter. Som
              det ser ut på arbetsmarknaden i dag blir man ofta ganska fastlåst.
              Man har inte stora möjligheter att vara med och påverka sin egen
              arbetsplats.
            </seg>
            <seg n="14209d99">
              Där tycker jag att regeringen är ganska passiv. Man gör inte
              så förfärligt mycket för att uppmuntra arbetsgivarna att göra
              insatser för att få fler människor långtidsfriska i stället för
              att de i dag är långtidssjuka.
            </seg>
            <seg n="c1cc7a71">
              Vad gör man för att ta reda på vilka faktorer det är som gör
              att människor är långtidsfriska? Det ser väldigt olika ut i olika
              delar av landet. Det ser också olika ut på olika företag inom
              samma branscher. Jag tror att man från regeringspartiets sida
              skulle kunna göra betydligt mer.
            </seg>
            <seg n="77eb7f8e">
              Vi vill från Centerpartiet ta fram de här förslagen. Vi vill
              också se till att de kommer ut i allmän diskussion och att de
              kan föras vidare till företag. Det blir utredningar, men sedan
              händer det inte så mycket mer på regeringssidan. Hur ser Britta
              Lejon på sådana här frågor?
            </seg>
          </u>
          <note type="speaker" n="f298d0a4">
            Anf. 129 BRITTA LEJON (s) replik:
          </note>
          <u who="unknown" xml:id="i-823b215f94aec468-11" n="fb9d3fb6">
            <seg n="793a33a7">
              Fru talman! Jag tror att det svenska arbetslivet i dag är alldeles
              för flexibelt, dock inte på arbetstagarnas villkor. Det är framför
              allt många kvinnor som sitter på otrygga anställningar som inte
              har möjlighet till inflytande vare sig över arbetstider eller
              över arbetets förläggning i övrigt. Därav följer att ohälsan särskilt
              drabbar kvinnorna.
            </seg>
            <seg n="503c3cde">
              Jag tror att Margareta Andersson och jag kan vara fullkomligt
              överens om att det finns många möjligheter att sprida goda exempel,
              att använda sig av den kunskap som finns om vilka faktorer det
              är som gör att människor mår bra och trivs och går till jobbet
              med ett leende och vilka faktorer det är som gör att livet ser
              annorlunda ut.
            </seg>
            <seg n="603ef1d8">
              Vi kan alla tillsammans, i arbetsmarknadsutskottet i riksdagen
              och regeringen samt de myndigheter som har ansvaret för det här,
              göra betydligt mer än vad vi hittills har gjort. Det är bland
              annat det vi ska ägna den kommande tiden åt.
            </seg>
          </u>
          <note type="speaker" n="7a27e304">
            Anf. 130 DÉSIRÉE PETHRUS ENGSTRÖM (kd) replik:
          </note>
          <u who="unknown" xml:id="i-f981f3abcd9436e9-5" n="fb9d3fb6">
            <seg n="2c38abfc">
              Fru talman! I regeringens skrivelse Jämt och ständigt nämns bland
              annat fem fokusområden som regeringspartierna ska jobba med under
              mandatperioden, och jag tycker att de är bra. Men när man sedan
              kommer till det betänkande som vi behandlar här i dag skriver
              majoriteten där när det gäller löneskillnaderna:
            </seg>
            <seg n="2298fa10">
              Utskottet kan bara konstatera att löneskillnaderna mellan kvinnor
              och män består trots att frågan under lång tid haft hög politisk
              prioritet.
            </seg>
            <seg n="346a56a2">
              Då undrar jag om Britta Lejon kanske har ett svar: Vad är det
              som gör att det under de senaste tio åren inte har hänt i stort
              sett någonting när det gäller löneskillnaderna?
            </seg>
          </u>
          <note type="speaker" n="f3a1a6e3">
            Anf. 131 BRITTA LEJON (s) replik:
          </note>
          <u who="unknown" xml:id="i-823b215f94aec468-12" n="fb9d3fb6">
            <seg n="76fa30f9">
              Fru talman! Jag tror inte att jag är mer kunnig om sådant än
              vad Désirée Pethrus Engström själv är. Vi vet ungefär vad det
              handlar om. Det handlar om attityder, om diskriminering och om
              ojämlika maktförhållanden mellan kvinnor och män. Det handlar
              om så enkla saker som att det är män som sitter på ledande befattningar,
              framför allt i näringslivet men också i den offentliga världen.
              Man rekryterar och befordrar i stor utsträckning sådana som är
              lika en själv och vilkas erfarenheter och färdigheter man känner
              igen, alltså män.
            </seg>
            <seg n="c4f9c19d">
              Parterna på arbetsmarknaden har tidigare inte tillräckligt väl
              tagit sitt ansvar på det här området. Det har funnits alldeles
              för få kvinnor som har suttit med vid förhandlingsborden. Vi har
              den ojämlika fördelningen av ansvaret på hemmafronten som sätter
              sin prägel också på vilka möjligheter kvinnor har i arbetslivet,
              etcetera.
            </seg>
            <seg n="85ee7a95">
              Jag noterade att Désirée Pethrus Engström tidigare i debatten
              tog upp löneskillnadsproblemen men särskilt pekade ut problemen
              i den offentliga sektorn. Låt oss se verkligheten som den är:
              Vi har de här problemen i alla sektorer på hela arbetsmarknaden,
              också den privata. Lösningarna handlar inte så ofta om att försöka
              göra det offentliga mer privat, eftersom det privata ägnar sig
              åt samma form av lönediskriminering som det offentliga.
            </seg>
          </u>
          <note type="speaker" n="50a3c1f8">
            Anf. 132 DÉSIRÉE PETHRUS ENGSTRÖM (kd) replik:
          </note>
          <u who="unknown" xml:id="i-f981f3abcd9436e9-6" n="fb9d3fb6">
            <seg n="96be1ada">
              Fru talman! Man kan i alla fall konstatera att det är fler män
              på den privata arbetsmarknaden, ungefär 80 %, och att lönerna
              är högre där. Det är möjligt att vi skulle kunna få högre löner
              om fler kvinnor fanns i den privata sektorn. Det tror jag.
            </seg>
            <seg n="c6591d1e">
              Det är också frågan om det inte är så att Socialdemokraterna
              har deltagit i det som man i betänkandet betecknar värdediskriminering,
              som innebär att arbeten som utförs av kvinnor är kulturellt nedvärderade,
              vilket leder till lägre löner i kvinnodominerade yrken. Ibland
              kan jag känna det som att ni medverkar i det här, därför att ni
              nedvärderar alltid det arbete som kvinnor gör det vill säga om
              det inte utförs i offentlig sektor.
            </seg>
            <seg n="f5ab7dba">
              Ni har också regerat i Sverige i flera decennier. Samtidigt talar
              du om arbetslöshet som ökar och ohälsa som ökar, och på slutet
              får du till det som att det är borgerlighetens fel.
            </seg>
            <seg n="03df2a0d">
              Ni måste väl ändå på något sätt ha ett ansvar för sjukskrivningarna,
              till exempel, som har ökat dramatiskt sedan 1998. Jag tror att
              kostnaderna har ökat från 2528 miljarder till 110120 miljarder.
              Majoriteten är alltså kvinnor.
            </seg>
            <seg n="c8aecaf0">
              Elvapunktsprogrammet har i stort sett varit ett slag i luften.
              Vi kristdemokrater har ett förslag på en rehabiliteringsförsäkring
              som skulle göra att kvinnor snabbt får hjälp med rehabilitering.
              Jag har så svårt att förstå varför majoriteten inte väljer att
              gå med på det förslaget, som är remitterat. Alla LO, SACO och
              TCO tycker att det här förslaget är bra.
            </seg>
            <seg n="d870d6e5">
              Det vore bra att höra om Britta Lejon kan ge något förslag när
              det gäller det ansvar som ni har men också förslag på åtgärder
              på ohälsoområdet.
            </seg>
          </u>
          <note type="speaker" n="e62e9f46">
            Anf. 133 BRITTA LEJON (s) replik:
          </note>
          <u who="unknown" xml:id="i-823b215f94aec468-13" n="fb9d3fb6">
            <seg n="34e40771">
              Fru talman! Désirée Pethrus Engström talar om ansvar och frågar
              om inte vi socialdemokrater som har suttit vid makten ganska lång
              tid har något ansvar. Vi har inte suttit vid makten alla år under
              90-talet men under några år i alla fall. Självklart har vi det.
            </seg>
            <seg n="9dd442ea">
              Självklart är det viktigt vilka förslag och vilken lagstiftning
              vi trumfar igenom i den här kammaren. Det är också därför som
              man till exempel kan se effekter av en förändrad lagstiftning.
              Jag nämnde ett exempel förut. Vikariaten minskade mellan 1999
              och 2000 med 20 000 därför att vi hade fått en lagstiftning, om
              Désirée Pethrus Engström minns den, som gjorde det möjligt för
              människor som hade gått länge på vikariat att få fast anställning.
            </seg>
            <seg n="a097259c">
              Hela den minskningen av antalet vikariat skedde i den offentliga
              sektorn. Det hände ingenting i den privata. Lagstiftning är viktig,
              men det är också viktigt vad arbetsgivarna gör. Vi har all anledning
              att rikta en skarp uppmaning från den här kammaren till alla de
              arbetsgivare som i dag diskriminerar kvinnor och förminskar kvinnors
              liv när de inte ger kvinnor rätt till en så enkel sak som heltid
              och tillsvidareanställning.
            </seg>
            <seg n="69026387">
              Désirée Pethrus Engström nämnde tidigare en världsbild som är
              väldigt främmande för mig. Hon påstod att vi har en socialistisk
              maktstruktur i Sverige. Det var en nyhet för mig, måste jag säga.
              Vi har nästan inga socialdemokratiska eller socialistiska tidningar
              i det här landet som kan bedriva lobbyarbete och diskussioner
              på ledarplats utifrån det perspektiv som jag bekänner mig till.
              Vi socialdemokrater tvingas tvärtom att leva i den borgerliga
              struktur som vi har ärvt och som fortfarande genomsyrar större
              delen av det svenska samhället, Désirée Pethrus Engström. Den
              genomsyrar dock icke denna kammare, och det är jag oerhört tacksam
              för.
            </seg>
          </u>
          <note type="speaker" n="bf25c5ff">
            Anf. 134 CAMILLA SKÖLD JANSSON (v) replik:
          </note>
          <u who="camilla_skold_jansson_63524c" xml:id="i-01934d78b652abcc-5" n="aba46bcd">
            <seg n="bbd3b4e3">
              Fru talman! Jag vill börja med att tacka Britta Lejon för att
              hon tog upp diskussionen om feminism, jämställdhet och tillväxt.
              Det är en mycket viktig diskussion. Om man har ett samhälle som
              diskriminerar, som vi är överens om att vi har, handlar det rent
              konkret om att 50 %, halva mänskligheten, har hinder för att kunna
              utvecklas. Det handlar om att kunna ta till vara alla kunskaper
              och så vidare som kvinnor har.
            </seg>
            <seg n="ed778816">
              När man lyssnar till debatten rent allmänt saknas det här perspektivet
              helt. Jag tänker bland annat på regeringsförklaringen. Statsministern
              pratade mer om bolagsskatt, och han vände sig till Svenskt Näringsliv
              och sådant. Då blir nästa fråga: Hur går det med mainstreaming
              ? När får vi höra Göran Persson och regeringen prata om tillväxt
              och feminism?
            </seg>
          </u>
          <note type="speaker" n="38d6708c">
            Anf. 135 BRITTA LEJON (s) replik:
          </note>
          <u who="unknown" xml:id="i-823b215f94aec468-14" n="fb9d3fb6">
            <seg n="e577ec73">
              Fru talman! Regeringen och Göran Persson har pratat både om tillväxt
              och om feminism. Jag vet naturligtvis inte vad statsrådet Mona
              Sahlin kommer att säga här i dag, men Socialdemokraterna är ett
              feministiskt parti, och det kommer att genomsyra också den här
              diskussionen. Själv arbetar jag som vanlig socialdemokratisk medlem
              för att se till att partiets program på tillväxtområdet kommer
              att genomsyras av dessa idéer. Jag är ganska övertygad om att
              Camilla Sköld Jansson kommer att få höra det som hon efterlyser
              i framtiden.
            </seg>
          </u>
          <note type="speaker" n="f0f06732">
            Anf. 136 CAMILLA SKÖLD JANSSON (v) replik:
          </note>
          <u who="camilla_skold_jansson_63524c" xml:id="i-01934d78b652abcc-6" n="aba46bcd">
            <seg n="2f675247">
              Fru talman! Jag ser fram emot det. Jag menar att det rent konkret
              handlar om ett helt annat tänkesätt än det som dominerar i debatten
              i dag. Man pratar gärna utifrån ett manligt borgerligt perspektiv
              om bolagsskatt, generationsskiften och så vidare. Man pratar väldigt
              lite om att det faktiskt är ett hinder för tillväxt om man har
              diskriminerande strukturer, oavsett om det gäller klass, kön eller
              etnicitet, eftersom det, som sagt, då finns hinder.
            </seg>
            <seg n="68d7efb8">
              Jag menar också att det handlar om synen på offentlig sektor,
              som man ofta beskriver som lite tärande. Man ser alltså inte att
              kvinnors arbete på dagis med att förbereda den kommande arbetskraften
              och arbetet med rehabilitering samt utbildning, forskning och
              så vidare är en ytterst viktig drivkraft också i en tillväxtdiskussion.
            </seg>
            <seg n="09b3857d">
              Jag förstår fullt och fast att jag och Britta Lejon har ungefär
              samma ingång här, men jag är inte lika optimistisk när det gäller
              att vi ska få genomslag i den här diskussionen. Det handlar om
              att bryta ett traditionellt borgerligt tänkande och komma in mer
              med ett vänsterperspektiv, arbetarrörelseperspektiv. Men det handlar
              också om att bryta en manlig dominans och komma in med ett feministiskt
              perspektiv. Men låt oss försöka!
            </seg>
          </u>
          <note type="speaker" n="18facf2c">
            Anf. 137 BRITTA LEJON (s) replik:
          </note>
          <u who="unknown" xml:id="i-823b215f94aec468-15" n="fb9d3fb6">
            <seg n="1dc4c361">
              Fru talman! Jag behöver egentligen inte tillägga någonting förutom
              på en punkt. Camilla Sköld Jansson nämnde någonting om att vi
              beskriver den offentliga sektorn som tärande. Jag tror att det
              är andra aktörer som gör det.
            </seg>
          </u>
          <note type="speaker" n="5dc97162">
            Anf. 138 TINA ACKETOFT (fp) replik:
          </note>
          <u who="tina_acketoft_7873e3" xml:id="i-40377c9fbb59068d-5" n="6bcb8a0c">
            <seg n="b166423e">
              Fru talman! Jag kan inte annat än hålla med flera av de tidigare
              talarna, som tycker att Britta Lejon har en mycket tydlig bild
              av tingens ordning, hur sorgligt det är ställt. Domedagsbilden
              över demografin och ekonomins utveckling stämmer väl med allas
              våra insikter.
            </seg>
            <seg n="a83154f5">
              Jag kan då inte heller låta bli att reflektera över att Britta
              inte sitter i opposition, utan hon är i regeringsställning. Man
              behöver kanske påminna om det, för det lät lite tveksamt ibland.
            </seg>
            <seg n="fa2ee334">
              Vi får väldigt ofta anspelningar på den gamla goda, trygga tiden
              när allting var så väl, när kommunerna var stora och starka, hade
              gott om pengar och kunde anställa kvinnor. Anställningarna varade
              tills de fick en guldklocka eller motsvarande och så vidare. Vi
              vet alla att så är det inte i dag. Kommunerna lever ständigt under
              bilan.
            </seg>
            <seg n="964e6489">
              I morgon har jag en budgetdebatt i kommunen. Jag vet att man
              har vänt på varenda sten. Varenda krona och vartenda öre har synats
              i sömmarna. Där har vi inte mycket att hoppas på. Vi vet också
              varför kommunerna har det så taskigt. De får ständigt nya pålagor
              från regeringen, och kostnader läggs då på dem. Vi har alltså
              inte mycket att hoppas på när det gäller att den kommunala sektorn
              ska kunna blomstra igen och anställa kvinnor.
            </seg>
            <seg n="53050a81">
              Precis som föregående talare har sagt verkar det som att det
              är i den kommunala sektorn och i landstinget som kvinnorna ska
              hållas. Där är de trygga. Där kan vi få jämställdhet, bara de
              har en anställning där.
            </seg>
            <seg n="cc8eef27">
              Men vi kan ju nu vara överens om att kommunerna inte är starka
              längre. Kommunerna har inte det kapitalet. Vilken lösning vill
              Britta Lejon se? Hur ska vi lösa kommunernas problem? Hur ska
              vi få kvinnorna att få anställning? Det är inte så att kommunerna
              inte vill ha heltidsanställda. De har inte råd.
            </seg>
          </u>
          <note type="speaker" n="630cec4f">
            Anf. 139 BRITTA LEJON (s) replik:
          </note>
          <u who="unknown" xml:id="i-823b215f94aec468-16" n="fb9d3fb6">
            <seg n="5eda77c6">
              Fru talman! Förra veckan hade jag en diskussion med LO-facken
              i Helsingforssregionen om just de problem som de ser med att få
              deras medlemmar att få heltidsanställningar och fasta jobb.
            </seg>
            <seg n="107afb23">
              De säger att det många gånger är kortsiktigheten som driver kommunala
              arbetsgivare till att agera som de gör. Men de kan också visa
              på solskenshistorier när de har lyckats övertala kommunala arbetsgivare
              att se lite mer långsiktigt på ekonomin och fått dem att inse
              att de kostnader som de har för ohälsan minskar om de ger arbetstagarna
              trygga, goda och utvecklande arbetsförhållanden.
            </seg>
            <seg n="04d76f31">
              Jag kan ge ett exempel. Det gäller Tyresö kommun, strax utanför
              Helsingfors. Man slänger 5 % av den kommunala budgeten i slasken
              därför att det handlar om kostnader för ohälsa hos den egna personalen.
              Samtidigt har man en mängd människor som inte har trygga anställningar.
              Om man vänder på kuttingen kan man tänka så här: Okej, vi tar
              en något ökad kostnad för arbetskraften just nu, men vi hämtar
              hem det på längre sikt i form av minskade utgifter för sjukskrivningar.
            </seg>
            <seg n="ecd94eff">
              Det kan vara ett sätt att få en bättre tingens ordning.
            </seg>
          </u>
          <note type="speaker" n="e96930ce">
            Anf. 140 TINA ACKETOFT (fp) replik:
          </note>
          <u who="tina_acketoft_7873e3" xml:id="i-40377c9fbb59068d-6" n="6bcb8a0c">
            <seg n="5ee08c28">
              Fru talman! Jag är lite förundrad över att man tycker att lösningen
              kan vara så enkel, men om Britta Lejon tror det får det stå för
              henne.
            </seg>
            <seg n="3975b1db">
              Kommunerna är inte kortsiktiga för skojs skull. De har en budget
              som de är ålagda att ha i balans. De lever under trycket att deras
              budget ska vara i balans. De är inte kortsiktiga för att de tycker
              att det är kul.
            </seg>
            <seg n="cfd6fe36">
              Vi pratar ofta om jämställda löner som något väldigt viktigt.
              Det är det. Det vill jag på inget sätt förringa. Det slåss vi
              alla för. Men tänk om vi i stället skulle börja diskutera låga
              löner och hur vi ska höja de låga lönerna. Britta Lejon sade tidigare
              att det hade med attityder och värderingar att göra. Det är också
              så att det är män som förhandlar. LO är allra värst av fackförbunden.
              De har flest manliga chefer och avtalschefer. Det har förbättrats,
              men där kan man se något om man nu ska börja ana ugglor i mossen.
            </seg>
            <seg n="743589d0">
              Låga löner måste väl också handla om yrkessektorer? Du sade tidigare
              att det bästa man kan göra är att välja att bli född till man.
              Då har man automatiskt ett 8-procentigt påslag. Det allra bästa
              du kan göra som kvinna är att aldrig ge dig in i ett kvinnoyrke
              över huvud taget. Löneskillnaden mellan män och kvinnor i ett
              mansdominerat yrke är så mycket mindre än i ett typiskt kvinnodominerat
              yrke. Det skulle vara väldigt intressant att få höra Britta Lejons
              tankar kring det.
            </seg>
            <seg n="37f88e6f">
              Hur ska vi se till att höja hela statusen på yrkeskåren kvinnor,
              om vi nu pratar om kvinnoyrkena? Kan det vara så att det är kommunernas
              betalningsmöjlighet som har tvingat kvinnolönerna att hållas på
              så låg nivå? Kan man inte se att monopolets upplösande skulle
              kunna ha en god effekt och få bättre betalningsmöjligheter för
              de traditionella kvinnoyrkena?
            </seg>
          </u>
          <note type="speaker" n="cef85e2c">
            Anf. 141 BRITTA LEJON (s) replik:
          </note>
          <u who="unknown" xml:id="i-823b215f94aec468-17" n="fb9d3fb6">
            <seg n="f96b87ca">
              Fru talman! Det enklaste vore väl om alla kvinnor genast slutade
              att ha män och barn och gjorde de val som Tina Acketoft efterlyser,
              om de bara gav sig in i branscher och yrken där det redan finns
              massor med män.
            </seg>
            <seg n="49d20c99">
              Varför är det alltid kvinnorna som ska ändra på sig? Varför är
              det alltid kvinnornas fel att saker och ting ser ut som de gör?
              Varför kan vi inte se att överallt, oavsett om det är offentligt
              eller privat och oavsett bransch, så värderas kvinnors arbete
              lägre? Det är som min kära riksdagskollega Laila Bjurling säger,
              att det kostar 4 100 kr i månaden att vara kvinna.
            </seg>
            <seg n="a4754a29">
              Jag tror tyvärr inte heller på kortsiktiga enkla lösningar. Exemplet
              med Tyresö var bara ett exempel. Jag tror att man ibland av kortsiktiga
              skäl, som jag också är medveten om är på grund av tvång och inte
              av vilja, gör felaktiga val.
            </seg>
            <seg n="06d152d5">
              Det gäller att luckra upp monopolen, säger Tina Acketoft, och
              det har ni ofta fört fram, att ge alternativa arbetsgivare i offentlig
              verksamhet. Av det skäl som jag tidigare nämnde, att det ser lika
              illa ut i privat sektor, tror jag inte att det är vägen till framgång.
              Visst är det bra med alternativa arbetsgivare av många skäl, för
              den enskilde arbetstagaren och för branschen. Det håller jag med
              om. Men om de offentliga monopolen luckras upp och ger utrymme
              för firmor och entreprenörer att stoppa pengarna i egen ficka
              i form av övervinster tror jag inte att pengar blir över till
              att höja lönerna för de lågavlönade i Kommunal.
            </seg>
          </u>
          <note type="speaker" n="989f5ca2">
            Anf. 142 ULF HOLM (mp):
          </note>
          <u who="ulf_holm_0fcd2f" xml:id="i-a1fd40a8884b2057-0" n="848a1fed">
            <seg n="23dd85c5">
              Fru talman! Skrivelsen Jämt och ständigt innefattar en handlingsplan
              för ökad jämställdhet som har utarbetats av regeringen, Miljöpartiet
              de gröna och Vänstern tillsammans. Jag har därför inte lämnat
              några reservationer utan yrkar bifall till förslaget i betänkandet.
            </seg>
            <seg n="15121e0a">
              Målet för jämställdhetspolitiken är att kvinnor och män ska ha
              samma möjligheter, rättigheter och skyldigheter inom alla områden
              i livet. Det kan tyckas vara en självklarhet, men så är det inte
              i dag tyvärr. För mig och Miljöpartiet handlar frågan ytterst
              om rättvisa och demokrati. Trots en lång historia av aktivt jämställdhetsarbete
              präglas vårt samhälle fortfarande av en skev könsmaktsordning.
              Det är mannens behov, perspektiv och värderingar som alltjämt
              sätter dagordningen och är styrande i samhället. Arbetet måste
              därför ges en mer feministisk riktning. Det innebär att vi måste
              medvetandegöras om att det alltjämt råder en könsmaktsordning,
              att kvinnor är underordnade och männen överordnade. Denna ordning
              gäller såväl i samhället som på det privata personliga planet
              i dag.
            </seg>
            <seg n="44348dd4">
              Det är denna utgångspunkt för arbetet som sätter dagordningen
              för den handlingsplan som Socialdemokraterna, Miljöpartiet och
              Vänstern nu har lagt fram. Vi har gått igenom område för område,
              identifierat olika frågor och lagt förslag på vad som behöver
              göras under den här mandatperioden.
            </seg>
            <seg n="73f71e39">
              Såvitt jag vet har aldrig tidigare en så grundlig genomgång skett
              av alla politikområden. En framgångsrik jämställdhetspolitik måste
              vara integrerad i all politik och forma samhället och människors
              vardag. Det gäller allt från ekonomisk politik och utbildningspolitik
              till arbetsmarknadspolitik. Men vi måste prioritera. Så är det
              tyvärr. Därför har vi tre samarbetspartier lagt fram fem fokusområden.
              Jag tror att det var Britta Lejon som nämnde det tidigare. Jag
              tycker att det är viktigt att vi också nämner vilka fem det är.
              Jag tycker att de är väldigt bra och rätt prioriterade i den ordning
              som nu finns.
            </seg>
            <seg n="f2855a35">
              Det första handlar om representation, att det ska vara jämn fördelning
              av makt och inflytande. Det andra är lika lön för lika och likvärdigt
              arbete. Det tredje handlar om mäns våld mot kvinnor, prostitution
              och handel med kvinnor för sexuella ändamål. Det fjärde handlar
              om män och jämställdheten. Punkt nummer fem är sexualiseringen
              av det offentliga rummet.
            </seg>
            <seg n="6b8655ac">
              Dessa fem områden är viktiga och sätter dagordningen för den
              mandatperiod som pågår just nu. Det är ett ganska omfattande arbete
              som ligger framför oss, men handlingsplanen ger en väldigt bra
              grund att stå på.
            </seg>
            <seg n="317bb625">
              Det är några punkter som jag ytterligare vill trycka på utifrån
              mitt miljöpartistiska perspektiv. Det är ett faktum att vi män
              och kvinnor på grund av könsrollerna i samhället behandlas olika
              från den dag vi föds. I ett jämställt samhälle ska män och kvinnor
              i första hand ses som människor och i den meningen vara lika inför
              varandra. Vi anser att både kvinnor och män tjänar på ökad jämställdhet
              och att bristen på jämställdhet är ett resultat av den patriarkala
              struktur som format samhället.
            </seg>
            <seg n="ba57a387">
              Den mest användbara definitionen av feminism är att feminism
              är insikten om att patriarkatet är den rådande könsmaktsordningen
              samt en vilja att förändra detta. I den bemärkelsen har Miljöpartiet
              alltid varit en del av den feministiska rörelsen.
            </seg>
            <seg n="a330e04d">
              Den i dag omfattande lagstiftning om jämställdhet som finns i
              Sverige kan ge sken av att det patriarkala förtrycket är borta.
              Så är det inte. Trots många goda lagar påverkar fortfarande könstillhörigheten
              våra möjligheter och val och det bemötande vi får i samhället.
              Arbetsmarknaden är ett bra exempel på detta. Den är fortfarande
              till stor del segregerad med kvinnor klart överrepresenterade
              i låglöneyrken. Samtidigt har lagens möjligheter inte utvecklats
              tillräckligt, trots att Sverige har anslutit sig till FN:s kvinnokonvention.
              Det måste vi givetvis ändra på.
            </seg>
            <seg n="1821e71a">
              Fru talman! Det är viktigt för mig och Miljöpartiet att jämställdhetsarbetet
              förs av både kvinnor och män. Under hela jämställdhetens historia
              har kampen för jämställdhet mellan könen förts nästan uteslutande
              av kvinnor. Männens deltagande i jämställdhetsarbetet har varit
              undantag snarare än regel. Ofta är det kvinnor som med kraft reagerar
              mot det tydliga uttrycket för kvinnoförtryck som våldspornografi,
              sexhandel och kvinnomisshandel. Men mäns våld mot kvinnor är inte
              enbart en kvinnofråga, utan i högsta grad en mansfråga.
            </seg>
            <seg n="473c8edb">
              Det räcker inte att kvinnor diskuterar jämställdhet och könsroller
              när det är mansrollen och dess schabloner som är det största problemet.
              Självfallet måste utgångspunkten för en debatt om mansrollen vara
              att vi alla är individer. Men vi är alla påverkade av schabloner,
              allt från att unga pojkar får en bild av den manliga rollen genom
              att läsa så kallade herrtidningar, där kvinnan är till för att
              köpas, utnyttjas och förnedras, över lumpartidens mer groteska
              jargong till den manliga vuxenvärldens acceptans, tystnad eller
              till och med medlöperi.
            </seg>
            <seg n="44525fa1">
              Män liksom kvinnor underställs föreskrivna normer om hur de ska
              bete sig som man respektive kvinna. Därför är det av största vikt
              att männens roll undersöks, analyseras och förändras. En tvärpolitisk
              utredning bör tillsättas för att analysera en ny mansroll och
              hur det ska föras ut till allmänheten. Regeringen bör också ta
              initiativ till nationella manskonferenser, där frågan om mansrollen
              kan debatteras. Kring detta krav har jag lämnat ett särskilt yttrande
              med anledning av detta betänkande.
            </seg>
          </u>
          <note type="speaker" n="369d6b17">
            Anf. 143 MARGARETA ANDERSSON (c) replik:
          </note>
          <u who="margareta_andersson_5c141b" xml:id="i-ee4b6094128549d1-4" n="79e9a825">
            <seg n="5586b3d1">
              Fru talman! Jag har en enkel och svårbesvarad fråga: Vilka konkreta
              åtgärder vill Miljöpartiet vidta för att man ska få förändringen
              av mansrollen att komma till stånd?
            </seg>
          </u>
          <note type="speaker" n="f52ae70a">
            Anf. 144 ULF HOLM (mp) replik:
          </note>
          <u who="ulf_holm_0fcd2f" xml:id="i-a1fd40a8884b2057-1" n="848a1fed">
            <seg n="7d9921f4">
              Fru talman! Det var en enkel fråga, men det är inte lika enkelt
              att svara.
            </seg>
            <seg n="41c8235c">
              Det krävs framför allt diskussioner. Det sades tidigare i debatten
              att man verkar utgå från att jämställdhetsdiskussionen är ett
              kvinnoproblem. Men det är lika mycket mannens problem.
            </seg>
            <seg n="f7a13116">
              Man pratar bland annat om våldtäkter. Nyligen var det en rättegång
              där det ifrågasattes hur kvinnan hade betett sig. Det är en fullständigt
              oacceptabel utgångspunkt för en sådan diskussion. Sådana frågor
              ställs aldrig till en man. Det är sådana punkter vi måste konkret
              förändra.
            </seg>
            <seg n="e24e250d">
              Det finns förslag i handlingsplanen som gäller dessa frågor och
              som vi måste arbeta med under mandatperioden. Det är inget kortsiktigt
              arbete utan tvärtom långsiktigt.
            </seg>
          </u>
          <note type="speaker" n="30e3968b">
            Anf. 145 MARGARETA ANDERSSON (c) replik:
          </note>
          <u who="margareta_andersson_5c141b" xml:id="i-ee4b6094128549d1-5" n="79e9a825">
            <seg n="5f423a2e">
              Fru talman! Jag håller med Ulf Holm om att det här måste bli
              ett långsiktigt arbete. Det har hållit på i något hundratal år.
              Visst har vi kommit en bit på väg, men det har varit kvinnornas
              ansvar. Männen har tyckt att nu har kvinnorna fått det lite bättre,
              så nu kan väl de acceptera att det är så.
            </seg>
            <seg n="c619fcf8">
              Jag tror att Ulf Holm försöker ta sitt ansvar, men hur får vi
              andra män att också ta sitt ansvar för jämställdhetsfrågorna?
            </seg>
            <seg n="a28c2bfe">
              Jag tror inte att vi kvinnor kan komma så mycket längre. Det
              är klart att vi kan föra diskussioner, men ibland betraktas vi
              som tjatiga, det vill säga att vi har fått så mycket att vi inte
              behöver tjata längre.
            </seg>
            <seg n="e061bbdf">
              Hur får man i gång diskussionen bland män?
            </seg>
          </u>
          <note type="speaker" n="1789d5b8">
            Anf. 146 ULF HOLM (mp) replik:
          </note>
          <u who="ulf_holm_0fcd2f" xml:id="i-a1fd40a8884b2057-2" n="848a1fed">
            <seg n="58031062">
              Fru talman! Man måste våga ta diskussionerna på arbetsplatserna.
              Att införa att varje arbetsplats ska ha en jämställdhetsplan är
              ett utmärkt tillfälle att påbörja en diskussion där männen också
              måste vara med. De ska inte komma undan med ursäkter om att de
              måste gå på möte. Det är vanligt för oss män att säga att vi inte
              hinner eftersom vi måste i väg till ett viktigt möte. Det är ett
              konkret exempel, nämligen att delta i diskussioner och börja tänka
              efter själv hur saker och ting ska förändras.
            </seg>
            <seg n="50645418">
              Det går att lagstiftningsvägen tvinga fram en viss förändring.
              Kvotering är ett vanligt exempel. Vi män ska tvingas bort från
              bolagsstyrelser, och i stället ska kvinnor in. Jag är beredd till
              detta. Den förändring som är på väg går så fruktansvärt sakta.
              Visst går den i rätt riktning. Sakta men säkert kommer fler kvinnor
              in i bolagsstyrelser också i de statligt ägda företagen. Det går
              sakta, och det måste snabbas på. Uppenbarligen vill inte vi män
              frivilligt lämna ifrån oss någonting. Det tror jag att vi tydligare
              måste göra. Annars blir det fråga om en lagstiftning. Vi i Miljöpartiet
              är beredda på att det kan komma en tvingande kvoteringslag.
            </seg>
          </u>
          <note type="speaker" n="5844f256">
            Anf. 147 DÉSIRÉE PETHRUS ENGSTRÖM (kd) replik:
          </note>
          <u who="unknown" xml:id="i-f981f3abcd9436e9-7" n="fb9d3fb6">
            <seg n="96a81ed3">
              Fru talman! Jag har lite funderingar. Jag har läst i utskottets
              betänkande och ert ställningstagande tillsammans med majoriteten
              när det gäller de strukturella löneskillnaderna. Det står att
              det finns strukturella löneskillnader mellan kvinnodominerade
              yrkesgrupper i den offentliga sektorn och mansdominerade grupper
              i den privata sektorn.
            </seg>
            <seg n="34b14d05">
              Men då tänker jag att Miljöpartiet i fråga om skolpolitiken har
              varit för friskolor, att öppna upp för initiativ från ideella
              organisationer och mångfald. Varför vill ni inte att detta ska
              gälla även i vården? Många gånger håller ni med majoriteten om
              att för den offentliga sektorn och vården, där kvinnorna ofta
              jobbar, ska man inte vara lika aktiv i fråga om mångfalden. I
              flera kommuner, bland annat Helsingfors, återtas flera verksamheter
              som har drivits av ideella organisationer i kommunal regi. Hur
              ser ni i Miljöpartiet på kvinnors inflytande över sitt arbete
              och hur det ska gå att förändra de strukturer som gör att kvinnor
              hamnar i låglönegrupper?
            </seg>
          </u>
          <note type="speaker" n="ddb631b0">
            Anf. 148 ULF HOLM (mp) replik:
          </note>
          <u who="ulf_holm_0fcd2f" xml:id="i-a1fd40a8884b2057-3" n="848a1fed">
            <seg n="22286a92">
              Fru talman! Om du menar att mångfald är detsamma som privata
              företag är jag inte beredd till detta inom vårdyrkena. Vi håller
              på med ett arbete att försöka ta fram en företagsform som inte
              är så kallat vinstgivande. Det är där jag har min stora invändning.
              Jag vill inte ha ett aktiebolag i vården som ska tjäna pengar
              på att människor är sjuka eller gamla.
            </seg>
            <seg n="466ada0e">
              Om vi kan hitta en företagsform som ger inflytande till dem som
              arbetar, som inte har som första fokus att tjäna pengar, kan det
              vara ett bra alternativ. Jag vet inte eftersom den företagsformen
              i dag inte finns i Sverige. Men det är någonting vi jobbar på.
              I England finns sådana företagsformer, som jag gärna plockar hit
              till Sverige.
            </seg>
            <seg n="39756195">
              Sedan var det frågan om inflytande över arbetet. Jag vet inte
              om det är en direkt kvinnofråga. Jag tror att det är ett allmänt
              problem i arbetslivet att varken män eller kvinnor har tillräckligt
              stort inflytande över sina arbeten. Det gäller att kunna sätta
              scheman som passar olika förutsättningar och så vidare. Där ska
              vi jobba betydligt mer, det vill säga ge större friheter att göra
              de olika valen. Men frågan är om det här är en fråga för mig som
              riksdagsledamot. Jag tror faktiskt att ett stort ansvar här ligger
              på arbetsmarknadens parter. Arbetsgivare och facken måste vara
              mer aktiva och se med nya ögon på det arbetsliv som finns i dag
              där arbete ska förenas med fritid och familj. Det är det systemet
              som inte finns i tillräckligt stor utsträckning i dag. Det finns
              alternativ. Jag tror att 33-systemet passar många människor. Det
              utvecklas mer och mer. Det finns säkert andra förslag också, men
              det kan arbetsmarknadens parter ta tag i själv. Alla beslut måste
              inte fattas i riksdagen.
            </seg>
          </u>
          <note type="speaker" n="790031be">
            Anf. 149 DÉSIRÉE PETHRUS ENGSTRÖM (kd) replik:
          </note>
          <u who="unknown" xml:id="i-f981f3abcd9436e9-8" n="fb9d3fb6">
            <seg n="8bc28a7a">
              Fru talman! Med mångfald menar vi kristdemokrater inte bara privat
              verksamhet. Jag tycker hellre att man kan ta över i egen regi,
              vilket sker på många förskolor. Även olika vårdteam tar över i
              egen regi. I bemanningsföretagen finns sjuksköterskor som ofta
              har jobbat länge i vården. De ser själva till att göra ett bra
              jobb med en bra bemanning. Det är kvinnor som får större inflytande
              över sin arbetstid och ofta högre löner.
            </seg>
            <seg n="83dccaa4">
              Det här förändras när resurserna till kommuner och landsting
              dras in. Varför vill ni inte stötta utvecklingen så att kvinnor
              får flera alternativa arbetsgivare och kan få mer makt och inflytande
              över sin arbetssituation?
            </seg>
          </u>
          <note type="speaker" n="6a07142e">
            Anf. 150 ULF HOLM (mp) replik:
          </note>
          <u who="ulf_holm_0fcd2f" xml:id="i-a1fd40a8884b2057-4" n="848a1fed">
            <seg n="ef00cade">
              Fru talman! Eftersom jag vill att den offentliga sektorn till
              överväganden delen ska vara offentligt finansierad undrar jag
              varför inte den ordningen kan gälla i den offentliga sektorn att
              man ska kunna ha större inflytande på sin arbetsplats. Det grundläggande
              felet är att den offentliga sektorn inte förmår att anpassa sig
              till dagens arbetsliv. Det är det som är det stora problemet,
              inte hur den är finansierad. Man försöker i olika landsting och
              kommuner att komma till rätta med detta. Det verkar vara ett trögt
              arbete. Det är någonting som sker på kommunal- och landstingsnivå.
            </seg>
            <seg n="3acb9419">
              Jag har inget konkret exempel på en bra kommun, men det måste
              finnas i hela detta stora land någon kommun som faktiskt har hittat
              nya arbetsformer även i den offentliga sektorn utan att behöva
              sälja av, skära ned och ta in bemanningsföretag. Jag är rent personligen
              mycket kritisk mot bemanningsföretag. Jag gillar dem inte alls,
              av flera orsaker som jag inte behöver gå in på här. Jag ser dem
              inte som ett verkligt alternativ. Men jag kan vara i minoritet
              i Miljöpartiet. Jag vet faktiskt inte. Vi ska inte gå in på den
              frågan.
            </seg>
          </u>
          <note type="speaker" n="49f30e15">
            Anf. 151 CAMILLA SKÖLD JANSSON (v) replik:
          </note>
          <u who="camilla_skold_jansson_63524c" xml:id="i-01934d78b652abcc-7" n="aba46bcd">
            <seg n="36dd1f66">
              Fru talman! Ulf Holm lyfter in männens ansvar i jämställdhetsarbetet,
              och Miljöpartiet gör ofta det. Det har självfallet en poäng. Visst
              har alla kvinnor och män ett ansvar för att vi ska komma till
              rätta med problemen. Men det är också viktigt att det görs en
              gränsdragning, att det är kvinnors organisering och erfarenhet
              som utgör grunden.
            </seg>
            <seg n="ee0d1f8b">
              När jag lyssnar på Ulf Holm låter det så gemytligt. Män och kvinnor,
              sida vid sida alla tjänar på jämställdhet. Något konfliktperspektiv
              kan jag inte ens skymta i Ulf Holms anförande. Jag ser en liten
              fara i det, och jag skulle vilja att Ulf Holm utvecklade detta.
              Är det verkligen så konfliktfritt? Om det nu är så gemytligt och
              att alla tjänar på jämställdhet, hur kommer det sig att vi inte
              har kommit längre än vad vi har gjort?
            </seg>
          </u>
          <note type="speaker" n="0836c460">
            Anf. 152 ULF HOLM (mp) replik:
          </note>
          <u who="ulf_holm_0fcd2f" xml:id="i-a1fd40a8884b2057-5" n="848a1fed">
            <seg n="9abd974e">
              Fru talman! Ja, det var den bästa frågan i dag. Varför tar det
              så förbaskat lång tid? Det finns en lång historia bakom detta.
              Jag tycker rent allmänt att det pratas mycket, men det är lite
              handling. I det ingår det också en viss självkritik. Varför har
              vi inte kommit längre i riksdagen?
            </seg>
            <seg n="6d477cbe">
              Det bästa exemplet är detta med kvotering till bolagsstyrelser
              som jag personligen gärna vill ska gå igenom, helst redan i morgon.
              Det finns ett motstånd framför allt från manliga kolleger, men
              en del kvinnor tycker också att det är fel väg. Jag vill snabba
              på processen. Om det innebär en konflikt eller om jag vill göra
              det på ett positivt sätt överlåter jag till dig att bedöma. Jag
              tycker inte att man måste skapa konflikter i onödan.
            </seg>
            <seg n="e25c9a15">
              Miljöpartiet är ett relativt ungt parti. Redan när vi startade
              var jämställdheten viktig för oss. Det är därför som vi har två
              språkrör. Det är därför som vi från början med detsamma när vi
              startade partiet införde varannan kvinna, varannan man på valsedlarna.
              Det har aldrig varit någon sådan konfliktgrund i vårt parti, utan
              vi har sett det mer som en självklarhet. Det är kanske mysigt
              och gemytligt, men i så fall är det väl bra.
            </seg>
          </u>
          <note type="speaker" n="c780b9f9">
            Anf. 153 CAMILLA SKÖLD JANSSON (v) replik:
          </note>
          <u who="camilla_skold_jansson_63524c" xml:id="i-01934d78b652abcc-8" n="aba46bcd">
            <seg n="4d0b69d4">
              Fru talman! Nu känner jag Miljöpartiet rätt väl i dessa frågor
              eftersom Socialdemokraterna, Miljöpartiet och Vänsterpartiet jobbar
              med dem inom ramen för samarbetet. Jag tycker att vi gör ett konstruktivt
              arbete och för frågor framåt, även om vi inte är överens på alla
              punkter. Jag är inte bekymrad över det.
            </seg>
            <seg n="e8618a65">
              Men det som gör mig lite bekymrad är när man inte låtsas om att
              det finns en konflikt. Jag är inte bekymrad över Socialdemokraterna
              och Miljöpartiet som vi samarbetar med. Däremot undrar jag hur
              överens vi egentligen är om vad det är vi pratar om i diskussionen
              i övrigt.
            </seg>
            <seg n="8dc5b602">
              Min bild är att en av orsakerna till att vi inte har kommit längre
              är att det finns en konflikt, och den konflikten består i att
              hur man än vänder på det finns det en begränsad mängd makt och
              en begränsad mängd resurser. Ska kvinnor kunna komma fram och
              ta åt sig halva makten, halva lönen bygger det på att någon måste
              stå tillbaka. Det är där som jag menar att konfliktperspektivet
              finns.
            </seg>
            <seg n="2fea3f8c">
              Även när vi ska formulera de politiska verktygen måste vi se
              denna konflikt. Vi ska inte bara tro att alla tjänar på jämställdhet.
              Det gör vi i ett långt perspektiv, men innan vi når dit är det
              banne mig så att män får räkna med att avstå makt, avstå inflytande
              och avstå resurser. Det ska vi prata i klartext om. Är man inte
              beredd att ta denna konflikt, är man inte heller beredd att ta
              upp kampen för verklig jämställdhet.
            </seg>
          </u>
          <note type="speaker" n="51c9c796">
            Anf. 154 ULF HOLM (mp) replik:
          </note>
          <u who="ulf_holm_0fcd2f" xml:id="i-a1fd40a8884b2057-6" n="848a1fed">
            <seg n="966ab042">
              Fru talman! Jag kan hålla med om mycket av det som Camilla för
              fram. På det sättet är det en konflikt svar: ja. Skillnaden är
              kanske att jag som man är beredd att göra den uppoffringen därför
              att jag tror att samhället totalt sett tjänar på det i det långa
              loppet. Det är kanske det som faller tillbaka på mig när jag uttrycker
              att jag personligen är beredd att ge ifrån mig makt så att det
              blir mer rättvist i samhället. Det är kanske där skiljelinjen
              mellan mig och Camilla går.
            </seg>
            <seg n="95649be7">
              Visst är jag beredd att ta den konflikten också här i riksdagen.
              Det gäller till exempel förslaget som vi drev igenom i våras att
              företag ska redovisa könsfördelningen i styrelser. Det var de
              tre samarbetspartierna som förde fram den frågan. Men det gäller
              också på det personliga planet.
            </seg>
            <seg n="07ac50d0">
              Vid de senaste budgetförhandlingarna mellan Miljöpartiet, Socialdemokraterna
              och Vänsterpartiet hade vi två kvinnor med småbarn som förhandlade.
              Det var inte helt lätt att få förhandlingarna att sluta i rimlig
              tid på kvällarna därför att våra förhandlare ville hem och ta
              hand om sina barn. Redan på det lilla planet där det borde vara
              självklart att sluta jobba vid 22.0022.30-tiden fick man ta strid
              för detta. Det känns väldigt onödigt att även en sådan sak ska
              förstoras upp i det politiska livet och att det ska behöva bli
              konflikt kring den.
            </seg>
            <seg n="298b4279">
              Det borde vara självklart i det svenska samhället att man slutar
              på normala tider. En kvinna ska inte behöva ta en konflikt om
              en så självklar sak som att ta hand om sina barn.
            </seg>
          </u>
          <note type="speaker" n="bb62b78b">
            Anf. 155 Statsrådet MONA SAHLIN (s):
          </note>
          <u who="mona_sahlin_209729" xml:id="i-c2d59bd31ea2c546-1" n="c81e4248" next="i-2df2ef84985c9ba7-1">
            <seg n="2fb609c8">
              Fru talman! Jämställdhetspolitik är mycket mer än avsaknad av
              diskriminering. Det är lite farligt och kan till och med vara
              mycket farligt. Det handlar om ett överordnat förhållningssätt
              för att synliggöra den könsmaktsordning som finns. Det handlar
              om att avslöja de fördomar som vi alla mer eller mindre bär på.
              Och det handlar om att ändra könsrollerna, eller kanske att befria
              både män och kvinnor från strukturella könsroller. Det här är
              ett ansvar som vi alla delar.
            </seg>
            <seg n="21541aa9">
              Om varje människa ska ha rätt att vara unik vi säger ofta att
              varje människa är unik måste vi erkänna att det finns strukturer
              som ligger över individen och som tvingar in oss i roller. Det
              är dessa vi måste se och försöka att bryta upp för att helt enkelt
              komma bortom normen.
            </seg>
            <seg n="58f2d4b9">
              Jämställdhetspolitiken har utvecklats och mognat väldigt mycket
              under de senaste åren. Från att ha varit en ganska sidoordnad
              aktivitet som det delvis var för tio år sedan när jag var jämställdhetsminister
              förra gången finns det nu mitt i politiken. Jämställdhetsintegrering
              talar vi om i dag, att jämställdhetsaspekter måste komma in överallt
              där människor berörs, på alla politikområden, hela tiden, jämt
              och ständigt. Det är viktigt att vi skaffar oss kunskap om hur
              politiska förändringar påverkar kvinnor och män, om politiska
              förändringar faktiskt förändrar eller konserverar skillnader.
            </seg>
            <seg n="faf8d037">
              En del människor har uppfattat det här som att jämställdhetspolitiken
              har förlorat fokus, att den har blivit otydlig eller förlorat
              sig i detaljer. Så tycker jag inte att det är tvärtom. Jämställdhetspolitiken
              har i dag både riktning och bredd, och det tycker jag att debatten
              i dag på många sätt har visat. Det är också dess styrka. Det är
              endast så som människors vardag i grunden kan förändras, och det
              är endast så som könsmaktsordning och ojämställdhet verkligen
              kan bekämpas.
            </seg>
            <seg n="83c0bd05">
              Det här synsättet påverkar självklart också min roll som minister
              med ansvar för samordningen av jämställdhetsfrågorna. Alla ministrar
              i regeringen ska vara jämställdhetsministrar inom sina områden.
              Det är min uppgift att se till att mina kolleger och deras departement
              verkligen lever upp till detta ansvar.
            </seg>
            <seg n="779ebd39">
              Den skrivelse om jämställdhetspolitiken som regeringen har lämnat
              till riksdagen och som vi nu diskuterar återspeglar precis det
              här breda synsättet, men det måste nu både utvecklas och fullföljas.
            </seg>
            <seg n="27a1b39f">
              Vem är det som påstår att vi lever i den bästa av världar, som
              det sades här tidigare? Ja, inte jag och inte regeringen. Vi har
              påbörjat på ett på många sätt unikt och mycket ambitiöst arbete
              för att integrera jämställdheten överallt, men det är långt ifrån
              färdigt.
            </seg>
            <seg n="bf999517">
              Redovisningen av genomförda insatser i handlingsplanen visar
              på många vis den bredd som jämställdhetspolitiken har i dag, att
              den på många sätt lever, bråkar och växer inom väldigt många politikområden,
              men det är mycket som återstår. Vi har tagit viktiga steg framåt,
              men det är väldigt mycket kvar.
            </seg>
            <seg n="f5300361">
              Hur verkligheten ser ut i dag kan beskrivas på många sätt. Bara
              några nedslag i verkligheten: Medelåldern för förstföderskor har
              ökat och är i dag över 29 år. En majoritet av unga kvinnor har,
              precis som Britta Lejon sade, otrygga anställningar. Gymnasister
              på de tekniska linjerna är till 75 % män och 25 % kvinnor. På
              vård- och omsorgslinjerna är det 10 % män och 90 % kvinnor. Det
              obetalda arbetet för dem som är föräldrar till barn mellan 0 och
              6 år är över 40 timmar i veckan för kvinnor och drygt 20 timmar
              i veckan för män. Föräldraförsäkringens uttag är fortfarande väldigt
              ojämlikt. Ungefär 85 % tar kvinnorna ut och ungefär 15 % männen.
              Det är precis så som Birgitta Andersson formulerade så bra: Hur
              gör vi pappor till att bli med barn? Löneskillnaderna om de ungefär
              tio procenten kvarstår. Misshandel är ett stort problem för kvinnor,
              våld av män mot kvinnor. Riksdagen är på många vis jämställd i
              matematiken, men precis som någon talare sade: Nu är vi bara tvåa
              i världen. Det kan ju vara glädjande på många sätt att andra länder
              nu träder fram, och det är överraskande nog Rwanda som i dag är
              världens mest jämställda riksdag. I statliga styrelser och bolag
              är det någorlunda lika fördelat mellan kvinnor och män, i privata
              bolag absolut inte. Den här listan kan göras lång.
            </seg>
            <seg n="51895422">
              Handlingsplanen ska, vilket också framgår av skrivelsen, uppfattas
              som ett mycket levande dokument. Nya uppgifter kommer att föras
              till, och flera uppgifter som ingår i planen måste utvecklas och
              konkretiseras. Det är det som jämställdhetsarbetet handlar om
              nu.
            </seg>
            <seg n="76a7147a">
              Handlingsplanen har, precis som har nämnts, tagits fram i samarbete
              med Vänsterpartiet och Miljöpartiet de gröna. Det har varit ett
              bra och konstruktivt samarbete. Det gläder mig mycket att kunna
              jobba vidare med det när vi nu ska genomföra och utveckla planen.
            </seg>
            <seg n="534aef3a">
              Jag skulle vilja att jämställdhetspolitiken framöver bedrevs
              med en ännu mer feministisk inriktning, att man verkligen vågade
              ta ut svängarna i politiken runt att det råder en könsmaktsordning
              i samhället, att män är överordnade, att kvinnor är underordnade
              och att det är denna struktur som måste bekämpas varhelst och
              närhelst vi möter den. Det här är ju både för kvinnors och för
              mäns skull, för båda blir vi inordnade i roller. Därför är arbetet
              med att synliggöra normerna, tycker jag, av strategisk betydelse.
            </seg>
            <seg n="78ecad15">
              Men det är inte bara, som har sagts i debatten, det här breda
              anslaget som är viktigt utan också att fokusera på några särskilda
              frågor där det är strategiskt viktigt att komma längre. I skrivelsen
              finns just fem sådana områden utpekade som jag bara kort vill
              nämna.
            </seg>
            <seg n="9e7a516d">
              Det första handlar om representationen, om jämn fördelning av
              makt och inflytande varhelst den inte är jämn. Det handlar om
              att våga sätta upp mål, att våga utvärdera, att redovisa och också
              ställa krav. Det är ett spännande arbete, milt uttryckt, som pågår
              i diskussionen om kvotering när det gäller bolagsstyrelserna.
            </seg>
            <seg n="55e4313c">
              Den andra punkten handlar om den väldigt svåra men oerhört viktiga
              frågan om lika lön för lika och likvärdigt arbete. Där har lagen
              skärpts, men frågan har mycket riktigt ställts om det räcker,
              om vi har kommit tillräckligt långt med hur vi kan använda lagar
              och jämställdhetsplaner. Regeringen ska lämna en handlingsplan
              om hur vi ska komma åt de orättvisa, ojämlika och ojämställda
              lönerna. Vad jag vill betona, som också har nämnts i debatten,
              är att det är oerhört viktigt att stat, kommun, landsting och
              parterna på arbetsmarknaden formulerar denna handlingsplan gemensamt,
              för jag tycker att parterna skulle kunna ta ett större ansvar
              än vad man har gjort i dag.
            </seg>
            <seg n="27fa2be5">
              Den tredje punkten handlar om mäns våld mot kvinnor, om prostitution,
              om handel med kvinnor för sexuellt ändamål, om trafficking , om
              vårt nationella och internationella arbete för att synliggöra
              detta yttersta exempel på könsmaktsordning. Jag vill på denna
              punkt också föra in arbetet mot hedersvåldet och också att våga
              försvara aborträtten. Den debatten har varit lite slumrande under
              många år i Sverige. Jag tror att vi skulle tjäna på att lyfta
              upp frågeställningen om rätten till den fria aborten, för den
              hotas och diskuteras på många håll i världen i dag, också mitt
              i Europa.
            </seg>
            <seg n="d779cacf">
              Den fjärde punkten handlar om män och jämställdhet, som verkligen
              betonar att jämställdhet inte är en kvinnofråga utan handlar både
              om förhållandet mellan kvinnor och män och om ansvaret av männen,
              som inte minst Ulf Holm tog upp.
            </seg>
            <seg n="a46e5a05">
              Den sista men mest intressanta frågan på många vis tycker jag
              är sexualiseringen av det offentliga rummet, som har gått väldigt
              långt, som Camilla Sköld Jansson beskrev. Det är svårt att värja
              sig för det som trycker in i varenda por i vårt medvetande i dag,
              i reklamen, i kommersialismen, i dataspel, i TV-spel, i videor,
              i musikvideor, i tidningar, i TV, i dokusåpor överallt klistras
              könsrollerna på. Det är inte bara unga flickor utan också unga
              pojkar som får sina könsroller definierade ur den här sexualiserade
              kommersialismen. Jag tror att det är ett väldigt viktigt och mycket
              strategiskt område att jobba vidare med.
            </seg>
            <seg n="d3e4dec7">
              Handlingsplanen ska nu utvecklas och genomföras. Det blir ett
              hårt och spännande jobb, och det ser jag fram emot. Bland annat
              ska vi inom alla politikområden nu genomföra en jämställdhetsanalys,
              där både mål och indikatorer för jämställdhetsarbetet ska fastställas.
              Det är väl på många vis nästa stora steg att faktiskt mäta med
              indikatorer där ojämställdheten finns inom varje politikområde.
            </seg>
            <seg n="11a5c249">
              Till sist, fru talman, är det min avsikt att innan mandatperioden
              är avslutad också redovisa detta arbete för riksdagen.
            </seg>
          </u>
          <note n="4fa4f98f">
            Föredrogs
          </note>
          <note n="2cca494c">
            Ajournering
          </note>
          <note n="43ace528">
            Kammaren beslutade kl. 15.56 på förslag av tredje vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="mona_sahlin_209729" xml:id="i-2df2ef84985c9ba7-1" n="c81e4248" prev="i-c2d59bd31ea2c546-1">
            <seg n="bbc81851">
              Återupptagna förhandlingar
            </seg>
          </u>
          <note n="ab7767d4">
            Förhandlingarna återupptogs kl. 16.00.
          </note>
          <note n="20a73e0a">
            12 § Beslut om ärenden som slutdebatterats vid dagens sammanträde
          </note>
          <note n="6f5746dd">
            Punkt 6
          </note>
          <note n="4122f961">
            Övriga punkter
          </note>
          <note n="e0124287">
            Punkt 1
          </note>
          <note n="85acbdfd">
            Punkt 2
          </note>
          <note n="85acbdfd">
            Punkt 2
          </note>
          <note n="58188e14">
            Punkt 3
          </note>
          <note n="4122f961">
            Övriga punkter
          </note>
          <note n="e0124287">
            Punkt 1
          </note>
          <note n="85acbdfd">
            Punkt 2
          </note>
          <note n="6f5746dd">
            Punkt 6
          </note>
          <note n="8c589085">
            Punkt 8
          </note>
          <note n="c4dd932d">
            Punkt 10
          </note>
          <note n="83e4339b">
            Punkt 12
          </note>
          <note n="676e9244">
            Punkt 36
          </note>
          <note n="d31c400f">
            Punkt 38
          </note>
          <note n="9d17081e">
            Punkt 43
          </note>
          <note n="4122f961">
            Övriga punkter
          </note>
          <note n="e0124287">
            Punkt 1
          </note>
          <note n="9243dc30">
            Punkterna 24
          </note>
          <note n="6e461fab">
            13 § (forts. från 11 §) Jämställdhetspolitik (forts. AU2)
          </note>
          <note type="speaker" n="85a90ed1">
            Anf. 156 TOBIAS BILLSTRÖM (m) replik:
          </note>
          <u who="tobias_billstrom_633686" xml:id="i-e3d3119126b1d7ab-5" n="8b9078b9">
            <seg n="85ff2b24">
              Fru talman! På många punkter finns det anledning att fundera
              över vad regeringen egentligen menar. Vi har hört statsrådet lägga
              ut texten här. Det skulle alltså väldigt mycket handla om att
              synliggöra frågor. Men jag tycker att man kan se att regeringen
              haft en väldigt grumlig syn på jämställdheten mellan man och kvinna.
              Det framgår till exempel när man tar del av kommittédirektiven
              för kvinnofridspropositionens myndighetsuppdrag ur ett könsmaktsperspektiv
              som kom häromdagen.
            </seg>
            <seg n="50289cf2">
              På s. 10 skriver regeringen: En grundsten i kvinnofridsreformen
              är således att se våldet som ett uttryck för mäns överordning.
              Att endast se till individen innebär att göra våldet mot kvinnofrid
              till en isolerad företeelse och en privat fråga för enskilda kvinnor
              och män. Därmed undanrycks grunden för det politiska arbete som
              krävs för att bekämpa våldet och uppnå jämställdhet.
            </seg>
            <seg n="19b1659e">
              Fru talman! Detta är naturligtvis absurt. Våld är alltid en fråga
              om att se den enskilde gärningsmannen som brottsling och offret
              som offer. Ingen ska kunna gömma sig bakom undanflykter, och ingen
              ska kunna påstå sig inte veta vad som gällde. Framför allt ska
              ingen kunna säga inför domstolen: Jag slog min fru därför att
              jag som man är ett offer för den rådande könsmaktsordningen. Detta
              är precis vad man implicerar genom den här texten.
            </seg>
            <seg n="e84c0e08">
              När man tacklar problemen kan man alltså inte göra det som ett
              uttryck för att det finns män som slår kvinnor av någon annan
              anledning än att de i grunden har en avskyvärd syn på kvinnor.
            </seg>
            <seg n="e415cb30">
              Jag upprepar vad jag tidigare sagt: Varje människa är personligt
              och individuellt ansvarig för sina handlingar. Den principen kan
              man under inga omständigheter få lov att rucka på men det tycker
              jag att man gör när man skriver på det här viset.
            </seg>
          </u>
          <note type="speaker" n="46a88b39">
            Anf. 157 Statsrådet MONA SAHLIN (s) replik:
          </note>
          <u who="mona_sahlin_209729" xml:id="i-823b215f94aec468-18" n="c81e4248">
            <seg n="af40535a">
              Fru talman! Snacka om att ha en grumlig syn på jämställdheten!
              Jag säger detta apropå att Tobias Billström tyckte att regeringen
              har en oklar och grumlig syn.
            </seg>
            <seg n="58210c13">
              Mäns våld mot kvinnor är den yttersta formen av den könsmaktsordning
              som råder i samhället. Om man ska angripa mäns våld mot kvinnor
              måste man se strukturer. Det handlar inte om att befria någon
              individ från ansvar, utan det handlar om att se var strukturerna
              ligger, hur de ser ut och hur man angriper dem. Ser man inte det
              gör man hela jämställdhetsarbetet till en fråga om individer som
              springer runt och fattar egna beslut, rätt eller fel. Då bortser
              man från att vara feminist, och då bortser man från att se vilka
              strukturer det är som vi talar om.
            </seg>
            <seg n="60a2ee9a">
              Regeringen har en annan syn än Moderaterna, och det är jag väldigt
              glad över. Det gäller då inte bara jämställdhetsbrott.
            </seg>
          </u>
          <note type="speaker" n="2fd562a9">
            Anf. 158 TOBIAS BILLSTRÖM (m) replik:
          </note>
          <u who="tobias_billstrom_633686" xml:id="i-e3d3119126b1d7ab-6" n="8b9078b9">
            <seg n="ec5a3f09">
              Fru talman! Jag tror att vi är flera i denna kammare som är väldigt
              glada över att Moderaterna inte har samma uppfattning som regeringen.
              I alla fall är jag glad över det. Om jag hade haft samma uppfattning
              som regeringen skulle jag ha varit väldigt långt ute när det gäller
              synen på rättsordningen. Det är inte så att män slår kvinnor av
              någon annan orsak än att de har en dålig syn på kvinnor.
            </seg>
            <seg n="4966a471">
              Det är klart att vi kan stå här och tala om att det finns strukturer
              när det gäller lönediskriminering eller något annat i samhället.
              Men i den här frågan får man inte lov att befria män, enskilda
              individer, från det ansvar som de har. Det gör man om man helt
              plötsligt börjar tala om att det finns strukturer som tvingar
              män att slå kvinnor. Det antyder man ju när man, som det står
              i kommittédirektiven, säger att detta inte ska vara en privat
              fråga för enskilda kvinnor och män.
            </seg>
            <seg n="2a57fb0a">
              Det är klart att vi som individer har ett ansvar för våra handlingar,
              och det är klart att ingen någonsin kan ta ifrån oss det ansvaret.
              Men det är precis vad jag tycker att regeringen gör när man skriver
              som man gör.
            </seg>
          </u>
          <note type="speaker" n="1676d362">
            Anf. 159 Statsrådet MONA SAHLIN (s) replik:
          </note>
          <u who="mona_sahlin_209729" xml:id="i-823b215f94aec468-19" n="c81e4248">
            <seg n="a1178f8b">
              Fru talman! Jag tror inte att talartiden räcker för att reda
              ut för Tobias Billström vad strukturer, könsmaktsordning och vad
              mäns överordning och kvinnors underordning faktiskt handlar om.
              Det handlar inte om att befria någon individ från ansvar, utan
              det handlar om att förklara och om att kunna angripa och förändra
              de strukturer som i alla delar av samhället delar in män och kvinnor
              i en över- och underordning.
            </seg>
            <seg n="6df528d9">
              När regeringen uttrycker att det inte är en privat fråga avses
              hela frågeställningen om en kvinna skulle kunna undvika att bli
              slagen hemma om hon betedde sig annorlunda, alltså om hon inte
              hade så kort kjol, om hon inte brände vid maten eller om hon inte
              flirtade med någon annan. Det är en fråga om strukturer och makt.
              Jag tror att enda sättet att angripa frågeställningarna är att
              göra också mäns våld mot kvinnor till ett exempel på den könsmaktsordning
              vi har.
            </seg>
          </u>
          <note type="speaker" n="94ec77b3">
            Anf. 160 MARGARETA ANDERSSON (c) replik:
          </note>
          <u who="margareta_andersson_5c141b" xml:id="i-ee4b6094128549d1-6" n="79e9a825">
            <seg n="4e46d0fe">
              Fru talman! Jag vill ta upp en väldigt konkret fråga med statsrådet
              Mona Sahlin. Det gäller då Anna Diamantopoulos förslag om att
              man inte ska få ha kön som en av beräkningsgrunderna när det gäller
              premier i försäkringsväsendet.
            </seg>
          </u>
          <note type="speaker" n="91e4cec7">
            Anf. 161 Statsrådet MONA SAHLIN (s) replik:
          </note>
          <u who="mona_sahlin_209729" xml:id="i-823b215f94aec468-20" n="c81e4248">
            <seg n="1d092274">
              Fru talman! Regeringen ställer sig bakom kommissionens förslag
              och tycker att det är ett mycket viktigt steg i jämställdhetsarbetet.
              Vi har också fört diskussioner med andra länders regeringar, framför
              allt de nordiska, för att försöka finna ett bredare stöd för tanken
              på att ta bort kön till exempel ur försäkringssystemet. Det är
              ju det som har varit och som också är den mest kontroversiella
              delen i kommissionens direktivförslag. Vi arbetar alltså på med
              att försöka bygga upp en politisk majoritet när detta kommer till
              ministerrådet.
            </seg>
          </u>
          <note type="speaker" n="ba874909">
            Anf. 162 MARGARETA ANDERSSON (c) replik:
          </note>
          <u who="margareta_andersson_5c141b" xml:id="i-ee4b6094128549d1-7" n="79e9a825">
            <seg n="5de20877">
              Fru talman! Tack, statsrådet Sahlin, för det svaret. Jag tycker
              att detta är väldigt viktigt.
            </seg>
            <seg n="2425da79">
              Jag kände mig mycket kränkt när jag fick beskedet i fråga hemma
              i brevlådan och tyckte att det var mycket trist att det skulle
              behöva komma. Från att ha haft ett bättre system har man alltså
              gått över till ett sämre.
            </seg>
            <seg n="bc61aa08">
              Jag har också en fråga som mer är en värderingsfråga. Ibland
              diskuterar vi om att kvinnor ska lockas att söka till tekniska
              utbildningar. Män ska på ett eller annat sätt, men kanske inte
              riktigt lika aktivt, lockas att jobba inom vad vi kallar för den
              mjuka sektorn, den sektor som i dag domineras av kvinnor.
            </seg>
            <seg n="1fd99f5f">
              Ibland får jag en känsla av att regeringen värderar kvinnors
              yrkesval lite negativt. Det är inte riktigt så fint att jobba
              inom vården, och det är viktigt att kvinnor kommer in på de manligt
              dominerade områdena. Dock är det inte riktigt samma tryck på att
              männen ska komma in på de kvinnligt dominerade områdena.
            </seg>
            <seg n="e197a54c">
              Jag skulle vilja ha ett svar på frågan om det finns en sådan
              värdering. Det kan ju också komma till uttryck i diskussionen
              om hushållsnära tjänster att kvinnojobben inte riktigt är något
              som vi ska syssla med.
            </seg>
            <seg n="1258ca34">
              Framför allt ska det inte synas. Jag blir lite bekymrad. Ibland
              blir jag lite ledsen. Jag tycker att allt jobb som görs ska värderas.
              Även om det mest är kvinnor som sysslar med någonting måste det
              värderas på ett annat sätt än vad vi gör i dag.
            </seg>
          </u>
          <note type="speaker" n="d318928e">
            Anf. 163 Statsrådet MONA SAHLIN (s) replik:
          </note>
          <u who="mona_sahlin_209729" xml:id="i-823b215f94aec468-21" n="c81e4248">
            <seg n="3ce05f3c">
              Fru talman! Jag vill ge Margareta Andersson både rätt och fel
              i hennes sätt att beskriva diskussionen. Jag tycker absolut att
              det viktiga handlar om att uppvärdera kvinnors arbete. Det handlar
              om en reell uppvärdering som gäller löner och ansvar. Det handlar
              också om att i den allmänna samhällsdebatten inte se ned på vissa
              typer av yrken och upp på andra. Där kan jag ge Margareta Andersson
              rätt så har kanske inte alltid diskussionen om att bryta den könsuppdelade
              arbetsmarknaden låtit. Ibland har det nog varit så i diskussionen
              att det mer varit fokus på hur man ska få kvinnor att söka till
              tekniska yrken i stället för hur man ska få män att söka till
              barnomsorg eller vård och skola.
            </seg>
            <seg n="bffc61df">
              Det som jag tror har gått fel i många projekt och jag försöker
              i alla fall förändra mitt sätt att se på det är att vi upp till
              nu väldigt mycket tittat på hur man ska övertyga kvinnor individuellt
              att söka sig till tekniska yrken i stället för att se vad det
              är för fel i strukturen i de tekniska utbildningarna som gör att
              kvinnor väljer bort dem. Jag tror inte att det enda svaret är
              att locka kvinnor eller män att bryta könsbarriärerna utan se
              hur strukturerna ser ut inom mycket manligt eller kvinnligt dominerade
              yrken och utbildningar. Det är där förändringarna måste läggas
              i stället för hos individerna.
            </seg>
          </u>
          <note type="speaker" n="81658046">
            Anf. 164 DÉSIRÉE PETHRUS ENGSTRÖM (kd) replik:
          </note>
          <u who="unknown" xml:id="i-f981f3abcd9436e9-9" n="fb9d3fb6">
            <seg n="d4611309">
              Fru talman! Jag får hälsa den nya jämställdhetsministern välkommen.
            </seg>
            <seg n="1d93a8b1">
              Jag tycker att det är väldigt bra att Margareta Andersson tar
              upp den här frågan om jämställdhetsdirektivet. Jag har fått signaler
              från kvinnor i Europaparlamentet att Sverige av alla länder inte
              stöder det. Den ursprungliga idén var att direktivet skulle omfatta
              diskriminering inom utbildningar, försäkringar, medier och reklam.
              Men nu har lobbykampanjer organiserats, och man har tagit bort
              försäkrings- och mediebranscherna. Jag hoppas verkligen att regeringen
              ser till att förbudet mot könsdiskriminering också kommer att
              omfatta försäkringar.
            </seg>
            <seg n="6951cdfe">
              Sedan har jag två frågor som gäller de förslag som vi har lagt.
              Det ena gäller diskriminering av föräldralediga. Man säger i utskottets
              betänkande och jag vill höra om ministern håller med om det att
              den lagstiftning som vi har är tillräcklig. Så uppfattar jag det
              som beskrivs.
            </seg>
            <seg n="e5110a78">
              Vi har skrivit i våra förslag att det finns en utredning som
              har jobbat med den här frågan. Där föreslår man att det i föräldraledighetslagen
              införs ett särskilt förbud mot diskriminering av föräldralediga.
              Vi tänker oss att det kan finnas olika sätt att jobba med att
              minska diskrimineringen. Hur har ni tänkt att minska diskrimineringen
              av föräldralediga?
            </seg>
            <seg n="a83aaa3b">
              Det andra gäller höjt tak i föräldaförsäkringen. Bosse Ringholm
              har i valrörelse lovat att ni skulle höja taken i föräldraförsäkringen.
              Vi har ett förslag, och vi har räknat in i vår budget höjda tak
              i föräldraförsäkringen. Varför gör inte regeringen det?
            </seg>
          </u>
          <note type="speaker" n="43c94359">
            Anf. 165 Statsrådet MONA SAHLIN (s) replik:
          </note>
          <u who="mona_sahlin_209729" xml:id="i-823b215f94aec468-22" n="c81e4248">
            <seg n="c93b151f">
              Fru talman! Får jag börja med att igen betona när det gäller
              direktivet att regeringen är positiv till kommissionens förslag
              men att den dessutom har haft kontakter med jämställdhetsministrarna
              i de nordiska länder som är med i EU, alltså Danmark och Finland,
              för att se vad vi gemensamt kan göra för att komma längre till
              exempel när det gäller försäkringssidan. Jag delar helt och hållet
              det synsätt som Désirée Pethrus Engström har.
            </seg>
            <seg n="6f532b8c">
              Vad gäller diskriminering av föräldralediga är det riktigt att
              regeringen tog ett initiativ till en översyn. Där har man nu kommit
              med ett förslag. Regeringen ha sagt via Hans Karlsson att ambitionen
              är att regeringen redan till våren nästa år, 2004, ska lägga fram
              en proposition med förslag till hur föräldralediga arbetstagares
              ställning kan stärkas. Därmed sällar jag mig till dem som inte
              frågar om det behöver stärkas, utan frågan är hur.
            </seg>
            <seg n="54ec1cd2">
              Sedan skulle vi kunna diskutera mera om att ett mera lika uttag
              av föräldraledigheten skulle underlätta kampen mot diskriminering.
              Här handlar det inte enbart om lagstiftningen. Det handlar inte
              enbart om hur den kan stärkas, utan också hur det ojämlika uttaget
              av föräldraledigheten ser ut och hur det förstärker kvinnors underordning
              och gör att man kommer så långt efter under den viktiga tiden
              när barnen är små att det är svårt att ta igen det försprång som
              många män har. Jag tror att vi måste se de här frågeställningarna
              i ett.
            </seg>
            <seg n="39e31ad4">
              Ett höjt tak i föräldraförsäkringen där har regeringen inte någon
              annan uppfattning i dag än att det är en viktig reform. Men vi
              har inte kunnat sätta datum på när detta ska ske, eftersom arbetet
              med att klara upp inte minst ställningen för både omsorgssektorn
              i våra kommuner och landsting och arbetet med ohälsan, som i dag
              tar så oerhört mycket resurser. Principiellt är vi helt och hållet
              överens om att höja taket. Det är en oerhört viktig jämställdhetsreform.
            </seg>
          </u>
          <note type="speaker" n="3308e99c">
            Anf. 166 DÉSIRÉE PETHRUS ENGSTRÖM (kd) replik:
          </note>
          <u who="unknown" xml:id="i-f981f3abcd9436e9-10" n="fb9d3fb6">
            <seg n="16bb6a12">
              Fru talman! Jag uppfattar det så att det finns ett öppet mandat
              för att göra någonting åt diskriminering av föräldralediga och
              att ni avser att göra någonting, så vi får väl avvakta förslag
              på det området.
            </seg>
            <seg n="5ea1385b">
              Ohälsan kostar, och där har vi förslag som vi tycker är bra.
              Vi har envetet under några år nu tjatat om en rehabiliteringsförsäkring
              som skulle göra att människor snabbt fick hjälp och fick rehabilitering
              fort. En satsad krona på rehabilitering brukar ge nio tillbaka,
              och det tror vi på. Det skulle gynna kvinnor.
            </seg>
            <seg n="965e12c4">
              Jag har en fråga till jag ska passa på nu när ministern är här.
              Det gäller den omdiskuterade F-skattsedeln för en prostituerad
              i Halland som var på tapeten för ett tag sedan. Hur går det med
              det arbetet? Har man hittat något sätt? Vi tycker inte att det
              är en alldeles lysande idé eftersom vi är emot prostitution, framför
              allt mot att man ska kunna köpa. Då måste vi stävja den F-skattsedeln.
            </seg>
          </u>
          <note type="speaker" n="f3acd537">
            Anf. 167 Statsrådet MONA SAHLIN (s) replik:
          </note>
          <u who="mona_sahlin_209729" xml:id="i-823b215f94aec468-23" n="c81e4248">
            <seg n="4ac242b6">
              Fru talman! Jag kan inte några detaljer om hur det går med den
              F-skattsedeln, men det ska jag genast ta reda på. Självklart är
              det så att prostitution inte är något yrke, det är ett utnyttjande.
              Det handlar om en könsmaktsordning, det är mäns köpande av kvinnors
              kroppar. Det kan på inga vis blandas ihop med den fina uppgiften
              att vara egenföretagare i vårt land. Men jag har inga nya detaljer
              om vad som sker i det konkreta fallet.
            </seg>
            <seg n="d0ba2ef2">
              Désirée Pethrus Engström nämnde en del om ohälsan. Det är viktigt
              att diskutera rehabilitering. Det håller jag verkligen med om.
              Det gör regeringen också. Men om vi ska prata om det utifrån jämställdhetsaspekter
              känner jag för att fästa ännu större vikt vid att diskutera kvinnors
              inflytande och makt över sin arbetstid och över sin arbetsdag.
              Där tror jag väldigt mycket av kopplingen mellan att kvinnors
              ohälsa är så mycket större än mäns är. Det handlar om att förändra
              vardagen på de arbetsplatser där kvinnor är så dominerande. Den
              bästa sammanfattning jag har sett på kvinnors ohälsa, stress och
              utbrändhet är följande: Jag har så mycket ansvar, men jag har
              så lite befogenheter. Precis där tror jag lösningen är när det
              gäller att ge större makt och inflytande.
            </seg>
          </u>
          <note type="speaker" n="fa7be083">
            Anf. 168 TINA ACKETOFT (fp) replik:
          </note>
          <u who="tina_acketoft_7873e3" xml:id="i-40377c9fbb59068d-7" n="6bcb8a0c">
            <seg n="caee3ef6">
              Fru talman! Det var jag som tog upp den bästa av alla världar.
              Som ett märkligt fenomen som uppstår i kammaren får vi först av
              regeringspartierna en domedagsbild av hur förskräckligt allting
              är och hur förskräckligt allting har varit, men vi lever ändå
              i den bästa av alla världar, för vi lever i den mest jämställda
              världen. Det var den aspekten jag tog upp.
            </seg>
            <seg n="5e202ca7">
              Jag vill tacka så hemskt mycket för att statsrådet ställer upp.
              Vi är inte bortskämda med att ha en jämställdhetsminister i debatten.
              Det känns väldigt tryggt. Kanske vi kan få lite mer schvung i
              arbetet rent utav.
            </seg>
            <seg n="037e7c63">
              Det var ett vackert tal. Någonstans i mitten fick vi höra att
              vi nu skulle ha ett mer feministiskt jämställdhetsarbete där vi
              ska ta ut svängarna. Det låter vackert. Låt oss för en gångs skull
              försöka glömma att vi är politiker. Vad betyder det konkret? Vad
              är mer feministiskt och att ta ut svängarna? Betyder det den vanliga
              socialdemokratiska medicinen, det vill säga kvoterad föräldraledighet,
              kvoterade styrelser, värnande om offentliga monopol och så vidare?
              Vad betyder det rent konkret? Det skulle vara spännande att få
              höra.
            </seg>
          </u>
          <note type="speaker" n="0e20daae">
            Anf. 169 Statsrådet MONA SAHLIN (s) replik:
          </note>
          <u who="mona_sahlin_209729" xml:id="i-823b215f94aec468-24" n="c81e4248">
            <seg n="28552472">
              Fru talman! Vi stannar kvar vid att det går att vara både politiker
              och feminist samtidigt. Det är oerhört viktigt att kunna prata
              om både de problem som jämställdhetsarbetet har i Sverige i dag
              och den underordning kvinnor har i Sverige i dag. Samtidigt måste
              man se de framgångar som har kommit.
            </seg>
            <seg n="77314062">
              Lär vi oss inte att försvara de rättigheter som är uppnådda utan
              lämnar allt arbete som gjorts åt sidan för att gå vidare riskerar
              man bakslag. Frånvaron av diskussion om abortlagstiftningen och
              rätten till abort är ett exempel på det. Man måste kunna ha två
              ögon och två ben.
            </seg>
            <seg n="56be9b2b">
              Det gäller att vara kritisk i förhållningssättet och veta vilka
              framgångar som gjorts och vilket försvar man måste lägga på det
              jämställdhetsarbete som Sverige ändå har kommit ganska långt med
              fastän vi inte lever i den bästa av världar.
            </seg>
            <seg n="a23fd051">
              Jag har försökt att uttrycka det med att det gäller att ha ett
              ännu mer feministiskt förhållningssätt till jämställdhetsarbetet.
              Det handlar för min del väldigt mycket om att ge sig på värdegrunderna
              på ett mycket tydligare sätt och synliggöra normerna och vad det
              förment manliga och kvinnliga handlar om.
            </seg>
            <seg n="72bedae5">
              Det gäller inte att bara diskutera lagar och försäkringssystem.
              Det är ett oerhört viktigt arbete. Men man måste också lyfta blicken
              till det som handlar om värdegrunderna för feminismen.
            </seg>
            <seg n="5d9c2042">
              Det tydligaste exemplet på det är den som jag hoppas mycket spännande
              och viktiga debatten om sexualiseringen av de offentliga rummen.
              Det är ett exempel på hur man tittar på samhället med de ögonen
              och ser vad det är som formar våra unga pojkars och flickors syn
              på hur man ska vara som pojke eller flicka.
            </seg>
            <seg n="75daed49">
              Då har man ett feministiskt förhållningssätt på något som annars
              bara beskrivs som bra eller dålig reklam eller bra eller dåliga
              dataspel. Det är det tydligaste exemplet jag hinner ge nu. Det
              handlar om att ge feminismen en tydligare värdegrund och inte
              bara diskutera lagar och försäkringssystem.
            </seg>
          </u>
          <note type="speaker" n="c988f722">
            Anf. 170 TINA ACKETOFT (fp) replik:
          </note>
          <u who="tina_acketoft_7873e3" xml:id="i-40377c9fbb59068d-8" n="6bcb8a0c">
            <seg n="0048d3ce">
              Fru talman! Det gläder mig att det inte bara gäller lagar och
              försäkringssystem. Kanske vi kan komma ifrån diskussionen med
              kvoteringar i all oändlighet och i stället precis som statsrådet
              säger här se det bredare perspektivet.
            </seg>
            <seg n="a3611440">
              Eftersom jag kommer från reklamvärlden vet jag också att det
              inte är vi som formar världen. Reklamvärlden tar till vara alla
              de influenser som vi ser och sedan tar vi ut essensen av det.
              Det blir i väldigt många fall dålig reklam ur ett feministiskt
              perspektiv. Tyvärr säljer det. Det säger en hel del.
            </seg>
            <seg n="7e1f77ea">
              Normerna är väldigt tydliga för oss som sitter i den här salen.
              Jag tror inte att vi behöver diskutera dem. Vi har bilden väldigt
              tydlig för oss. Frågan är vad vi ska göra åt det.
            </seg>
            <seg n="accbd812">
              Jag vet att vi inte hinner med mycket i debatten. Jag är fortfarande
              tveksam till om jag fick något mer svar än perspektivet att man
              vackert skulle ta ut svängarna.
            </seg>
            <seg n="7ec31aa2">
              Jag tackar väldigt mycket för att vi fick höra att statsrådet
              kommer att försvara aborträtten som hotas inom EU. Jag håller
              med om det. Vi har varit väldigt diffusa. Vi har inte direkt ställt
              några krav på anslutarländerna.
            </seg>
            <seg n="af969ba5">
              Jag hoppas att statsrådet kommer att driva frågan om aborträtten
              som ett led i de mänskliga rättigheterna snarare än ur ett hälsoperspektiv.
              Då kan vi också komma ifrån undantagsregeln. Jag vill höra hur
              statsrådet ser på den biten.
            </seg>
          </u>
          <note type="speaker" n="6a80cc68">
            Anf. 171 Statsrådet MONA SAHLIN (s) replik:
          </note>
          <u who="mona_sahlin_209729" xml:id="i-823b215f94aec468-25" n="c81e4248">
            <seg n="1920711e">
              Fru talman! För att det inte ska råda några missförstånd vill
              jag säga att kvotering är och kan vara viktigt. Det kan vara ett
              mycket viktigt instrument inte bara för att synliggöra när maktordningen
              är snett fördelad mellan kvinnor och män. Det kan också vara ett
              väldigt effektivt sätt att bryta invanda mönster.
            </seg>
            <seg n="61c6b1b4">
              Jag tänker fortsätta att använda det i praktiken och också väldigt
              mycket i debatten. Jag tror inte att vi kommit så långt i jämställdhet
              inom de politiska partierna om vi inte hade haft debatten om kvotering
              av våra listor, varannan kvinna och varannan man.
            </seg>
            <seg n="26bc2e5d">
              Jag tror också att det är väldigt viktigt att nu fullfölja den
              debatten. Det gäller till exempel gentemot börsbolagens styrelser.
              Det är också en spännande principiell debatt om hur vi ska få
              fler män att ta ansvar som pappor vid föräldraledigheten.
            </seg>
            <seg n="2603d96f">
              När man diskuterar sexualisering av det offentliga rummet är
              reklamen en del men inte den enda. Det är intressant att det då
              alltid är någon som säger precis som Tina Acketoft nu sade: Det
              är inte vi i reklambranschen som formar detta. Vi gör bara det
              någon annan har gjort.
            </seg>
            <seg n="efa8f38e">
              Alla aktörer har ett ansvar som alla aktörer måste ta. Om man
              ger folk vad folk vill ha bygger man bara på de vanföreställningar,
              utan att överdriva, som i dag läggs på våra unga pojkar och flickor
              som de har väldigt svårt att värja sig mot.
            </seg>
            <seg n="f8f676a0">
              Reklambranschen liksom vi inom politiken och vi som föräldrar
              har ett stort ansvar. Frågeställningen är inte om vi ska ta det
              utan hur vi ska orka och kunna ta det på ett bättre sätt. Där
              kan det feministiska förhållningssättet spela en viktig roll.
            </seg>
          </u>
          <note type="speaker" n="46abcc97">
            Anf. 172 CAMILLA SKÖLD JANSSON (v) replik:
          </note>
          <u who="camilla_skold_jansson_63524c" xml:id="i-01934d78b652abcc-9" n="aba46bcd">
            <seg n="9e1a5149">
              Fru talman! Först till diskussionen om jämställdhet kontra feminism.
              Jag är glad att den kom upp. För mig handlar det mycket om att
              det är olika kvaliteter i begreppen jämställdhet och feminism.
            </seg>
            <seg n="ad953c5a">
              Statsrådet var inne på att feminism handlar både om en förklaringsmodell
              och ett synliggörande. I ett feministiskt perspektiv handlar det
              också om att hitta de politiska verktyg som bryter ordningen och
              strukturer.
            </seg>
            <seg n="27091fbb">
              Då är man inne på till exempel kvoterad föräldraförsäkring. Där
              blir det alltmer tydligt i debatten att det materiella föräldraansvaret
              är grundläggande. Det är en av de grundläggande sakerna att göra
              något åt för att komma till rätta med de orättvisor som finns
              mellan könen.
            </seg>
            <seg n="1fddefb4">
              Där har vi också vårt 121-punktsprogram. Det är den överenskommelse
              som finns mellan regeringen, Miljöpartiet och Vänsterpartiet om
              att vi ska jobba i riktning mot en ökad individualisering.
            </seg>
            <seg n="f13c9d66">
              Vi vet också att det första Mona Sahlin gjorde när hon kom tillbaka
              som jämställdhetsminister var att uttala just sin syn på föräldraledigheten.
              Man kan inte komma åt löneskillnader och maktojämlikhet om man
              inte delar lika från början.
            </seg>
            <seg n="56973b10">
              Mona Sahlin säger här att hon kan tänka sig att dela föräldraledigheten
              mellan män och kvinnor. Min fråga är hur det arbetet går och när
              vi kan se något sådant förslag och hur man över huvud taget diskuterar
              i Regeringskansliet om frågan kvotering eller ej av föräldraförsäkringen.
            </seg>
          </u>
          <note type="speaker" n="58a89beb">
            Anf. 173 Statsrådet MONA SAHLIN (s) replik:
          </note>
          <u who="mona_sahlin_209729" xml:id="i-823b215f94aec468-26" n="c81e4248">
            <seg n="09b62f54">
              Fru talman! Precis som Camilla Sköld Jansson sade är det en av
              punkterna i samarbetet mellan våra partier och Miljöpartiet de
              gröna. Det ska också tillsättas en utredning som ska titta på
              föräldraförsäkringen. Jag kan inte den exakta formuleringen, men
              den ska bland annat titta på hur ett mer jämställt uttag mellan
              pappor och mammor ska ske.
            </seg>
            <seg n="bfa5b412">
              Jag har dristat mig till att förändra mitt synsätt. Jag har inte
              trott på kvotering eller individualisering tidigare. Men ju mer
              jag har sett av hur skillnaderna fortplantar sig genom livet för
              oss kvinnor och att väldigt mycket börjar med att vårt ansvar
              som föräldrar ser så olika ut vill jag stanna kvar i den debatten.
            </seg>
            <seg n="6f5207df">
              Jag vill försöka bilda opinion för den frågeställningen både
              inom mitt eget parti och också utåt. Jag tror den är väldigt viktig
              och avgörande, som Camilla Sköld Jansson sade. Men det är inget
              som regeringen har föreslagit. Jag hoppas att utredningen kan
              leda oss lite längre fram på den vägen.
            </seg>
            <seg n="c578e32f">
              Om pappor också ska få barn måste också pappor ta ansvar för
              barn. Då måste uttaget av föräldraledigheten vara mer jämlikt
              än vad det är i dag. Annars tror jag det är svårt med alla de
              andra punkterna som finns i vårt samarbete om att komma åt löneskillnaderna,
              förändra den könsuppdelade arbetsmarknaden eller de ojämlika pensionsvillkoren.
            </seg>
            <seg n="8baf6e86">
              Allting har på många vis sin början i hur vi gemensamt tar ansvar
              som föräldrar. Därför är det en central fråga för mig att fortsätta
              att debattera och bilda opinion om det.
            </seg>
          </u>
          <note type="speaker" n="c04ab849">
            Anf. 174 CAMILLA SKÖLD JANSSON (v) replik:
          </note>
          <u who="camilla_skold_jansson_63524c" xml:id="i-01934d78b652abcc-10" n="aba46bcd">
            <seg n="27030305">
              Fru talman! Det är en liknande process som vi har haft inom Vänsterpartiet.
              Vi har sedan länge diskuterat och haft en inriktning att en långsiktig
              målsättning måste vara individualiserad föräldraförsäkring. Vi
              ser nu att frågan kommer upp på dagordningen. Nu är det dags att
              på allvar ta tag i den.
            </seg>
            <seg n="91c8566a">
              Som Mona Sahlin sade i sitt anförande handlar det om att våga
              ta ut svängarna och bli mer feministiska. Det gäller just att
              utmana genom att ta sådana här diskussioner. Det är många frågeställningar
              vi måste fundera på. Jag lyfte några i mitt anförande.
            </seg>
            <seg n="8c574811">
              Det gäller att fundera på hur man gör med den första tiden. Ska
              det vara möjligt för både mamma och pappa att vara hemma samtidigt?
              Det finns en del frågetecken som måste rätas ut. Det viktiga är
              ändå, precis som Mona Sahlin säger, att vi får diskussionen, att
              det kommer upp på dagordningen och att man vågar tala om det.
            </seg>
            <seg n="5cd81415">
              Självklart måste den långsiktiga målsättningen vara en individuell
              föräldraförsäkring precis som inom det övriga socialförsäkringssystemet.
            </seg>
            <seg n="ff5901c5">
              I det jobbet har så klart jämställdhetsministern både ett ansvar
              och en möjlighet att verkligen driva på i debatten. Jag vet att
              det är många, inte minst i Vänsterpartiet, som är beredda att
              delta i den diskussionen.
            </seg>
          </u>
          <note type="speaker" n="567d2f76">
            Anf. 175 Statsrådet MONA SAHLIN (s) replik:
          </note>
          <u who="mona_sahlin_209729" xml:id="i-823b215f94aec468-27" n="c81e4248">
            <seg n="903a0eb0">
              Fru talman! Jag hoppas att jag både kan ta det ansvaret och greppa
              den möjligheten, vilket jag tycker att jag har visat med det som
              jag har sagt här i dag. Jag tycker att den här frågeställningen
              är central.
            </seg>
            <seg n="f2b17606">
              Jag är också medveten om att det finns ett antal svårigheter
              som måste övervinnas i hur systemet ser ut om man ska kunna visa
              att det är både rimligt, möjligt, viktigt och riktigt att dela
              föräldraledigheten lika. Jag uppskattar att Camilla Sköld Jansson
              påpekar detta. Jag hoppas mycket på att utredningen ska kunna
              visa de frågeställningarna och också hur de går att lösa. Men
              fram till dess tror jag att vi har ett stort arbete framför oss,
              vi som ser det här som ett avgörande medel för jämställdhet, att
              debattera, att föra opinion och att diskutera.
            </seg>
            <seg n="5d355d79">
              Detta måste också göras utifrån barnens rättigheter till sina
              båda föräldrar. Det är inte enbart en fråga om kvinnans rätt att
              kunna och orka förena arbete med barnen och arbete utanför hemmet,
              utan det är också verkligen barnets rätt till att från början
              ha både en mamma och en pappa. Där har vi mycket kvar att diskutera,
              men det är en spännande debatt som jag ser fram emot.
            </seg>
          </u>
          <note type="speaker" n="ca7cd0c0">
            Anf. 176 ANNELIE ENOCHSON (kd):
          </note>
          <u who="annelie_enochson_4aff48" xml:id="i-9f2994ba2f2e1865-0" n="2919cc49">
            <seg n="546c95a2">
              Fru talman! Regeringen lämnade skrivelsen Jämt och ständigt i
              somras. Den handlar om vad regeringen har gjort på jämställdhetens
              område sedan 1999 samt innehåller en handlingsplan för mandatperioden.
              Désirée Pethrus Engström har här redogjort för hur Kristdemokraternas
              jämställdhetspolitik ser ut.
            </seg>
            <seg n="98f6585c">
              Jag vill i mitt anförande ta upp vad som står i skrivelsen om
              bostadspolitiken. Bostadspolitiken med samhällsplaneringen är
              navet när det gäller planeringen av vårt fysiska samhälle.
            </seg>
            <seg n="7d6b2c18">
              Den fysiska planeringen har stor betydelse för vår levnadsmiljö
              och närmiljö och påverkar inte bara vårt boende utan också vårt
              sociala liv. En grundläggande förutsättning för att människor
              ska kunna känna livskvalitet är att de har en trygg boendemiljö.
              Sverige har traditionellt uppfattats som ett tryggt land. Men
              tyvärr har utvecklingen de senaste åren visat att denna uppfattning
              inte har fog för sig i delar av vårt land. Många människor, särskilt
              kvinnor och unga, känner i dag en oro i sin boendemiljö. Att planera
              för trygghet är en viktig jämställdhetsfråga och det är därför
              med förvåning och förundran som jag ser regeringens ambitionsnivå
              under mandatperioden när det gäller en jämställd bostadspolitik.
              Den är på ynka sju rader och handlar om att jämställdhetspolitiken
              ska lyftas fram i översynen av plan- och bygglagen. Det var så
              långt regeringens vision kunde sträcka sig för denna mandatperiod!
              Detta kan jämföras med regeringens ambitioner på området utbildningspolitik.
              Den ambitionsnivån sträcker sig över 15 fulla sidor!
            </seg>
            <seg n="9dfaeec6">
              Jag saknar visionerna från regeringen på detta område. Det är
              uppenbarligen så att bostadspolitiken med tillhörande bygg- och
              samhällsplaneringssektor är mycket manligt dominerad. Det finns
              alltför lite skrivet om jämställdhetsaspekter inom boendeplanering
              och byggforskning. Jag efterlyser att bygg- och boendeforskningen
              utgår från ett genusperspektiv.
            </seg>
            <seg n="1cd58bd5">
              Byggsektorn har stor betydelse för det dagliga livet och därmed
              välfärden. Det är mycket värdefullt att ta reda på hur skillnaderna
              förhåller sig i ett bredare perspektiv. Det är därför hög tid
              att byggsektorns FoU-aktörer aktivt för in jämställdhetsaspekter
              i hela forskningsområdet.
            </seg>
            <seg n="a3c4fe6b">
              Den så kallade Maktutredningen visade att när det gäller möjligheten
              att påverka samhällsplaneringen och byggandet i bostadsområdena
              upplever kvinnor i högre grad än män att det är männen som planerar
              och bygger. Och det stämmer. Det är viktigt att med forskning
              klargöra och förtydliga att kvinnor måste ges stimulans och möjligheter
              att påverka i ett tidigt skede. Statistik om kvinnors möjligheter
              att påverka yttre och inre miljö, arkitektur och estetiska delar
              samt utformning av lägenheten eller villan saknas i hög grad.
            </seg>
            <seg n="9b43a9e8">
              Det är nödvändigt att öppna en diskussion om varför bostadssektorn
              ser ut som den gör, och hur kvinnor och män ska kunna påverka.
              Bostad och uppväxtmiljö måste prioriteras som ett område i politikens
              fokus tillsammans med sjukvård, omvårdnad och skola. Som det ser
              ut i dag har alltför få kvinnor engagerat sig i bostadsbranschen.
              Det gäller också att stimulera kvinnor till politiska uppdrag
              för bostadsplanering och byggande.
            </seg>
            <seg n="3f56600d">
              Det är dags att se till att våra bostadsområden blir trygga och
              säkra för kvinnor att röra sig i. Att planera samhället så att
              det blir brottsförebyggande är en viktig jämställdhetsfråga! Att
              göra parkeringsplatser ordentligt upplysta och se till att entrédörrar
              går att överblicka är sådana positiva brottsförebyggande åtgärder.
              Kristdemokraterna vill att kommunerna ska upprätta en brottsförebyggande
              policy som bör ingå i alla översiktsplaner. En sådan policy kan
              innehålla principiella ställningstaganden om hur stadens struktur
              bör utvecklas för att motverka brott och om hur bostäder, arbetsplatser
              och handel kan planeras brottsförebyggande.
            </seg>
            <seg n="c15cc46c">
              Fru talman! Tittar man vidare i skrivelsen för att se vad regeringen
              gjort på bostadspolitikens område sedan 1999 så blir man ännu
              mer besviken. Regeringen hänvisar till två rapporter som Boverket
              har gett ut. Den ena tar upp att man ska stadsplanera i stället
              för att bebyggelseplanera, och den andra rapporten tar upp hur
              man ska planera för ökad kollektivtrafik.
            </seg>
            <seg n="88226dd0">
              Bägge dessa rapporter är i och för sig bra, men det är inte mycket
              som har hänt sedan 1999 på detta politikområde, vilket med all
              tydlighet visar sig i skrivelsen Jämt och ständigt .
            </seg>
            <seg n="4481ecd3">
              Nu har tyvärr statsrådet Mona Sahlin gått. Men om hon hade stannat
              kvar så hade jag önskat att hon hade tagit med sig de kristdemokratiska
              förslagen och försökt att påverka sina ministerkolleger på bostadspolitikens
              område att vara mer aktiva när det gäller jämställdhetsområdet.
            </seg>
          </u>
          <note type="speaker" n="1b5fa553">
            Anf. 177 LARS-IVAR ERICSON (c):
          </note>
          <u who="unknown" xml:id="i-823b215f94aec468-28" n="fb9d3fb6">
            <seg n="ea5a3b8b">
              Fru talman! Jämställdheten haltar. Jag hittade rubriken i en
              skånsk lokaltidning i höstas. Artikeln handlade om hur olika grupper
              diskrimineras i arbetslivet. Men denna rubrik kunde lika gärna
              ha stått över en artikel som gäller för hela landet. Trots lagar
              och trots många ord i olika debatter går jämställdhetsarbetet
              långsamt.
            </seg>
            <seg n="7c027f45">
              Sverige är inte så jämställt som regeringen vill påstå, utan
              här återstår mycket att göra. I en debatt förra hösten sade dåvarande
              jämställdhetsminister Margareta Winberg: Företagarna ska ha jämställdhetsplaner,
              och JämO går nu ut och granskar 500 företag och begär in planerna
              för att se om det finns sådana och om de är korrekta. Jag kunde
              då korrigera den uppgiften genom att säga att JämO i själva verket
              ställde frågan till 10 000 företag. Jag frågade om det fanns några
              sanktionsmöjligheter mot dem som inte upprättar jämställdhetsplaner.
              Minister Winberg svarade då att det blir sanktioner enligt lagstiftningen
              för dem som inte sköter sig.
            </seg>
            <seg n="79a9fead">
              Nu är jag naturligtvis mycket nyfiken. Kan någon säga hur det
              gick med svarsfrekvensen? Har det behövts några sanktioner? Tyvärr
              har Mona Sahlin lämnat kammaren, men det kanske finns någon annan
              företrädare för regeringspartiet som kan besvara min fråga.
            </seg>
            <seg n="b2332ea3">
              Behövs det då verkligen jämställdhetsplaner? Är de inte bara
              pappersprodukter som plockas fram en gång per år för att bli reviderade?
              Nej, det är som utskottet uttrycker det, stor nytta och stort
              värde med att arbeta med jämställdhetsplaner. Planerna är inget
              självändamål, utan ett sätt att driva arbetet framåt. Därför är
              det bekymmersamt att många arbetsgivare inte ännu lever upp till
              lagens krav på jämställdhetsplaner. Syftet med jämställdhetslagen
              är att främja kvinnors och mäns lika rätt i fråga om arbetsvillkor,
              anställningsvillkor och andra villkor samt utvecklingsmöjligheter.
              Så kan en jämställdhetsplan inledas, och sedan kan följande rubriker
              förekomma:
            </seg>
            <seg n="872c3d75">
              Fru talman! Detta kan tyckas vara självklarheter, men även självklarheter
              måste ibland upprepas.
            </seg>
          </u>
          <note type="speaker" n="bffa8f4e">
            Anf. 178 GUDRUN SCHYMAN (v):
          </note>
          <u who="gudrun_schyman_330877" xml:id="i-bed71b80e5d7caae-0" n="9e8fa586">
            <seg n="76f9d3f9">
              Herr talman! Jag vill gärna ta fasta på det som några har sagt
              i debatten, nämligen att vi inte behöver prata om de här sakerna
              här i kammaren. Jag tror att det var Tina Acketoft som sade det.
              Hon sade att vi är så överens här i kammaren om hur det är och
              att vi ska ha jämställdhet. Därför behöver vi inte prata om det
              här. Jag tror att det är precis tvärtom. Jag tror att vi behöver
              prata om det väldigt mycket på många ställen, och också här.
            </seg>
            <seg n="76c4c294">
              Jag tror att det har varit, och fortfarande är, ett problem att
              de som inte tycker om det som står i skrivelsen Jämt och ständigt
              inte gärna går upp och pratar om det. Det är väldigt lätt att
              säga att det är klart att vi vill ha jämställdhet. Det finns väl
              ingen som är emot det. Det är ju inte bra att vi har lönediskriminering.
              Det finns ingen som tycker att det är bra. Det är inte bra att
              män är våldsamma mot kvinnor. Det finns ingen som försvarar det
              här, och ändå pågår det. Och det blir inte bättre, utan det blir
              sämre. Det går bakåt, både när det gäller våldet och när det gäller
              lönerna.
            </seg>
            <seg n="23530616">
              Det sker alltså någonting annat i verkligheten än det som sägs
              i verkligheten, både här i kammaren och i samhällsdebatten. Att
              det just finns under ytan gör det väldigt svårt. Det är så många
              som har polerat väldigt hårt på den här officiella bilden av Sverige
              som ett jämställt land. Den bilden poleras det också på här i
              kammaren. Det är också därför som det är nödvändigt att göra det
              som också sägs i skrivelsen och i betänkandet, nämligen att gå
              från jämställdhetspolitik till en mer feministisk politik.
            </seg>
            <seg n="20124ea8">
              Det kanske är viktigt att förklara vad det innebär. Det är faktiskt
              att väldigt klart och tydligt säga att det handlar om strukturer.
              Det handlar inte om enskilda män som har en dålig kvinnosyn och
              som slår enskilda kvinnor, utan det handlar om en föreställning
              som gruppen män har om att kvinnor är mindre värda och att män
              har rätt att kontrollera deras liv. Den finns i rättssalarna,
              och inte bara bland de som är anklagade och som ställs till svars
              för att de har slagit, misshandlat eller våldtagit, utan den finns
              också väldigt väl representerad i huvudet på dem som har att sköta
              rättssäkerheten. Det syns mycket tydligt i de domar som avkunnas.
              Där har man en utgångspunkt som innebär att kvinnors kroppar ska
              vara tillgängliga för män och att mäns sexualitet är någonting
              okontrollerbart.
            </seg>
            <seg n="2a13a459">
              Jag tror att det är bra att vi talar klarspråk om de här sakerna.
              I den här handlingsplanen och skrivelsen finns beskrivningen att
              vi i Sverige har en könsmaktsordning som underordnar och diskriminerar
              kvinnor och att den patriarkala könsmaktsordningen tar sig väldigt
              många uttryck och genomsyrar samhällets alla institutioner, nivåer
              och alla skeden i våra liv. Det står i den här skrivelsen. Om
              man inte tycker så ska man nog säga ifrån väldigt klart. För tycker
              man så och ser man verkligheten på det viset får det väldiga konsekvenser
              för hur vi också ser på det politiska arbetet. Då måste vi ju
              veta att politiska beslut och politiska reformer också landar
              i just den här maktstrukturen. Det kan få den konsekvensen att
              en välmenande politisk reform faktiskt i själva verket förstärker
              och reproducerar en maktordning som många säger sig inte vilja
              ha.
            </seg>
            <seg n="6e95df9f">
              Det bästa exemplet på det är väl just föräldraförsäkringen som
              vänder sig till ett familjebegrepp som är stadfäst i den patriarkala
              maktordningen med en klar föreställning om vem som ska göra vad
              i förhållande till barn och i familjen. Föräldraförsäkringen är
              inte nyckeln till jämställdhet, men den är en nyckel när vi talar
              om lönediskriminering.
            </seg>
            <seg n="3c903270">
              Det står alldeles klart efter den utmärkta hearing som arbetsmarknadsutskottet
              hade där representanterna för Medlingsinstitutet, Konjunkturinstitutet,
              Statistiska centralbyrån och JämO samtliga pekade på att föräldraförsäkringen
              är en nyckel. Där går nämligen den patriarkala maktordningen i
              dagern väldigt tydligt. Det sker i förhandlingarna vid köksbordet,
              i förhandlingarna mellan det obetalda och det betalda arbetet.
              Då är det viktigt att se att där finns inga jämbördiga förhandlingsparter.
              Där finns samma över- och underordning som finns på andra ställen
              i samhället, nämligen att männen är överordnade och kvinnorna
              är underordnade. Där träffas inga fria val, utan de val som träffas
              är utifrån den maktordning som råder. Och det blir också på det
              sättet att kvinnorna tar ut den absolut övervägande majoriteten
              av föräldraförsäkringen.
            </seg>
            <seg n="04777162">
              Det har inte att göra med taken. JämO tog också upp det i den
              här utfrågningen. Det spelar ingen roll om vi tittar på de familjer
              där kvinnan och mannen har ungefär lika hög lön. Antingen de ligger
              ovanför eller under taket är mönstret likadant i alla fall. Det
              har inte med det att göra, utan det har att göra med en föreställning
              som vi bär inom oss själva och som omgivningen bär inom sig och
              som på olika sätt signaleras till oss. Vad är mamma, pappa, barn
              och vem gör vad? Det är den maktordningen som slår igenom. Det
              handlar inte om fria val.
            </seg>
            <seg n="8900b461">
              Därför är föräldraförsäkringen viktig som nyckel. Det är ju också
              så att en arbetsgivare som lever i samma maktordning naturligtvis
              hellre anställer någon som inte kommer att vara hemma med barn.
              Det är inget konstigt med det. Samma norm, samma mönster och samma
              maktordning som finns på arbetsmarknaden finns också vid köksbordet.
              Det är viktigt att se att detta handlar om politik. Därför måste
              vi vidga politiken till att också omfatta det som sker vid köksbordet.
            </seg>
            <seg n="ed395da2">
              Dessutom sker detta inte i samband med att det kommer barn. Jag
              tycker att det var bra att Britta Lejon tog upp det här utmärkta
              särtrycket i budgeten som vi äntligen har fått. Där finns det
              verkligen mycket att läsa. Det är dynamit, vill jag påstå. Där
              ser man svart på vitt hur kvinnor underordnas i samtliga situationer
              och livsskeden. Man ser det på inkomster. Man ser det på fördelningen
              av betalt och obetalt arbete. Kvinnors lägre löner och livsinkomster
              gör att bidragen också blir lägre i samtliga försäkringssystem.
              Kvinnor får inte den rehabilitering som de behöver och så vidare.
              Dessutom ser vi någonting annat som är mycket intressant som jag
              gärna vill påpeka om ni inte har sett det, nämligen att kvinnors
              inkomster inte börjar att sjunka när det kommer barn utan när
              man flyttar ihop. Det är då det börjar: Det är då det obetalda
              arbetet växer för kvinnor. I och med sammanboendet, om det nu
              är under äktenskapliga former eller inte: Det är där det börjar.
              Sedan fortsätter och förstärks det när barnen kommer, men det
              börjar före det, för vi har redan innan vi blir föräldrar klart
              för oss vem som ska göra vad och går in i detta och gör det som
              förväntas utifrån den patriarkala maktordningen.
            </seg>
            <seg n="915bb935">
              Så det är inte föräldraförsäkringen och inte föräldraskapet,
              utan det är maktordningen. Det inträder en form av så att säga
              vård av frisk man i hemmet när vi flyttar ihop.
            </seg>
            <seg n="9d62b234">
              Jag tycker att det här är en väldigt bra varudeklaration som
              borde ut i en populärutgåva i varenda högstadie- och gymnasieskola:
              Detta bör ni veta! Tager du denna Pelle Gustav Nils med vetskapen
              om att din lön sjunker, att dina ersättningsnivåer i socialförsäkringssystemen
              går ned och att du kommer att få en lägre pension? Var medveten
              om det!
            </seg>
            <seg n="9ac38a65">
              Det vore väl en bra upplysning, eller hur? Man kan ju välja att
              göra det här i alla fall jag har ingenting emot det men man ska
              veta vad man gör och man ska kunna ha en bra diskussion och förhandling
              innan man gör det man ska göra.
            </seg>
            <seg n="0d358067">
              Det här särtrycket är alltså guld värt, och det är bra att vi
              har fått det. Jag vet att det har varit mycket politisk kamp för
              att få det, och det visar sig ju att det lönar sig. Det visar
              sig också att genom de politiska verktygen har vi möjlighet att
              göra någonting åt det som alla säger har tagit så lång tid eller
              att det inte kommit dit vi vill att det ska komma.
            </seg>
            <seg n="5c6f7dbb">
              Varför händer ingenting? har flera frågat i debatten. Jo, därför
              att frågorna inte är tillräckligt belysta och för att konflikten
              inte är tillräckligt tydliggjord. Om vi använder språket rätt
              kommer den att bli det. Sluta fråga hur vi ska få in kvinnor i
              styrelserna fråga hur vi ska få ut männen! Då blir det en mycket
              intressantare diskussion.
            </seg>
          </u>
          <note type="speaker" n="3fd576cf">
            Anf. 179 ANNELIE ENOCHSON (kd) replik:
          </note>
          <u who="annelie_enochson_4aff48" xml:id="i-9f2994ba2f2e1865-1" n="2919cc49">
            <seg n="b4eb6da7">
              Herr talman! Både Gudrun Schyman och Camilla Sköld Jansson har
              tagit upp föräldraförsäkringen och kvoteringen av den. Vad jag
              tycker att ni båda två har glömt är detta att föräldraförsäkringen
              först och främst är till för barnen. Det är fråga om mer tid för
              barnen. Det är ju det föräldraförsäkringen går ut på.
            </seg>
            <seg n="03e3d1d5">
              Vi i Kristdemokraterna har precis genomfört en familjepolitisk
              lyssnar- och samtalskampanj runtom i Sverige, där vi har varit
              ute och pratat med folk på olika ställen. I samband med den kampanjen
              bad vi Demoscop ställa en fråga till ungefär 1 000 statistiskt
              utvalda personer om hur de såg på kvoterad föräldraledighet. Det
              visade sig att åtta av tio säger nej. Av anhängarna till Gudrun
              Schymans eget parti är det så många som 61 % som säger nej till
              kvoterad föräldraledighet. Det är ganska märkligt, tycker jag,
              med tanke på vad man säger här. Om man tittar på alla är det alltså
              79 %.
            </seg>
            <seg n="4195c5b4">
              Jag tycker att det viktigaste med föräldraförsäkringen är att
              föräldrarna ska bestämma själva, och det är tydligen det som svenska
              folket också anser.
            </seg>
          </u>
          <note type="speaker" n="5dc401fa">
            Anf. 180 GUDRUN SCHYMAN (v) replik:
          </note>
          <u who="gudrun_schyman_330877" xml:id="i-bed71b80e5d7caae-1" n="9e8fa586">
            <seg n="704e43ce">
              Herr talman! Jag sade just i mitt anförande: Det finns inga fria
              val. Vi är alla delar i den könsmaktsordning som bland annat finns
              ypperligt beskriven i den här skrivelsen. Det innebär att det
              är de ramarna, den normen och det mönstret som hela tiden påverkar
              oss, också när vi diskuterar vem som ska ta ut vad av föräldraförsäkringen.
            </seg>
            <seg n="abb58df5">
              Föräldraförsäkringens utgångspunkt är barnets bästa. Barnets
              bästa hade jag en diskussion om med barn- och ungdomsministern
              i går, och vi var väldigt överens om hon har också skrivit det
              i ett interpellationssvar att barnets bästa är att ha tillgång
              till två föräldrar, om det finns, att ha tid med bägge föräldrarna
              och att ha två kompetenta, reellt existerande och fungerande föräldrar.
            </seg>
            <seg n="1e94031d">
              Och barns bästa och barns behov är också att leva i en jämställd
              familj. Jämställdhet som uttryck för icke-diskriminering, som
              uttryck för respekt för varje människas lika värde och som uttryck
              för respekt för demokratin är också en viktig ingrediens i ett
              barns liv, inte minst viktiga för att ge barnen förmåga att i
              ett vuxenliv också kunna delta i och vara med och forma en jämställd
              vardag.
            </seg>
          </u>
          <note type="speaker" n="e1de514f">
            Anf. 181 ANNELIE ENOCHSON (kd) replik:
          </note>
          <u who="annelie_enochson_4aff48" xml:id="i-9f2994ba2f2e1865-2" n="2919cc49">
            <seg n="aab46348">
              Herr talman! Barnens bästa absolut! Där är vi överens: Barnens
              bästa måste sättas i första rummet. Självklart är barnens bästa
              att ha tillgång till två föräldrar och att leva i en familjekonstellation
              absolut.
            </seg>
            <seg n="57f3cd6d">
              Men man är också förälder hela livet. Enligt vad familjepsykologer
              säger har ett barn under sitt första år lättare att applicera
              till bara en person, vilket gör att det kanske är en av föräldrarna
              som bör vara hemma.
            </seg>
            <seg n="46465a48">
              I vår familj är det så att min man nu har huvudansvaret hemma
              medan jag har tagit det i början av barnens år. Man är förälder
              hela livet. Jag tror att det är viktigt att säga så och att man
              vet om att det är så.
            </seg>
            <seg n="c1ed635c">
              Jag tycker också att det i det här sammanhanget är viktigt att
              säga en annan sak. Vi i Kristdemokraterna har sagt att vi vill
              ha ett förbud mot diskriminering av föräldralediga som införs
              i föräldraledighetslagen. Vi är de enda som har en reservation
              om detta. Jag undrar varför inte Vänsterpartiet är med på den
              reservationen.
            </seg>
          </u>
          <note type="speaker" n="9dc1ac98">
            Anf. 182 GUDRUN SCHYMAN (v) replik:
          </note>
          <u who="gudrun_schyman_330877" xml:id="i-bed71b80e5d7caae-2" n="9e8fa586">
            <seg n="d5fb72c3">
              Herr talman! Jag tror att det skulle vara helt fel att sätta
              barns bästa i någon form av motsatsförhållande till jämställdhet.
              Om vi nu är överens om att jämställdhet är någonting som vi vill
              uppnå och om vi är överens om att diskriminering och underordning
              av halva befolkningen är en av vår tids största demokratibrister
              så ska vi väl förskona barn från att växa upp i sådana förhållanden,
              eftersom vi sätter demokratin och respekten för varje människas
              lika rätt och värde högt?
            </seg>
            <seg n="158bb4a5">
              Alltså ska vi leva demokrati så mycket som möjligt. Då måste
              vi alltså leva jämställdhet i praktiken.
            </seg>
            <seg n="66c54505">
              Det innebär att om vi då har en föräldraförsäkring som får till
              följd att kvinnor konsekvent diskrimineras och underordnas på
              arbetsmarknaden så kan vi inte ha en sådan försäkring, eftersom
              en underordning och diskriminering på arbetsmarknaden ju för med
              sig att kvinnor i nästa steg är de som är hemma mest i alla lägen
              när det gäller barn, tar mest ansvar för det obetalda arbetet,
              ser till relationer och så vidare.
            </seg>
            <seg n="eb29368b">
              De här sakerna hänger ju ihop. Vi kan inte bryta loss och säga
              att det finns något särskilt som heter barns bästa som är frikopplat
              från demokratin. Det är ju en fullständig omöjlighet. Alltså måste
              vi se att dessa saker är intimt sammanbundna med varandra, och
              det är därför jag säger att föräldraförsäkringen och lönediskrimineringen
              sitter ihop. Förhandlingen på arbetsmarknaden och vid köksbordet
              hänger ihop.
            </seg>
            <seg n="487a50a9">
              Vi måste våga se det. Vi kan inte bryta ut barnen ur detta, utan
              det finns där. Och barn mår väldigt bra av att leva i förhållanden
              som präglas av jämställdhet och en utsträckt demokrati.
            </seg>
          </u>
          <note type="speaker" n="e1e44ce4">
            Anf. 183 DÉSIRÉE PETHRUS ENGSTRÖM (kd) replik:
          </note>
          <u who="unknown" xml:id="i-f981f3abcd9436e9-11" n="fb9d3fb6">
            <seg n="4def22ae">
              Herr talman! Jag tror att vi är överens om mycket, framför allt
              när det gäller det du nämnde tidigare, Gudrun Schyman, om våld
              mot kvinnor. Men sedan är det kanske vissa synsätt, åtgärder och
              metoder som vi inte alltid är överens om över partigränserna.
            </seg>
            <seg n="0399be22">
              Du har talat om föräldraförsäkring och patriarkala strukturer.
              Då undrar jag lite grann vart Gudrun Schyman vill komma. Om vi
              ska avskaffa familjen därför att män och kvinnor är ojämställda
              så vet vi samtidigt att även i homosexuella förhållanden utkristalliserar
              sig ju maktstrukturer. Lösningen är nog alltså inte att avskaffa
              relationer mellan kvinna och man, utan tyvärr måste vi kämpa inom
              systemet för att respektera och uppvärdera varandra. Jag tror
              inte på lösningen att avskaffa vare sig äktenskapet eller familjen.
            </seg>
            <seg n="243a5904">
              Jag sitter i en socialnämnd där vi varje månad jagar trygga familjer
              åt utsatta barn. Om jag gav dem svaret: Bara vi avskaffar familjen
              så blir det nog bra, lilla vän! hur skulle det se ut? Vi lever
              här, och vi ska stödja gemenskap och inte splittring. Jag anser
              att människan är en gemenskapsvarelse från vaggan till graven,
              och därför tror jag att det är oerhört viktigt att vi inte så
              att säga angriper fel sak. Vi ska ju stödja i stället för att
              uppluckra familjestrukturerna.
            </seg>
          </u>
          <note type="speaker" n="1cecc5db">
            Anf. 184 GUDRUN SCHYMAN (v) replik:
          </note>
          <u who="gudrun_schyman_330877" xml:id="i-bed71b80e5d7caae-3" n="9e8fa586">
            <seg n="5df2c875">
              Herr talman! Jag vet inte vad Désirée Pethrus Engström har fått
              det ifrån, att jag på något sätt vill avskaffa familjen. Det skulle
              vara mig fjärran att säga åt människor: Lev inte med varandra!
              Sätt er i var sitt hål i väggen och håll er isär. Det är inte
              min politik över huvud taget.
            </seg>
            <seg n="a1706037">
              Vad jag vill avskaffa är de patriarkala familjerna. Jag vill
              att vi ska kunna leva ihop på det sätt vi själva väljer, det vill
              säga kunna träffa just fria val när det gäller vem vi vill vara
              med, oavsett sexuell läggning, men också när det gäller hur vi
              vill forma vår gemenskap. Jag vill också att vi ska kunna träffa
              genuint fria val när det gäller fördelningen av det obetalda arbetet
              och föräldraskapet. Det är det jag är ute efter.
            </seg>
            <seg n="0a3e43ef">
              Jag vill kunna se familjetyper som ser väldigt olika ut men som
              framför allt inte bygger på den patriarkala maktordningen, med
              mannen som familjeöverhuvud och överordnad och kvinnan i en underordnad
              position, med den strikta uppdelning som följer med den traditionella
              patriarkala familjebilden. Det är det som jag har vänt mig emot.
              Det gör jag bland annat av det skälet att jag ser hur mycket konflikter
              det ställer till med. Det är där vi har det största och värsta
              våldet. Och vilka förlorar på det, förutom kvinnor som blir slagna
              till döds? Jo, självklart barnen, som lever i skärselden, i konflikterna
              i det drama som utspelar sig.
            </seg>
            <seg n="50cb095b">
              Det är vad jag vill. Jag trodde kanske att vi var överens om
              det.
            </seg>
          </u>
          <note type="speaker" n="fb5fc582">
            Anf. 185 DÉSIRÉE PETHRUS ENGSTRÖM (kd) replik:
          </note>
          <u who="unknown" xml:id="i-f981f3abcd9436e9-12" n="fb9d3fb6">
            <seg n="d475303d">
              Herr talman! Det blir väldigt svårt att förstå vad Gudrun Schyman
              vill komma åt. Ingen har väl någonsin sagt att vi vill att männen
              ska vara överordnade i en relation.
            </seg>
            <seg n="762c22ad">
              I går sade du i en interpellationsdebatt att du var emot idén
              att koppla föräldraförsäkringen till en familjetyp som många av
              oss inte vill ha. Då undrar jag bara: Vad är det för familjetyp
              du talar om? Hur många konstellationer av familjer finns det som
              du vill avskaffa, där du tror att du kan avskaffa maktstrukturer?
              De kommer att finnas ändå, oavsett om det är en relation mellan
              man och kvinna, mellan kvinna och kvinna eller man och man. Det
              kommer att finnas maktstrukturer som kan uppstå, som vi naturligtvis
              måste motverka.
            </seg>
            <seg n="07839cbf">
              Ska ensamstående mödrar vara normen? Eller vad är det som ska
              vara normen för Gudrun Schyman i det samhälle som hon vill bygga?
            </seg>
            <seg n="e9f450d9">
              Jag måste få avsluta med att fråga om det obetalda arbetet som
              kvinnor gör. Så fort vi diskuterar hur man ska uppvärdera det
              arbetet är det inte bra. Det är antingen på fel plats, i hemmet,
              eller också är det fel på något annat sätt utifrån er synvinkel.
              Vi har sagt att vi höjer taken i föräldraförsäkringen, eftersom
              ni tycker att det är viktigt att alla sociala strukturer kopplas
              till ekonomisk trygghet. Då säger Vänstern att vi inte bara ska
              prata om ekonomi. Men hur vill ni ha det? Ska vi uppvärdera kvinnors
              arbete eller vad är det vi ska uppvärdera? Frågan är hur ni vill
              att det ska se ut i föräldraförsäkringen.
            </seg>
          </u>
          <note type="speaker" n="f2d18f5b">
            Anf. 186 GUDRUN SCHYMAN (v) replik:
          </note>
          <u who="gudrun_schyman_330877" xml:id="i-bed71b80e5d7caae-4" n="9e8fa586">
            <seg n="763e1cd5">
              Herr talman! Den diskussion som jag för om föräldraförsäkringen
              för jag utifrån att jag ser att den mycket effektivt bidrar till
              att den patriarkala maktordningen både på arbetsmarknaden och
              hemma reproduceras och permanentas. Därför tycker jag att den
              utformning som är nu är djupt olämplig. Därför bör den individualiseras.
            </seg>
            <seg n="465291a2">
              Jag tycker att man ska ställa sig frågan varför föräldraförsäkringen
              fick den här konstruktionen när alla andra socialförsäkringar
              och system är individualiserade. Varför fick den försäkringen
              just den här konstruktionen? Jo, för att man valde att rikta sig
              till ett patriarkalt familjebegrepp eftersom det är vanligt att
              det ser ut så.
            </seg>
            <seg n="38716b44">
              Visst är det så att ingen någonsin har sagt att vi vill att männen
              ska vara överordnade. Men det är så. Det är så det ser ut. Det
              är den maktordningen vi har. Det sägs sällan rakt ut: Vi tycker
              att det är jättebra att vi har den här maktordningen. Det finns
              till och med de som påstår att den inte existerar, utan att det
              är fråga om enskildheter. Det är enskilda kvinnor som råkar illa
              ut i en löneförhandling och inte tar för sig, inte står på sig
              och allt vad vi ska göra. Eller om det är våld är det väl någon
              som har varit på fel plats vid fel tillfälle och så vidare.
            </seg>
            <seg n="8435761a">
              Om vi ser strukturen måste vi också våga göra någonting åt den.
              Då måste vi fråga oss vad vi kan göra åt den för att bryta maktordningen.
              Den diskussionen måste vi också kunna föra när det gäller familjen,
              hur strukturen finns i familjen. Det är inget farligt i det. Vi
              behöver inte flytta isär för det. Men vi kan ju börja uppföra
              oss så gott vi kan, som jämställda och lika mycket värda.
            </seg>
            <seg n="ff45e7fa">
              Vi måste se när det kommer influenser utifrån som vill få oss
              att fatta andra beslut. De är många.
            </seg>
          </u>
          <note type="speaker" n="ebea7129">
            Anf. 187 TOBIAS BILLSTRÖM (m) replik:
          </note>
          <u who="tobias_billstrom_633686" xml:id="i-e3d3119126b1d7ab-7" n="8b9078b9">
            <seg n="9ab6a05b">
              Herr talman! Det går bokstavligt talat en röd tråd genom Gudrun
              Schymans anföranden, från det vid det här laget ganska ökända
              talibantalet till den här debatten: Män är alltid problemet, aldrig
              en del av lösningen. Män ska inte ses som en tillgång i jämställdhetsarbetet.
              När Gudrun Schyman pratar befinner sig männen alltid på andra
              sidan demarkationslinjen i förhållande till henne och Vänsterpartiet.
            </seg>
            <seg n="1183bf57">
              Jämställdhet vid köksbordet, som Gudrun Schyman efterlyste tidigare,
              är en mycket intressant sak att diskutera. Varje gång vi moderater
              i den här kammaren har gjort försök att flytta beslut från det
              offentliga till människors köksbord har Vänsterpartiet motsatt
              sig det. Du har gjort det i debatter mot Carl Bildt, Bo Lundgren
              och Fredrik Reinfeldt. Du har gjort det på punkt efter punkt,
              Gudrun Schyman.
            </seg>
            <seg n="8a5cce24">
              När vi vill se skattereformer som syftar till att göra kvinnorna
              friare och ge dem större möjligheter att fatta beslut, då är ni
              emot. När vi vill ha en tydlig och klar linje för att underlätta
              för det kvinnliga småföretagandet, då säger ni nej. Och, inte
              minst, när vi vill ha fler poliser så att den misshandlade kvinnan
              faktiskt ska kunna få någon som kommer när hon ringer, då säger
              Vänsterpartiet här i kammaren att det är batongpolitik och motsätter
              sig det också.
            </seg>
            <seg n="6ca1bd5c">
              Någonstans måste man välja. Jag tycker att du i kväll har serverat
              oss retorik men inte särskilt mycket av realpolitik.
            </seg>
          </u>
          <note type="speaker" n="e26ec0c7">
            Anf. 188 GUDRUN SCHYMAN (v) replik:
          </note>
          <u who="gudrun_schyman_330877" xml:id="i-bed71b80e5d7caae-5" n="9e8fa586">
            <seg n="7f245d7d">
              Herr talman! Jag vet av erfarenhet att det finns de som har väldigt
              svårt att ta till sig den här dimensionen av politiken. Det finns
              de som tycker att den inte hör hemma i politiken. De tycker att
              den är för smal. Jag har hört mängder av konstiga kommentarer.
            </seg>
            <seg n="24dd1ef7">
              Men den könsmaktsordning som vi lever i är reell. Den är faktisk.
              Och den får praktiska konsekvenser. Den får förödande konsekvenser,
              många gånger.
            </seg>
            <seg n="df40342d">
              Om vi är överens om att det existerar en sådan könsmaktsordning
              som strukturellt överordnar män och underordnar kvinnor, där män
              som grupp är överordnade kvinnor och där kvinnor som grupp är
              underordnade och diskriminerade, då har vi kommit en bit på väg.
              Men det verkar inte som om vi är överens om det över huvud taget.
              Det är därför det är viktigt att de här sakerna diskuteras ordentligt
              också här i kammaren. Vi ska inte tro att politiken är något lysande
              undantag. Det är inget undantag från de patriarkala strukturerna.
              Tvärtom är de väl företrädda inom både politikens innehåll och
              utformning.
            </seg>
            <seg n="174d1352">
              Jag är inte någon som tycker att män är problem. Tvärtom, många
              gånger är de en oerhörd tillgång. Det jag tycker är problem är
              män som använder sig av det patriarkala maktsystemet, som uppträder
              i enlighet med det patriarkala maktsystemet, som utnyttjar de
              fördelar och de privilegier som det patriarkala maktsystemet ger.
              Ett av de privilegierna heter att inte se sig själv som del i
              en grupp.
            </seg>
            <seg n="79523037">
              Det är ett privilegium att kunna se sig som någon som inte är
              deltagare i någon strukturell grupp i samhället. Det är den privilegierades
              privilegium att ha den ståndpunkten. Jag tror inte att du hittar
              någon kvinna som har den ståndpunkten. Men det är en intressant
              diskussion.
            </seg>
          </u>
          <note type="speaker" n="274fe529">
            Anf. 189 TOBIAS BILLSTRÖM (m) replik:
          </note>
          <u who="tobias_billstrom_633686" xml:id="i-e3d3119126b1d7ab-8" n="8b9078b9">
            <seg n="a342854e">
              Herr talman! Jag kan börja med att säga att jag inte fick något
              svar på vare sig frågan om skatten, frågan om småföretagandet
              eller frågan om polisen. Men Gudrun Schyman har rätt till ytterligare
              en replik, så det är möjligt att det kommer ett svar. De handlar
              ju om konkreta åtgärder syftande i en viss riktning. Det är möjligt
              att vi inte är överens om dem. Det är möjligt att vi inte tycker
              samma sak när det gäller de hushållsnära tjänsterna eller poliserna.
              Men säg då i så fall ifrån och berätta på vilket sätt du vill
              lösa de problem som dessa förslag implicerar!
            </seg>
            <seg n="2dbf3ee2">
              Sedan var det faktiskt så att jag pratade om könsstereotyper.
              Moderaterna har uppfattningen att det givetvis finns mekanismer
              i samhället som gör att man väljer på det ena eller andra sättet.
              Vi har aldrig någonsin sagt någonting annat. Men vad Gudrun Schyman
              vill göra är att utifrån den analysmodellen bygga någonting helt
              annat. Ta diskussionen som jag hade tidigare med Mona Sahlin och
              om att helt plötsligt ändra rättsordningen, att göra männen till
              offer, att skapa en bild av gärningsmannen som ett offer för en
              könsmaktsordning som vederbörande sedan ska kunna hänvisa till
              i en rättssal. Det är ju det som ligger i förlängningen av ditt
              sätt att resonera.
            </seg>
            <seg n="c035e5c8">
              Vi menar att detta är att göra brottsbekämpningen en björntjänst.
              Även om vi återvänder till frågan om attityderna är skillnaden
              mellan moderat och vänsterpartistisk, inte bara rättspolitik utan
              även politik i övrigt att vi inte tycker att lagar ska synliggöra
              problem, utan de ska erbjuda ett rättsskydd. Det är ju lagstiftning
              som vi sysslar med i den här kammaren och inte tyckande.
            </seg>
            <seg n="12b5ea7d">
              Så min fråga blir på nytt: Vilka åtgärder vill Gudrun Schyman
              hänvisa till? Vilka är de åtgärder som gör kvinnorna friare ekonomiskt,
              personligt och inte minst när det gäller rättstrygghet?
            </seg>
          </u>
          <note type="speaker" n="afe91e40">
            Anf. 190 GUDRUN SCHYMAN (v) replik:
          </note>
          <u who="gudrun_schyman_330877" xml:id="i-b62d3bfedf84d5f0-0" n="9e8fa586" next="i-13be28d0a13ea959-0">
            <seg n="668da333">
              Herr talman! En absolut grundförutsättning för att vi ska komma
              bort ifrån den diskriminering och underordning av kvinnor som
              i dag pågår är att vi ser vad som pågår, att vi gör just den feministiska
              analys som leder oss fram till ett synliggörande och ett klargörande
              av könsmaktsordningen, så att vi förstår att göra rätt saker.
              Annars kan det bli så att vi fattar beslut här om reformer eller
              lagstiftning som inom ramen för denna maktordning faktiskt permanentar
              och förstärker den. Det är därför som det är viktigt att veta
              vad man gör.
            </seg>
            <seg n="5b3ed07e">
              För att kunna veta det måste man också ha en väldigt klar analys
              av hur det ser ut. Det är precis som när vi gör en klar analys
              av hur den ekonomiska maktordningen ser ut för att vi ska kunna
              utforma en rättvis fördelningspolitik. I den feministiska dimensionen
              som handlar om motsättningen mellan könen måste vi också göra
              en korrekt analys. Annars vet vi ju inte vad vi ska göra. Annars
              kanske vi tror att vi ska ha den föräldraförsäkring som vi har
              därför att det är bäst för barnen, om vi inte förmår att placera
              in den i den maktordning som råder, om vi inte ser att det får
              effekter på arbetsmarknaden, som får effekter på lönerna, som
              får effekter på kvinnors inkomster i livet och så vidare.
            </seg>
            <seg n="4e133f59">
              Den absolut viktigaste uppgiften i dag anser jag vara att bringa
              kunskap om denna maktordning. Jag har sett till min förskräckelse
              att kunskapsläget är illa. Det är lågt och dåligt också i den
              här kammaren.
            </seg>
          </u>
          <note n="e785bbd4">
            Överläggningen var härmed avslutad.
          </note>
          <note n="e3f20cb0">
            14 § Bordläggning
          </note>
          <note n="5fd1180c">
            Anmäldes och bordlades
          </note>
          <note n="b1ef26a1">
            15 § Anmälan om interpellationer
          </note>
          <note n="23dd2b19">
            Anmäldes att följande interpellationer framställts
          </note>
          <note n="80633122">
            den 26 november
          </note>
          <note n="3f23518f">
            Håkan Larsson
          </note>
          <note n="af6a0952">
            Agne Hansson
          </note>
          <note n="40017f36">
            Birgitta Sellén
          </note>
          <note n="8b03c010">
            Rigmor Stenmark
          </note>
          <note n="c3358d2d">
            Interpellationerna redovisas i bilaga som fogats till riksdagens
            snabbprotokoll tisdagen den 2 december.
          </note>
          <note n="19d85c33">
            16 § Anmälan om skriftliga svar på frågor
          </note>
          <note n="b85b6aed">
            Anmäldes att skriftliga svar på följande frågor inkommit
          </note>
          <note n="80633122">
            den 26 november
          </note>
          <u who="gudrun_schyman_330877" xml:id="i-13be28d0a13ea959-0" n="9e8fa586" prev="i-b62d3bfedf84d5f0-0">
            <seg n="81d33b5c">
              Luciano Astudillo
            </seg>
            <seg n="81d33b5c">
              Luciano Astudillo
            </seg>
            <seg n="1bee3859">
              Torsten Lindström
            </seg>
          </u>
          <note n="92165963">
            Marie Engström
          </note>
          <note n="a3ab6e54">
            Karin Granbom
          </note>
          <note n="39c82113">
            Åsa Torstensson
          </note>
          <note n="6ff25b84">
            Bertil Kjellberg
          </note>
          <note n="52142f12">
            Inger René
          </note>
          <note n="c0db40b3">
            Marietta de Pourbaix-Lundin
          </note>
          <note n="d57b3cd7">
            Sverker Thorén
          </note>
          <note n="a7ed356a">
            Billy Gustafsson
          </note>
          <note n="c0db40b3">
            Marietta de Pourbaix-Lundin
          </note>
          <note n="c0db40b3">
            Marietta de Pourbaix-Lundin
          </note>
          <note n="c0db40b3">
            Marietta de Pourbaix-Lundin
          </note>
          <note n="0cce122f">
            Anita Sidén
          </note>
          <note n="ba13c6cf">
            Anita Brodén
          </note>
          <note n="1d68803c">
            Kent Olsson
          </note>
          <note n="af67867f">
            Lars-Ivar Ericson
          </note>
          <note n="ff0230a9">
            Gunnar Nordmark
          </note>
          <note n="8e335fa1">
            Karin Pilsäter
          </note>
          <note n="2a21c925">
            Elizabeth Nyström
          </note>
          <note n="39b7665e">
            Yvonne Andersson
          </note>
          <note n="d3387045">
            Sören Wibe
          </note>
          <note n="1cbc5680">
            Sten Tolgfors
          </note>
          <note n="1cbc5680">
            Sten Tolgfors
          </note>
          <note n="b0342b48">
            Ulf Nilsson
          </note>
          <note n="10e2d045">
            Jan-Evert Rådhström
          </note>
          <note n="e2f81800">
            Hillevi Larsson
          </note>
          <note n="af6a0952">
            Agne Hansson
          </note>
          <note n="4155c4e9">
            Magdalena Andersson
          </note>
          <note n="1c7f32c8">
            Susanne Eberstein
          </note>
          <note n="49769d85">
            Ulla Löfgren
          </note>
          <note n="1f876441">
            Gudrun Schyman
          </note>
          <note n="92165963">
            Marie Engström
          </note>
          <note n="e6e7e1ac">
            Svaren redovisas i bilaga som fogats till riksdagens snabbprotokoll
            tisdagen den 2 december.
          </note>
          <note n="762795df">
            17 § Kammaren åtskildes kl. 17.33.
          </note>
          <note n="fc5083c0">
            Förhandlingarna leddes
          </note>
          <note n="90061113">
            /Monica Gustafson
          </note>
        </div>
      </body>
    </text>
  </TEI>
</teiCorpus>
