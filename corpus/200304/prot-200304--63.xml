<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2003</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2003</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200304--63</head>
          <docDate when="2003-02-04">2003-02-04</docDate>
        </div>
      </front>
      <body>
        <div>
          <note n="b224fda7">
            ﻿
          </note>
          <note n="95858050">
            Riksdagens protokoll
          </note>
          <note n="e50c2a74">
            2003/04:63
          </note>
          <note type="date" n="c44f57b2">
            Onsdagen den 4 februari
          </note>
          <note n="33438bc9">
            Kl. 09:00 - 16:08
          </note>
          <note n="dd9d0adf">
            1 § Justering av protokoll
          </note>
          <note n="f26e3958">
            Justerades protokollet för den 29 januari.
          </note>
          <note n="71c016de">
            2 § Hänvisning av ärende till utskott
          </note>
          <note n="cab2229d">
            Föredrogs och hänvisades
          </note>
          <note n="b32d53b2">
            3 § Sjöfylleri
          </note>
          <note type="speaker" n="11c6dec1">
            Anf. 1 REZENE TESFAZION (s):
          </note>
          <u who="unknown" xml:id="i-579e84495c6f5613-0" n="177aba14"/>
          <note n="2f87fa01">
            Fru talman! Följande debatt om lagutskottets betänkande LU6 berör
            tre motioner och gäller lagstiftningen om sjöfylleri. Motionerna
            har väckts under den allmänna motionstiden år 2003.
          </note>
          <u who="unknown" xml:id="i-9f4ef5e3e1dd8dc5-0" n="177aba14">
            <seg n="8c8c92fa">
              I motionerna förordas införande av dels en promillegräns även
              för sjöfylleri som inte är att anses som grovt brott, dels en
              möjlighet att utföra rutinmässiga nykterhetskontroller i sjötrafiken.
              Utskottet föreslår att riksdagen avslår motionerna och hänvisar
              till pågående utredningsarbete.
            </seg>
            <seg n="3feed390">
              Härmed lämnar jag över ordet till debattörerna.
            </seg>
          </u>
          <note n="5c330403">
            I betänkandet finns tre särskilda yttranden.
          </note>
          <note type="speaker" n="f0dde7bb">
            Anf. 2 ANNELI SÄRNBLAD STOORS (s):
          </note>
          <u who="anneli_sarnblad_648684" xml:id="i-5f0e9d1d2e63a8c0-0" n="25b7c2e0">
            <seg n="575e31e8">
              Fru talman! När det gäller sjöfylleri har regeringen beslutat
              att tillsätta en utredning som ska se över lagstiftningen om rattfylleri
              och sjöfylleri.
            </seg>
            <seg n="15b4211c">
              År 1999 infördes en gräns om 1,0 för grovt sjöfylleri. Utredaren
              ska nu överväga om det bör införas en promillegräns också för
              sjöfylleri av normalgraden och även föreslå andra åtgärder för
              att förbättra trafiksäkerheten till sjöss. Frågan för oss lagstiftare
              är bland annat: Ska vi införa en gräns för sjöfylleri där den
              likställs med den övriga trafiken?
            </seg>
            <seg n="90530e30">
              Den motion som behandlats i utskottet belyser just frågan om
              att sjötrafik ska likställas med övrig lagstiftning, och vi från
              Socialdemokraterna hoppas att det skyndsamt kommer åtgärdsförslag
              för sjöfylleri.
            </seg>
            <seg n="4fd584a8">
              Fru talman! Attityderna till alkohol och motordrivna fordon har
              förändrats i vårt land. Fler tar bilen, trots att de har alkohol
              i kroppen. Likaså har attityderna till sjöss förändrats. De allt
              snabbare båtarna medför att riskerna för olyckor ökar, och med
              alkohol i kroppen ökar riskerna ytterligare.
            </seg>
            <seg n="81105253">
              Vissa anser att det inte görs några insatser alls för att få
              tag i dem som framför sin båt på ett oaktsamt sätt. Vi kan dock
              se att år 2002 dömdes 84 personer i Sverige för sjöfylleri, vilket
              var fler än under tidigare år. Det beror bland annat på att polisen
              nu har laserkameror som fångar upp båtförarna.
            </seg>
            <seg n="53545ee7">
              Kampen för trafiknykterhet ska bedrivas på bred front. I och
              med nollvisionen för dödade och allvarligt skadade i trafiken
              ställer detta även krav på nykterhet i sjötrafiken. Attityderna
              måste vi, fru talman, allvarligt ta tag i. Det handlar om att
              informera om riskerna, om hur hastighet med alkohol i kroppen
              fungerar, om hur man tappar omdömet och blir okoncentrerad. Det
              handlar också om de allvarliga konsekvenser som detta kan medföra.
            </seg>
            <seg n="1202b130">
              Vidare handlar det om att hitta bra tillämpningar för att kunna
              lösa de problem som tidigare utredningar belyst. I avvaktan på
              den nu aktuella utredningen tar vi i dag inte ställning till några
              förändringar i lagstiftningen.
            </seg>
          </u>
          <note n="7bc1db7c">
            Fru talman! Jag yrkar bifall till förslaget i betänkandet LU6.
          </note>
          <note type="speaker" n="4066f7fc">
            Anf. 3 VIVIANN GERDIN (c):
          </note>
          <u who="viviann_gerdin_a081ff" xml:id="i-52edca897a057ba7-0" n="d7141baf">
            <seg n="fb2cab71">
              Fru talman! Att framföra ett fordon, av vilket slag det än må
              vara, ska alltid ske i nyktert tillstånd. Det är Centerpartiets
              hållning, och den gäller även till sjöss. Sjöfylleri ska naturligtvis
              bekämpas. En skärpt lagstiftning vid grovt sjöfylleri var behövlig,
              och nu återstår att finna en bra väg för att gå vidare.
            </seg>
            <seg n="aabf62f4">
              En utvidgning av sjöfyllerilagen har länge diskuterats. I dagens
              betänkande angående sjöfylleriet har vi att ta ställning till
              några motionsförslag med krav på en fast gräns om 0,2 . En utredning
              kom under 2001, och där finns en hel del förslag om hur man kan
              komma till rätta med fylleriet till sjöss förslag som också kräver
              ökade resurser och ger tydligare regler till exempel för hur Kustbevakningen
              ska genomföra de rutinmässiga alkoholutandningsproven.
            </seg>
            <seg n="f8417d44">
              I utredningens förslag anges att en utökning av sjöfyllerilagen
              ska gälla där sjötrafiken liknar vägtrafiken, det vill säga i
              kanaler, slussar och allmänna farleder. Reglerna skulle dock enbart
              gälla fartyg. I en motion framförs krav på att även fritidsbåtar
              ska omfattas av denna utvidgning av sjöfyllerilagen. Däremot sägs
              inte riktigt var och hur det ska ske.
            </seg>
            <seg n="1e416baf">
              I vårt land är båtintresset stort, och många tillbringar en hel
              del av sin fritid på vattnet eller i anslutning till vatten. Vi
              är också lyckligt lottade med många skärgårdar och långa kuststräckor.
              Det finns cirka en miljon fritidsbåtar, och cirka två miljoner
              människor ägnar sig åt båtliv i någon form. Omkring 20 % av alla
              båtar alltså 200 000 är övernattningsbara, och varje år beräknas
              cirka tio miljoner övernattningar ske i samband med båtliv runtom
              i Sverige.
            </seg>
            <seg n="2e2e2819">
              När det gäller de rutinmässiga alkoholutandningsproven funderar
              jag på hur de ska genomföras. Människor som bor ombord på båten
              äter där och tar kanske en öl eller två glas vin när de ankrat
              för kvällen. Ska det då ses som sjöfylleri? Ska lagen tillåta
              att alkohol över huvud taget kan medföras i en båt med övernattningsmöjligheter?
              Risken finns att alkoholen kan komma att brukas.
            </seg>
            <seg n="4e293dc4">
              Hur ska vi hantera detta? Ska det betraktas som sjöfylleri om
              alkoholintaget är 0,2 , trots att de som vistas i båten inte har
              för avsikt att framföra den förrän dagen efter? Det är viktigt
              att vi kommer till rätta med sådana oklarheter.
            </seg>
            <seg n="8f7b21d0">
              Jag anser att båtlivet i dag är en ganska säker fritidssysselsättning
              med tanke på omfattningen och den olycksstatistik som redovisats.
              Under förra året drunknade 134 människor i vårt land, men orsakerna
              var mycket skiftande. Antalet förolyckade i samband med småbåtar
              har minskat; det kan man konstatera. Under förra året omfattade
              olyckor i direkt samband med båtar under färd 23 personer. Det
              var tio färre än året före. Övriga drunkningsolyckor skedde i
              samband med bad och isar samt då människor ramlade överbord från
              fartyg eller omkom vid fiske även från land. Endast åtta personer
              omkom i samband med högfartsolyckor med båt. Däremot framgår inte
              klart av statistiken hur många som hade alkohol i kroppen.
            </seg>
            <seg n="bc9c593c">
              För att öka säkerheten till sjöss behöver vi vidta flera olika
              åtgärder.
            </seg>
            <seg n="e9fe3724">
              Jag ser i dag vissa svårigheter med att rakt av jämställa förhållandena
              för fritidsbåtar med vägtrafiken. Därför har jag tillsammans med
              Moderaterna ett särskilt yttrande. Jag vill också invänta det
              förslag som vi vet att regeringen kommer med framöver.
            </seg>
          </u>
          <note type="speaker" n="b2dead29">
            Anf. 4 YVONNE ANDERSSON (kd):
          </note>
          <u who="yvonne_andersson_be31d0" xml:id="i-080735233aab0345-0" n="82c1a96b">
            <seg n="9e061197">
              Fru talman! Jag hör till dem som älskar att vara ute på sjön
              sommartid. Det är en god och fridsam avkoppling efter årets arbete.
              Mina kamrater Anneli och Viviann har redan beskrivit den situation
              som kan gälla på sjön i dag. Det är alldeles självklart så att
              det finns skäl att göra tillämpningen av sjölagens regler om sjöfylleri
              mer effektiv.
            </seg>
            <seg n="48d10535">
              Vi som vistas på sjön vill ha en trygg miljö också där. Samtidigt
              är det inte i alla avseenden samma sak att vara på sjön som att
              vara på våra vägar. Vi ser problem med de förslag som föreslås
              i motionerna som betänkandet handlar om. Vi tycker att det i grunden
              är felaktigt att jämställa rakt av förhållandena för sjöfart och
              båtliv med vägtrafik.
            </seg>
            <seg n="c2a844e2">
              Den allvarliga kritiken i remissbehandlingen av Sjöfylleriutredningens
              förslag belyser hur den felsynen leder till en rad orimliga konsekvenser.
              I avvaktan på vad regeringens särskilda utredare kommer att föreslå
              vill vi understryka vikten av polisens och Kustbevakningens möjligheter
              att effektivt kontrollera efterlevnaden av både befintliga och
              förestående förbud mot sjöfylleri.
            </seg>
            <seg n="d0717e94">
              Vi förutsätter nu att utredningsarbetet genomförs skyndsamt och
              att regeringen därefter återkommer till riksdagen med lagförslag.
              I avvaktan på sådana förslag har vi Kristdemokrater valt att inte
              reservera oss men har tillsammans med Moderata samlingspartiet
              och Centerpartiet skrivit ett särskilt yttrande. Med det särskilda
              yttrandet yrkar vi bifall till utskottets förslag i betänkandet.
            </seg>
          </u>
          <note type="speaker" n="ea899a36">
            Anf. 5 HENRIK VON SYDOW (m):
          </note>
          <u who="henrik_von_sydow_8ca376" xml:id="i-35578109d2983c1b-0" n="4953d564">
            <seg n="20cbca45">
              Fru talman! Som flera varit inne på finns det goda skäl att göra
              tillämpningen av sjölagen mer effektiv. Men som också har berörts
              ser vi flera problem med de lösningar som antyds i motionerna.
            </seg>
            <seg n="65c3821d">
              I grund och botten är det en felsyn som ligger till grund för
              en del av förslagen i motionerna. Man kan inte direkt och rakt
              av jämföra förhållandena för sjöfarten och båtlivet med vägtrafik.
              Det är svårt.
            </seg>
            <seg n="8687395f">
              Biltrafikens alkoholgränser motiveras med särskilda risker. Fordon
              passerar varandra på några meters avstånd med hastigheter på upp
              till 120 kilometer i timmen. Ett felgrepp eller en slapphet under
              bråkdelen av en sekund kan få katastrofala konsekvenser.
            </seg>
            <seg n="d416ace5">
              Ibland tycks man i debatten se nämnda vatten som ett slags sjöväg
              där båtar susar fram i hög fart med ständiga möten. Sjöfartens
              leder är i själva verket ofta hundratals meter breda. Båtavstånden
              är stora, och hastigheterna är inte sällan inte ens hälften av
              vägtrafikens.
            </seg>
            <seg n="3a7a7eb9">
              Dock vill vi vara tydliga på den här punkten. Tillämpningen av
              de regler som finns i dag är inte tillfredsställande. Det förbud
              som finns måste tydliggöras. Det som krävs är framför allt verktyg
              att efterleva den lagstiftningen. Det är allra viktigast.
            </seg>
            <seg n="9c2b2ab9">
              Vi måste ge polis och Kustbevakning mer råg i ryggen. Vi är för
              möjligheten till rutinmässiga alkoholutandningsprov till sjöss
              genomförda av polis och Kustbevakningen. Det gör de regler som
              finns i dag och också förestående regler möjliga att kontrollera.
            </seg>
            <seg n="ee73ed6b">
              Möjligheten att kontrollera att var och en är så pass nykter
              som erfordras för att man ska kunna fullfölja sin syssla på ett
              säkert sätt är särskilt viktig och angelägen.
            </seg>
          </u>
          <note n="4451d964">
            Föredrogs
          </note>
          <note n="a0e79656">
            Överläggningen var härmed avslutad.
          </note>
          <note n="285ee2d7">
            4 § Franchising, m.m.
          </note>
          <note type="speaker" n="4434ab13">
            Anf. 6 MARIA HASSAN (s):
          </note>
          <u who="maria_hassan_1c6f8d" xml:id="i-59a258d4eeedd4d1-0" n="512d5992" next="i-e4cd19a3534e43e5-0">
            <seg n="2b12f1b0">
              Fru talman! Jag ska inleda diskussionen om franchising, som behandlas
              i betänkande LU7. Franchising har under senaste decenniet blivit
              en växande företagsform och sysselsätter i dag omkring 100 000
              människor. Många nya företagare, särskilt kvinnor, väljer ofta
              franchising som företagsform eftersom det innebär mindre risktagande
              och ger möjligheter till vägledning, finansiell rådgivning och
              lägre inköpspriser.
            </seg>
            <seg n="9131244e">
              Franchisegivaren väljer å sin sida att hyra ut sitt affärskoncept
              för att kunna växa geografiskt och storleksmässigt samt stärka
              marknadsföringen av sina varor och tjänster. Franchiseföretagaren
              betalar ofta ett engångsbelopp samt en löpande avgift. Det är
              ett gynnsamt samarbete mellan två likaberättigade parter som regleras
              genom ett standardavtal.
            </seg>
            <seg n="a8a5e39e">
              Inom EU har endast Frankrike och Spanien infört lagstiftning
              om franchising, och i Kanada, USA och Australien finns lagstiftning
              på federal nivå. Unidroit har i flera år drivit ett franchiseprojekt.
              År 1998 gav det ut en handbok som behandlar olika frågor vid internationell
              franchising, och i september 2002 antog Unidroits generalförsamling
              en modellag för nationell lagstiftning.
            </seg>
            <seg n="c37ad26a">
              Sverige har inte heller lagstiftning om franchising, utan villkoren
              för verksamheten regleras genom standardavtal mellan franchisegivaren
              och franchisetagaren. Franchiseavtal tillhör kategorin så kallade
              vertikala avtal och omfattas av förordningen om gruppundantag
              enligt 17 § konkurrenslagen som trädde i kraft den 1 januari 2001.
              Inom regeringen pågår ett utredningsarbete. Hösten 2003 startade
              Justitiedepartementet arbetet med att göra en analys av modellagen
              som Unidroit utarbetat för att undersöka i vilken utsträckning
              den kan tillämpas i Sverige.
            </seg>
            <seg n="ba6fff37">
              Trots en positiv bild av franchising har franchisetagare ett
              svagt rättsligt skydd. Flera motioner från allmänna motionstiden
              tar upp frågor där franchisetagarens position är för svag gentemot
              franchisegivaren. Yvonne Andersson, Kristdemokraterna, yrkar i
              motion L230 på ett tillkännagivande om behovet av lagstiftning.
            </seg>
            <seg n="70c6f7bf">
              Börje Vestlund, Socialdemokraterna, betonar i motion L259 att
              franchising är en bra företagsform för den som vill bli företagare
              utan stor kapitalinsats. Men franchiseföretagare hamnar ofta i
              beroendeställning eftersom franchiseavtal kännetecknas av en stark
              ensidighet till franchisegivarens fördel. Motionären tycker att
              man bör införa ett minimiskydd i lagstiftningen.
            </seg>
            <seg n="2d6bea21">
              Båda motionärerna anser att en sådan lagstiftning behöver innehålla
              informationsskyldighet för franchisegivare om avtals upphörande
              och kostnadsfördelningen vid ett skiljedomsförfarande samt ge
              franchisetagare en förhandlingsrätt gentemot franchisegivaren.
            </seg>
          </u>
          <note n="807532c8">
            Bo Lundgren, Moderaterna, begär i motionen N248 ett tillkännagivande
            om att regeringen ska lägga fram förslag om att anpassa lagstiftningen
            till IT-utvecklingen och avskaffa hinder för användandet av elektroniska
            signaturer. Regeringen beslutade den 24 januari 2002 att Regeringskansliet
            departementsvis skulle se över lagar och förordningar och överväga
            behoven av förändringar med syftet att undanröja onödiga hinder
            för elektronisk kommunikation och dokument- och ärendehantering.
          </note>
          <u who="maria_hassan_1c6f8d" xml:id="i-e4cd19a3534e43e5-0" n="512d5992" prev="i-59a258d4eeedd4d1-0">
            <seg n="a0f77134">
              Med denna inledning lämnar jag ordet till debattörerna.
            </seg>
          </u>
          <note type="speaker" n="1e816266">
            Anf. 7 BERTIL KJELLBERG (m):
          </note>
          <u who="bertil_kjellberg_40bafe" xml:id="i-ab2955d1b468e884-0" n="33a64e12" next="i-525547e6fdec02e0-0"/>
          <note n="518a1687">
            Fru talman! Inledningsvis yrkar jag bifall till reservation 3
            under punkt 3 i betänkandet.
          </note>
          <u who="bertil_kjellberg_40bafe" xml:id="i-525547e6fdec02e0-0" n="33a64e12" prev="i-ab2955d1b468e884-0">
            <seg n="dfbc9ab2">
              Den här debatten är lite av favorit i repris. Vi har tidigare
              diskuterat frågan, och jag tror att ståndpunkterna är ungefär
              desamma.
            </seg>
            <seg n="e769252e">
              Avtalsfriheten är en av grunderna för marknadsekonomin. Rätten
              att utan inblandning av andra träffa avtal mellan fristående parter
              är av yttersta vikt för ett välfungerande näringsliv. Lika viktigt
              för att näringslivet ska fungera är att parter som har träffat
              ett avtal kan lita på att den andra parten håller avtalet. Jag
              menar att lagstiftaren bör iaktta stor försiktighet både när man
              reglerar ett område och när man gör det möjligt att i efterhand
              underkänna ett avtal helt eller delvis.
            </seg>
            <seg n="240fa1ae">
              I Sverige har vi en brist i rättsliga traditioner när vi sluter
              avtal. Vi slarvar gärna med att gå igenom avtalstexten. Vi förlitar
              oss på den andra partens goda vilja. Ofta är vi i den felaktiga
              tron att om någonting går snett så går det alltid att lösa i efterhand,
              och det gör det ju också ofta. De avtal som förekommer mellan
              näringsidkare, om det över huvud taget förekommer något skriftligt
              avtal, är ofta vid en internationell jämförelse mycket torftiga.
              Det är när vi träffar avtal som vi måste tänka igenom vad som
              kan hända när vi blir oense.
            </seg>
            <seg n="d018a090">
              En tvingade lagstiftning förstärker denna brist i det svenska
              samhällslivet. Vi förlitar oss på att staten har tänkt igenom
              vad vi borde tänka igenom själva. Det är vi som avtalsparter som
              ska ta ansvar för de avtal vi träffar.
            </seg>
            <seg n="8c30c339">
              Fru talman! Vad gäller franchising har jag en viss förståelse
              för motionärernas oro för den brist på balans mellan parterna
              som kan finnas i franchisingsammanhang. Denna brist på balans
              mellan avtalsparter finns också i en lång rad andra sammanhang
              där småföretagare är beroende av en stor kund för sina intäkter
              i företaget. Det kan gälla i offentliga sammanhang, men det finns
              också exempel från mina egna hemtrakter där alla de som kör i
              skogen som egna företagare är helt beroende av stora skogsbolag
              för sina utkomster. Till skillnad från i sistnämnda fall så har
              även franchisegivaren ett intresse av att franchisetagarens verksamhet
              utvecklas väl eftersom franchisegivaren får sina inkomster från
              franchisetagaren. Går det bra för franchisetagaren så ökar intäkterna
              även för franchisegivaren.
            </seg>
            <seg n="73e572d7">
              Som vi tidigare har hört här så har det pågått ett internationellt
              arbete med en modellag. Den är nu klar. Det pågår en beredning
              inom Regeringskansliet. Vi moderater anser att det riktigaste
              är att vi avvaktar vad som kommer ut av detta arbete innan vi
              tar ställning till behovet av lagstiftning. Jag vet också att
              det har pågått en självsanering inom branschen med inslag av uppföranderegler
              och en etisk nämnd. Vi anser därför att man ska avvakta i frågan
              tills man ser vad regeringen kommer fram till.
            </seg>
            <seg n="16526f7f">
              Fru talman! När det gäller avtalsvillkor mellan näringsidkare
              inriktar sig motionären på det faktum att det i kommersiella avtal
              ofta finns en skiljeklausul vid tvistlösning. Som jag sade inledningsvis
              ska vi alla tänka efter före när vi träffar avtal. Man ska vara
              noggrann när man ser ett avtal med skiljeklausul. Vi vet också
              att skiljeförfarande kan bli en kostsam process för en småföretagare
              och att småföretagen därför avstår från att få sin sak prövad.
              Ett av skälen till att skiljeklausuler förekommer i kommersiella
              avtal är att tvistlösningen i de allmänna domstolarna inte fungerar
              särskilt väl. Det tar lång tid, och det sker i offentlighet. Med
              en bättre och snabbare tvistlösning vid de allmänna domstolarna
              skulle man därför kunna komma undan en del av skiljeklausulerna.
              Det pågår också en utveckling av skiljemannainstitutet där man
              försöker hitta billigare och snabbare modeller för att kunna få
              en snabb tvistlösning vid kommersiella avtal.
            </seg>
            <seg n="0c83061d">
              Slutligen, fru talman, ska jag säga något om elektroniska signaturer.
              I det svenska samhället finns en rad formkrav. Vissa är nödvändiga
              och vissa hänger med bara av tradition. Vi är medvetna om att
              det pågår ett arbete inom Regeringskansliet. Vi har dock erfarenheten
              att det i sådana frågor har en tendens att ta väldigt lång tid
              innan regeringen kommer med några konkreta förslag. Teknikutvecklingen
              går med en rasande takt och det är därför viktigt att frågan får
              en snabb lösning. Vi anser därför att riksdagen bör trycka på
              regeringen i frågan.
            </seg>
          </u>
          <note type="speaker" n="eeae26b9">
            Anf. 8 YVONNE ANDERSSON (kd):
          </note>
          <u who="yvonne_andersson_be31d0" xml:id="i-080735233aab0345-1" n="82c1a96b">
            <seg n="cf03ddbf">
              Fru talman! Vi har i dag att diskutera lagutskottets betänkande
              nr 7 om franchising med mera. I en marknadsekonomi uppstår det
              ibland förhållanden mellan olika parter och aktörer som gör att
              deras inbördes relation helt enkelt blir orättvis. En sådan situation
              kan till exempel vara att den starkare parten har större kunskaper
              om juridiken, att man har tillgång till fackexpertis eller helt
              enkelt har större ekonomiska resurser. Inte minst vid avtals ingående
              är det här väldigt vanligt. Problem med ojämlika förutsättningar
              på marknaden har också uppmärksammats av oss i riksdagen, till
              exempel när det gäller förhållandet mellan företag och konsument.
            </seg>
            <seg n="74ee2519">
              Förhållandet mellan denna typ av parter regleras av tvingande
              lagar. Konsumentköplagen är till exempel en sådan lag, där vissa
              specificerade element i ett avtal inte kan förhandlas bort av
              parterna alldeles oavsett om de kommer överens om det. Denna regel
              är till för att skydda den svagare parten i en sådan situation,
              som oftast annars ställs inför att förkasta eller anta ett färdigt
              avtalsförslag. Någon förutsättningslös förhandling om villkoren
              äger sällan rum. Domstolarna har också möjlighet att jämka avtal
              mellan bolag och konsument om domstolen finner avtalet oskäligt.
            </seg>
            <seg n="274e942c">
              I betänkandet behandlas fyra motioner, varav Kristdemokraterna
              har lämnat in två. Den ena handlar om att reglera franchising
              en företagsmodell som innebär att ett företag upplåter åt ett
              annat att köpa och sälja varor av speciellt märke. Reglerna för
              detta samarbete regleras ofta i dag genom standardavtal. 1984
              tillsattes genom ett riksdagsbeslut en utredning för att utreda
              frågor och problem av juridisk natur som kan aktualiseras i samband
              med franchising. 1987 kom utredningen, och ett förslag till lag
              om franchising presenterades. Regeringen valde dock att lägga
              utredningen till handlingarna, och därför saknar vi i dag en specifik
              lag. En rad andra länder har lagar. Ett internationellt institut,
              Unidroit, antog en modellag 2002. I vår motion efterfrågar vi
              en lag som stöder den svagare parten när konflikt uppträder.
            </seg>
            <seg n="2d1c47e2">
              Fru talman! Den andra motionen som Kristdemokraterna har väckt
              rör olika förutsättningar för näringslivsidkare vid tvist. På
              sitt sätt har dessa båda motioner samma andemening. För små företag
              som också ofta är i en ytterst underlägen position visavi storföretag
              och koncerner finns inte något skydd. Konsumentköplagen gäller
              naturligtvis inte för dessa, och inte heller finns den hjälp som
              konsumentvägledare och den allmänna reklamationsnämnden kan bistå
              konsumenter med att tillgå. En näringsidkare företag eller enskilda
              personer som yrkesmässigt bedriver ekonomisk verksamhet är ingen
              konsument. Företagen får i stället anlita ett eget juridiskt ombud
              eller vända sig med hopp om bistånd till den egna branschorganisationen.
            </seg>
            <seg n="38762de4">
              För småföretagen är en kostsam juridisk process ett betydligt
              större problem än för den stora koncernen med helt andra ekonomiska
              förutsättningar. Det är alltför många småföretagare som har råkat
              i bekymmer för att de inte har lyckats få i gång en förhandling
              när det gäller tvister. Man kanske har lyckats men helt enkelt
              inte haft råd eller inte har vågat ge sig ut på det risktagande
              som det gäller ekonomiskt.
            </seg>
            <seg n="d4378c68">
              Sammantaget blir alltså de små näringsidkarna i det närmaste
              rättslösa i en tvist med en stor koncern. Det är ett förhållande
              som bidragit till att många småföretag helt enkelt har gått över
              styr.
            </seg>
            <seg n="528134f9">
              Det finns en paragraf i köplagen, 36 §, som medger att domstolar
              kan jämka avtal också mellan företag om de vid avtalets ingående
              inte var jämbördiga. Det har dock visat sig att möjligheterna
              att jämka avtal mellan företag används ytterst sällan. Man kan
              fråga sig varför detta inte sker.
            </seg>
            <seg n="563c1d4d">
              Statens roll är att tillgodose marknadens behov av fungerande
              spelregler så att svagare parter i affärsrelationer inte ska utnyttjas.
              Problemen med skiljeklausuler för småföretagare och det faktum
              att domstolarna inte jämkar oskäliga avtal i någon större omfattning
              visar att spelreglerna mellan större och mindre företag inte används
              särskilt ofta. Det är därför viktigt att en utredning görs av
              vilka åtgärder som krävs för att stärka mindre företag vid tvister.
            </seg>
            <seg n="ccce44be">
              Fru talman! Hela det här resonemanget går ut på, och det är också
              vår ambition, att det ska bli ett bättre företagsklimat också
              för mindre företag. Spelreglerna på marknaden ska skydda företagen
              och ge dem möjligheter att växa och komma vidare.
            </seg>
          </u>
          <note n="a91e580e">
            Jag yrkar bifall till reservation 2 under moment 2 och står självfallet
            också bakom vår reservation nr 1.
          </note>
          <note type="speaker" n="f4013b8e">
            Anf. 9 TASSO STAFILIDIS (v):
          </note>
          <u who="tasso_stafilidis_3a55e9" xml:id="i-8c4df8357d86e01a-0" n="c1525b68">
            <seg n="1de7cfd5">
              Fru talman! Jag tar vid där Yvonne Andersson avslutade. Vänsterpartiet
              har tillsammans med Kristdemokraterna reserverat sig i de frågor
              som handlar om ett bättre företagsklimat för de mindre företagen,
              för dem som oftast hamnar under de stora företagens käftar.
            </seg>
            <seg n="62dbf881">
              Fru talman! Jag vill börja med att yrka bifall till reservation
              nr 1. Jag står givetvis bakom reservation nr 2 också. I övrigt
              när det gäller elektroniska signaturer ställer jag upp bakom utskottets
              ställningstagande.
            </seg>
            <seg n="2cea1a08">
              Utskottet talar om att det pågår ett arbete när det gäller franchisingfrågan.
              Jag vill instämma i det som Yvonne Andersson sade. Jag tänker
              inte upprepa det som hon har sagt som vi i Vänsterpartiet också
              står bakom. Vänsterpartiet har inga egna motioner i frågan i år.
              Vi har haft det tidigare. Därför har vi valt att stödja de motionsyrkanden
              som har gjorts.
            </seg>
            <seg n="08f4ff1a">
              Man vet ju egentligen inte var det pågående arbetet som utskottet
              hänvisar till ska sluta. Därför är det viktigt att vi i riksdagen
              tar ställning för en förstärkning av lagstiftningen och en lagstiftning
              om franchising. Utskottet har redan tidigare påtalat det arbete
              som Unidroit har gjort och den modellag som har lagts fram. Det
              är förvisso bra, men samtidigt vill jag för Vänsterpartiets räkning
              tala om att vi tycker att det behövs en lagstiftning inom det
              här området. Det räcker inte med att man så småningom ska ta ställning
              till om det finns ett behov. Vi ser det växande behovet. Väldigt
              många personer i dag, inte minst kvinnor, startar företag genom
              att bli franchisetagare, som Maria Hassan nämnde.
            </seg>
            <seg n="367d192d">
              När det gäller frågan om jämkning av avtal mellan näringsidkare
              säger utskottet att man har en viss förståelse för de krav som
              lyfts upp men att man ändå inte tycker att det i dag finns tillräckliga
              skäl för att förorda bifall till motionen. Där tycker jag, i likhet
              med Kristdemokraterna, att det finns ett behov. Därför borde vi
              ge regeringen i uppdrag att utreda detta. Vi borde ha ett tillkännagivande
              där regeringen får lyfta fram och på riktigt beskriva situationen
              och belysa och analysera frågan närmare. Därför har vi reserverat
              oss till förmån för de motionsyrkanden som påtalar att regeringen
              borde återkomma med en utredning i frågan.
            </seg>
            <seg n="ca744403">
              Jag tyckte att det var lite intressant att Bertil Kjellberg från
              Moderaterna varnade för skiljeklausuler i sitt anförande. Det
              gäller kanske just de näringsidkare som sluter ett avtal men inte
              alls har den kunskap som till exempel Bertil Kjellberg har om
              att man kanske inte bör skriva på ett avtal med en skiljeklausul
              när man befinner sig i ett underläge. Det visar att det behövs
              regleringar och framför allt en analys som går till botten med
              de problem som mindre näringsidkare ofta råkar ut för.
            </seg>
            <seg n="343d5d2f">
              Fru talman! Slutligen gäller det elektroniska signaturer. Jag
              har förståelse för det yrkande som Moderaterna lägger. Lagutskottet
              tar inte ställning här utan inväntar bara det som komma skall.
              Jag vill för Vänsterpartiets räkning tala om att vi givetvis står
              bakom kravet att elektroniska signaturer bör införas så snart
              som möjligt. I tidigare betänkanden, även under förra mandatperioden,
              har utskottet tagit ställning för det arbete som har pågått med
              elektroniska signaturer. Förhoppningsvis kommer det arbetet att
              gå i mål under den här mandatperioden.
            </seg>
          </u>
          <note type="speaker" n="32885c48">
            Anf. 10 RAIMO PÄRSSINEN (s):
          </note>
          <u who="raimo_parssinen_117270" xml:id="i-70277f63682c526f-0" n="26c25d1e" next="i-3a6df1ad2dfb4306-0"/>
          <note n="1396d0cb">
            Fru talman! Låt mig först yrka bifall till förslaget i lagutskottets
            betänkande nr 7 och avslag på samtliga reservationer.
          </note>
          <u who="raimo_parssinen_117270" xml:id="i-3a6df1ad2dfb4306-0" n="26c25d1e" prev="i-70277f63682c526f-0">
            <seg n="3cad014f">
              Som Maria Hassan tidigare har redovisat ökar franchiseföretagen
              starkt i antal och sysselsätter omkring 100 000 människor. De
              står för ungefär 5 % av bruttonationalprodukten. Organisationen
              Svensk Handel redovisar att lönsamheten för franchiseföretagen
              är lite bättre än genomsnittet för övriga företag, att konkurserna
              är lägre i antal och att antalet nystartade företag är högre.
              Det är en ganska ljus bild som man ger av företagsformen.
            </seg>
            <seg n="03227501">
              Trots det är det inte problemfritt med just den företagsformen.
              Lagutskottet har tidigare, i sina av riksdagen godkända betänkanden,
              anfört att regeringen noga bör följa den här utvecklingen i Sverige
              och även internationellt. Det gäller speciellt det arbete som
              skett kring en modellagstiftning rörande information till franchisetagare.
            </seg>
            <seg n="cd1ad034">
              Mot bakgrund av att Unidroit, som är ett internationellt institut
              för harmonisering av privaträtten, numera har antagit en modellag
              för nationell lagstiftning har också ett arbete inletts här för
              att utreda om den även bör införas i Sverige, och i sådant fall
              hur den ska vara utformad.
            </seg>
            <seg n="2d08939e">
              Utredningen ska vidare undersöka i vilka avseenden det förekommer
              problem i franchiseförhållanden, som modellagen tar sikte på,
              och om lagstiftning är den mest lämpliga metoden för att åstadkomma
              förbättringar. Bruket av och synen på skiljeklausuler ska analyseras,
              och då särskilt kostnadsaspekten samt fördelningen av kostnaderna
              vid ett skiljeförfarande, som många i dag upplever som ett problem.
              Även frågan om särskilda regler för uppsägning av franchiseavtal
              ska uppmärksammas.
            </seg>
            <seg n="3c93e344">
              Allt detta ska utredas just för att man ska kunna bedöma behovet
              av att stärka franchisetagarnas ställning.
            </seg>
            <seg n="eb0bfbd0">
              Fru talman! När det gäller avtalsvillkor mellan näringsidkare,
              speciellt ökade möjligheter till jämkning av avtal, har utskottet
              ingen annan uppfattning än vid tidigare ställningstaganden. Möjligheterna
              att jämka avtal mellan näringsidkare finns i dag i 36 § avtalslagen.
              Lagutskottet genomförde under förra mandatperioden en bred remissrunda
              där företrädare för näringslivet, LO, advokater, juridiska fakulteter
              och så vidare fick möjlighet att yttra sig i den frågan, men remissvaren
              pekade inte åt något visst håll och gav därmed inte någon direkt
              ledning för utskottets ställningstagande.
            </seg>
            <seg n="daed65bf">
              Beträffande skiljeklausuler är det ju så, som tidigare debattörer
              har sagt, att det i vissa fall är ett problem och att vi ska fördjupa
              oss i den problematiken i form av en utredning. Vi tycker från
              utskottsmajoriteten att vi kan invänta det arbetet.
            </seg>
            <seg n="d34623a5">
              Fru talman! Slutligen vill vi från utskottsmajoritetens sida
              erinra om att det pågår ett arbete i Regeringskansliet i syfte
              att undanröja onödiga hinder för elektronisk kommunikation och
              elektronisk dokument- och ärendehantering. En arbetsgrupp som
              antog namnet FORMEL-gruppen har förra året redovisat sitt arbete
              i en promemoria, som nu har remissbehandlats. I den lämnas underlag
              för fortsatt beredning inom Regeringskansliet. Vi bör i vanlig
              ordning invänta resultatet av detta arbete innan vi från utskottets
              sida i riksdagen uttalar oss i frågan om elektroniska signaturer.
            </seg>
          </u>
          <note type="speaker" n="b0bbbdd3">
            Anf. 11 YVONNE ANDERSSON (kd) replik:
          </note>
          <u who="yvonne_andersson_be31d0" xml:id="i-080735233aab0345-2" n="82c1a96b">
            <seg n="be1e8ccc">
              Fru talman! Jag vill ställa en fråga till Raimo Pärssinen. Vi
              har här i kammaren tagit ett beslut angående förändring av förmånsrätten,
              och väldigt många småföretagare har varit väldigt oroliga för
              hur det skulle gå med deras ekonomiska trygghet. Det har tyvärr,
              som jag också sade i mitt anförande, visat sig att en rad konkurser
              anses bero på att man inte har lyckats lösa tvister med större
              företagare.
            </seg>
            <seg n="478102b9">
              Om småföretagarna är oroliga för att deras möjligheter att överleva
              till vissa delar ska påverkas är det viktigt att vi försöker skapa
              så goda förutsättningar som möjligt för att de ska kunna driva
              sin verksamhet på ett enklare och bättre sätt. Är regeringen och
              Socialdemokraterna beredda att arbeta för att se över den här
              frågan i ljuset av den situationen?
            </seg>
          </u>
          <note type="speaker" n="c5c3c94f">
            Anf. 12 RAIMO PÄRSSINEN (s) replik:
          </note>
          <u who="raimo_parssinen_117270" xml:id="i-ea7b291e11aa4e29-0" n="26c25d1e">
            <seg n="a30e86be">
              Fru talman! Som jag sagt pågår det en utredning om franchising
              som ska se över det här, bland annat för att stärka den svagare
              partens ställning. När det gäller elektroniska signaturer handlar
              det också om en regelförenkling. Ett genomgripande arbete för
              regelförenkling pågår inom alla departement. I utredningen om
              franchising tittar man på hur franchising tillämpas, vilka kostnader
              som finns och hur de är fördelade. Det gäller att få en kunskap
              om skiljeklausuler som i sin tur kan utnyttjas när vi tittar på
              avtalslagen.
            </seg>
            <seg n="d3737107">
              Vad vi säger i dag, Yvonne Andersson, är: Låt oss först gå igenom
              det som gäller franchising och sedan gå vidare med en översyn
              av avtalslagen i den mån det behövs.
            </seg>
          </u>
          <note type="speaker" n="2f901af4">
            Anf. 13 YVONNE ANDERSSON (kd) replik:
          </note>
          <u who="yvonne_andersson_be31d0" xml:id="i-080735233aab0345-3" n="82c1a96b">
            <seg n="f0b628b1">
              Fru talman! Vore det ändå inte bättre om man i det arbetet redan
              från början tog med mindre näringsidkares avtalssituation i relation
              till större företagare? Varför separera ut franchising med tanke
              på att många småföretagare upplever svårigheter när de kommer
              i tvist med en större koncern? Jag skulle önska att vi härifrån
              skulle få skicka med att man också i samband med att vi tittar
              över franchising tog tag i den här frågan.
            </seg>
          </u>
          <note type="speaker" n="a54e27a8">
            Anf. 14 RAIMO PÄRSSINEN (s) replik:
          </note>
          <u who="raimo_parssinen_117270" xml:id="i-ea7b291e11aa4e29-1" n="26c25d1e">
            <seg n="d84d3b3f">
              Fru talman! Franchising är en samverkansform som vi nu ska se
              över om det behövs lagstiftning för i avtalslagen, i en generell
              lag. Som Bertil Kjellberg tidigare sade är grunden i avtalslagen
              att avtal ska följas. Sedan är frågan vilka möjligheter som finns
              att lösa sådana här tvister. Tar det för lång tid att komma dit
              i allmän domstol, eller är det skiljeklausulerna som är de stora
              bekymren?
            </seg>
            <seg n="059b7947">
              Det är fråga om två olika områden, men det ena området, franchising,
              kan ge oss kunskap för att gå vidare med att granska avtalslagen.
              Den remissrunda som vi genomförde, Yvonne Andersson, pekade åt
              helt olika håll beroende på vilka som svarade. Den gav oss inte
              någon ledning för att säga vare sig bu eller bä. Grunden är egentligen
              att vi har avtalsfrihet. Avtalen ska utformas så att man med den
              kunskap man har kan skriva på och stå för dem. Det handlar då
              väldigt mycket om kunskaper.
            </seg>
            <seg n="30918013">
              Låt oss först klara av det som gäller franchising och se hur
              skiljeklausulerna hanteras där och vilka förslag den utredningen
              kommer fram till.
            </seg>
          </u>
          <note type="speaker" n="7b6a3cb8">
            Anf. 15 JAN ERTSBORN (fp):
          </note>
          <u who="jan_ertsborn_fe5963" xml:id="i-313711a9d8b4c562-0" n="a3d7548a">
            <seg n="5d5f9459">
              Fru talman! Folkpartiet liberalerna står bakom lagutskottets
              förslag i betänkande LU7, som jag yrkar bifall till. Jag vill
              säga några ord om franchising, även om det mesta kanske redan
              är sagt.
            </seg>
            <seg n="2cb1ac0c">
              Det är alldeles tydligt att det är en bra samverkansform, som
              i stora drag fungerar väl i samhället. Det är ingen tvekan om
              det. Vi skulle ha sett helt andra signaler i massmedierna om det
              hade varit på annat sätt. Vi kan ju bara titta på den artikel
              som var införd i Svenska Dagbladet häromdagen.
            </seg>
            <seg n="444e838c">
              Det är en väldig skillnad i styrka mellan franchisegivaren och
              franchisemottagaren, och jag tycker att det motiverar det utvecklingsarbete
              som pågår i departementet. Vi känner oss helt tillfredsställda
              med att det arbetet pågår. Vi är i dag inte övertygade om att
              det måste till en lagstiftning, men vi vill ha utredningsarbetet.
            </seg>
            <seg n="d7b887f9">
              När det gäller avtalsvillkoren är det vår uppfattning att man
              måste värna om avtalslagen och principen om en avtalsfrihet. Visst
              kan man göra en översyn av 36 § avtalslagen, och då inte bara
              beträffande tillämpningen av skiljeklausuler, men jag har väldigt
              svårt att se att det i dagsläget finns skäl att göra det.
            </seg>
            <seg n="314cf506">
              Med min bakgrund som advokat ser jag att hela den här diskussionen
              egentligen handlar om någonting annat. Den handlar om formerna
              för tvistelösning, domstolskiljeförfarande, och om kostnaderna
              för tvistelösning. Vi har ett stort bekymmer med långa handläggningstider
              i domstolarna, men vi har framför allt bekymmer med kostnaderna
              för att lösa tvisterna.
            </seg>
            <seg n="dc4e331e">
              Den allmänna rättshjälpen fungerar i stort sett inte när det
              gäller den här typen av tvister, till exempel mellan en franchisegivare
              och en franchisetagare. Det är ett område som vi här i riksdagen
              kan ta upp och titta på.
            </seg>
            <seg n="278e6995">
              Rättsskyddsförsäkringarna har tyvärr blivit ett jätteproblem
              eftersom försäkringsbolagen inte har velat följa med upp i belopp
              utan ligger kvar på maximibelopp som egentligen skapades på 80-talet.
              Vad vi behöver göra är egentligen att se till att vi får förändringar
              i rättshjälpsmöjligheterna i de fall där det kan vara befogat
              för till exempel småföretagare och i övrigt försöker verka för
              att försäkringsbolagen och försäkringstagarna kommer överens om
              villkor som gör att man faktiskt kan driva tvister.
            </seg>
            <seg n="dd7fc736">
              Avslutningsvis skulle jag vilja säga att jag är lite förvånad
              över Yvonne Anderssons påstående att ett antal företag har gått
              i konkurs på grund av att det saknas lagstiftning och möjligheter
              till tvistelösning. Det överensstämmer inte med den erfarenhet
              som jag har från mitt yrke som advokat.
            </seg>
          </u>
          <note type="speaker" n="015d73a9">
            Anf. 16 YVONNE ANDERSSON (kd) replik:
          </note>
          <u who="yvonne_andersson_be31d0" xml:id="i-080735233aab0345-4" n="82c1a96b">
            <seg n="b77b7406">
              Fru talman! De erfarenheter som jag vid flera tillfällen har
              fått av konkurser bygger på vad man har sagt mig. Det är fråga
              om andrahandsinformation. Det är dessvärre fråga om sådan information
              som väldigt få vill erkänna. Det som saknas är precis det som
              Jan Ertsborn lyfte fram i sitt anförande. Det saknas pengar, kunskap
              och medel för att driva en process. I stället för att göra det
              böjer man sig, om tvisterna inte kan hanteras. Man är medveten
              om att man hade rätt i tvisten, men man böjer sig för att den
              stora koncernen är mäktigare. Detta i sin tur har inneburit på
              sikt att man inte har orkat med. Det är på det sättet erfarenheterna
              har kommit mig till del.
            </seg>
            <seg n="ad7995f2">
              Fru talman! Vår vilja är att genom en utredning se över vad som
              skulle behövas för att mindre näringsidkare skulle kunna driva
              tvister vidare och få mer jämbördiga förhållanden. Det är inte
              att vi ska ha vissa saker.
            </seg>
          </u>
          <note type="speaker" n="4494ebcb">
            Anf. 17 JAN ERTSBORN (fp) replik:
          </note>
          <u who="jan_ertsborn_fe5963" xml:id="i-313711a9d8b4c562-1" n="a3d7548a">
            <seg n="89400d89">
              Fru talman! Vi är egentligen överens om var problemen ligger.
              Då ska vi försöka lösa de problemen. Men vi löser dem inte i och
              med det betänkande som vi har för debatt i dag utan inom ramen
              för frågorna om den allmänna rättshjälpen och rättsskyddsförsäkringarna,
              i den mån riksdagen kan ingripa i den delen.
            </seg>
          </u>
          <note type="speaker" n="781e2479">
            Anf. 18 YVONNE ANDERSSON (kd) replik:
          </note>
          <u who="yvonne_andersson_be31d0" xml:id="i-080735233aab0345-5" n="82c1a96b">
            <seg n="2050392b">
              Fru talman! Det är precis det som en utredning skulle visa. Vi
              går inte så långt i vårt yrkande att vi vill att det ska lösas
              här i dag. Vi vill att man ska tillsätta en utredning för att
              se vad som behövs, om man kan lösa det och vad som i så fall behövs
              för att lösa det. Det blir nästa steg.
            </seg>
          </u>
          <note type="speaker" n="4c37273d">
            Anf. 19 JAN ERTSBORN (fp) replik:
          </note>
          <u who="jan_ertsborn_fe5963" xml:id="i-313711a9d8b4c562-2" n="a3d7548a">
            <seg n="1d2d287f">
              Fru talman! Den utredning som Yvonne Andersson efterlyser är
              just den som man arbetar med i departementet för närvarande. Vi
              i Folkpartiet liberalerna är för vår del tillfredsställda med
              det pågående arbetet.
            </seg>
          </u>
          <note type="speaker" n="d6271859">
            Anf. 20 GUSTAV FRIDOLIN (mp):
          </note>
          <u who="gustav_fridolin_991ef7" xml:id="i-690a5a288a0c9a91-0" n="71baa213" next="i-b0bfce732b9dc768-0">
            <seg n="6e493044">
              Fru talman! I det betänkande vi behandlar här i dag om franchising
              finns det tre reservationer. Två av dem handlar om hur småföretagare
              kan komma i kläm i olika situationer. Det handlar om franchisetagare
              gentemot franchisegivare eller småföretagare som har kommit i
              kläm vid skiljedomsförfarande. Den tredje reservationen handlar
              om en fråga som drabbar något mindre, nämligen elektroniska signaturer.
            </seg>
            <seg n="e2fd15e9">
              Samtliga reservationer har kommit till utifrån goda intentioner
              och det är positivt att de kommer fram. Utskottet menar dock att
              frågorna utreds. Vad gäller de elektroniska signaturerna ser vi
              i Miljöpartiet ingen anledning till att inte lyssna till det utredningsarbete
              som uppenbarligen sker på Regeringskansliet. Vi är lite mer besvikna
              över utskottets ställningstagande när det gäller franchising och
              avtalsvillkor mellan näringsidkare.
            </seg>
            <seg n="b08beeef">
              Bakgrunden till det är att vi redan förra året hade en liknande
              debatt där det också hänvisades till att det pågick ett utredningsarbete.
              Redan då kunde vi peka på att frågan egentligen hade utretts färdigt
              och vi kunde gå vidare. Utskottet skulle ha kunnat göra ställningstagandet
              att det behövs en lagstiftning för att skydda franchisetagare.
              Det fanns en modelllagstiftning redan då från Unidroit. Ändå ville
              vi vänta på en utredning. Nu har vi väntat ytterligare ett år
              och Miljöpartiet tycker att det är god tid att faktiskt besluta
              sig för att det behövs en lagstiftning för att skydda franchisetagare.
            </seg>
            <seg n="44ddea00">
              Fru talman! För oss i Miljöpartiet är frågan om småföretagare
              i högsta grad en ideologisk fråga. Det påpekade jag också vid
              förra årets debatt. Vi anser att människors rätt och möjlighet
              att utveckla de idéer de har, till exempel genom att driva ett
              småföretag, är någonting som är mycket viktigt att värna. Då kan
              vi möjligen se lite allmänt skeptiskt på den ökade andelen franchiseföretag
              i förhållande till övriga småföretag och fundera på vad som gör
              att man måste gå in i den typen av rörelse snarare än att starta
              sin egen, fria rörelse. Samtidigt måste vi se att de som startar
              ett franchiseföretag ibland hamnar i kläm gentemot den större
              parten, franchisegivaren. Då behövs det ett skydd för den som
              hamnat i den situationen.
            </seg>
          </u>
          <note n="1ebb0534">
            Mot bakgrund av det yrkar vi bifall till reservation 1 från Kristdemokraterna
            och Vänsterpartiet.
          </note>
          <u who="gustav_fridolin_991ef7" xml:id="i-b0bfce732b9dc768-0" n="71baa213" prev="i-690a5a288a0c9a91-0">
            <seg n="ebdf1bcd">
              Fru talman! Också i reservation 2 finns det delar som bygger
              på den ideologiska grund som jag tidigare i debatten har redovisat.
              Det handlar där om att ge småföretagare som befinner sig i en
              underlägsen position vissa rättigheter specifikt när det gäller
              skiljeklausuler. Skiljeklausuler har ofta kommit att bli en kostsam
              juridisk process för mindre företag. På ett större företag är,
              som vi alla vet, en sådan process inte så farlig att den undergräver
              möjligheterna till framtida näringsverksamhet. Men småföretag
              är i en annan situation. Därför yrkar vi bifall också till reservation
              2, på samma sätt som Kristdemokraterna och Vänsterpartiet gjort
              tidigare i debatten. En lagstiftares skyldighet är att hjälpa
              den part som är underlägsen i ett förhållande också när det gäller
              avtalsskrivning och tecknande av avtal.
            </seg>
            <seg n="461de262">
              Fru talman! Mot bakgrund av det anförda kommer Miljöpartiet att
              i kammaromröstningen biträda reservationerna 1 och 2. Vad gäller
              elektroniska signaturer inväntar vi beredningsarbetet på Regeringskansliet.
            </seg>
          </u>
          <note n="4451d964">
            Föredrogs
          </note>
          <note n="a0e79656">
            Överläggningen var härmed avslutad.
          </note>
          <note n="f5e091a5">
            5 § Rättigheter i luftfartyg
          </note>
          <note n="4451d964">
            Föredrogs
          </note>
          <note n="4c996f69">
            Tredje vice talmannen konstaterade att ingen talare var anmäld.
          </note>
          <note n="91144052">
            6 § Associationsrättsliga frågor, m.m.
          </note>
          <note type="speaker" n="929c8592">
            Anf. 21 NICLAS LINDBERG (s):
          </note>
          <u who="unknown" xml:id="i-579e84495c6f5613-1" n="177aba14"/>
          <note n="22ac034f">
            Fru talman! Lagutskottet överlämnar härmed sitt betänkande nr
            12 om associationsrättsliga frågor till kammaren för avgörande.
          </note>
          <note n="6bc8227a">
            I betänkandet behandlar utskottet sex motionsyrkanden från den
            allmänna motionstiden. Yrkandena gäller nya associationsformer,
            aktiekapitalets storlek och olika typer av redovisningsfrågor.
            Därutöver behandlas ett motionsyrkande om näringsförbud. Utskottet
            föreslår att riksdagen avslår samtliga yrkanden, i huvudsak med
            hänvisning till tidigare ställningstaganden från riksdagens sida
            samt pågående utrednings- och beredningsarbete.
          </note>
          <u who="unknown" xml:id="i-9f4ef5e3e1dd8dc5-1" n="177aba14">
            <seg n="a2ca3cf9">
              I betänkandet finns reservationer mot utskottets förslag till
              beslut att avslå motionsyrkanden om en ny associationsform för
              mindre företag och om en ny företagsform för aktiebolag utan vinstintresse.
              En reservation finns också mot förslaget om avslag på kravet på
              redovisning av koldioxidutsläpp. Utskottets förslag i dessa delar
              samt reservationerna däremot kommer att debatteras härefter varför
              jag inte kommenterar det närmare.
            </seg>
            <seg n="2fe0d92c">
              Däremot tänkte jag kommentera några av de delar där utskottet
              är enigt.
            </seg>
            <seg n="93fdcc31">
              Utskottet föreslår att riksdagen bör avslå ett motionsyrkande
              om sänkning av den lägsta gränsen för aktiekapitalet. Utskottet
              hänvisar här till riksdagens tidigare ställningstagande. Det avser
              främst de ingående överväganden som gjordes när beloppsgränsen
              beslutades av riksdagen 1994. Vid en samlad bedömning kom riksdagen
              då fram till att beloppsgränsen på 100 000 kr var väl avvägd,
              bland annat för att fungera som en garanti för företagets fordringsägare
              och för att stävja ett missbruk av aktiebolagsformen.
            </seg>
            <seg n="c0e0cfd8">
              Utskottet föreslår också i enighet att riksdagen bör avslå en
              motion med krav på ändringar i årsredovisningslagen såvitt gäller
              redovisning av styrelsearvoden och andra ersättningar till styrelseledamöter.
              Utskottet hänvisar till pågående arbete på såväl nationell som
              internationell nivå. Främst handlar det om arbetet inom Förtroendekommissionen
              under ledning av Erik Åsbrink och arbetet med EU-kommissionens
              handlingsplan för företagsstyrning. Enligt utskottets mening pågår
              därmed ett angeläget arbete som ligger helt i linje med motionsönskemålen.
            </seg>
            <seg n="d9b81216">
              Till sist föreslår utskottet, också i enighet, att riksdagen
              bör avslå en motion med krav på skärpning av reglerna om näringsförbud
              i samband med konkurs. Utskottet hänvisar till det pågående arbetet.
              Ekobrottsmyndigheten, Patent- och registreringsverket och Skatteverket
              kommer under 2004 att presentera sin slutrapport om hur efterlevandet
              av näringsförbud kan förbättras.
            </seg>
            <seg n="337eeacd">
              Med det överlämnas betänkandet till debatt och avgörande.
            </seg>
          </u>
          <note type="speaker" n="bf4f42df">
            Anf. 22 BERTIL KJELLBERG (m):
          </note>
          <u who="bertil_kjellberg_40bafe" xml:id="i-7f74d9838e1a1781-0" n="33a64e12">
            <seg n="9e622dbc">
              Fru talman! Vi moderater står bakom huvuddelen av betänkandet.
              Vi har dock en motivreservation under punkt 2, reservation 2 som
              jag inledningsvis yrkar bifall till
            </seg>
            <seg n="a1da42ab">
              Fru talman! Behövs det en ny bolagsform för mindre företag i
              Sverige? Det är många som spontant skulle svara ja på den frågan.
              Men om man börjar bli mer konkret och diskutera vad man egentligen
              vill åstadkomma med en ny bolagsform är det inte lika lätt att
              precisera. Det finns naturligtvis massor med krångliga regler
              som ska tas bort. Dessa förenklingar ska göras för alla företag,
              små som stora. Vi har ju sett vilka svårigheter regeringen har
              haft att få ut något verkligt av den så kallade Simplexgruppen.
              Det är inte så lätt som man kanske tror.
            </seg>
            <seg n="4e96c207">
              Den stora skiljelinjen inom associationsrätten går mellan å ena
              sidan företagsformer där företagaren har ett personligt betalningsansvar,
              till exempel enskilda firmor och handelsbolag, och å andra sidan
              aktiebolag där ägaren driver verksamheten utan personligt betalningsansvar.
              I aktiebolag är det aktiekapitalet som ska garantera alla som
              har med bolaget att göra att man kan stå för sina förpliktelser.
              För att garantera leverantörer och borgenärer insyn i bolaget
              måste man ha en viss administration. Det ska levereras offentliga
              handlingar som ska registreras.
            </seg>
            <seg n="1026061b">
              De som förordar en ny bolagsform i Sverige har enligt mitt förmenande
              inte riktigt gjort klart för sig vad man vill åstadkomma. Vill
              man att näringsidkaren ska ha ett personligt betalningsansvar
              eller inte? Det menar jag är den avgörande frågan. Jag menar att
              vi ska avvakta tills den nya aktiebolagslagen kommer och se om
              man inom ramen för det arbetet kan göra skillnaden mellan publika
              och privata aktiebolag större.
            </seg>
            <seg n="71caccba">
              Vi kommer emellertid aldrig att kunna avskaffa stora delar av
              aktiebolagets administration. Den stora nöten för alla företagare
              är den administration som är förknippad med skatter och avgifter
              inte att vi kan få en ny företagsform.
            </seg>
            <seg n="e07e6c06">
              Fru talman! Den förkärlek som partierna på den socialistiska
              sidan visar för bolag utan vinstintresse är ett utslag, menar
              jag, av bristen på förståelse för företagarnas villkor. Ett gott
              resultat är det bästa kvittot på att verksamheten drivs på ett
              bra sätt. Inom den nuvarande lagstiftningen finns det inga hinder
              mot att driva företag utan eller delvis utan vinstintresse. Ett
              aktiebolag är i hög grad en privaträttslig företeelse där aktieägarna
              har stor frihet att inom ramen för aktiebolagslagen driva verksamheten
              efter eget huvud. Det står var och en fritt att som aktieägare
              i ett aktiebolag låta bli att dela ut vinst.
            </seg>
            <seg n="45060884">
              Jag kan inte frigöra mig från misstanken att de motionärer som
              vill få en särskild företagsform, aktiebolag utan vinstintresse,
              vill ha förmåner för just den formen av verksamhet.
            </seg>
            <seg n="299a65d2">
              Vi moderater anser att lagstiftningen är onödig och att Justitiedepartementet
              bör låta frågan bero och ägna sig åt saker som är mycket viktigare
              att få fram till riksdagen.
            </seg>
            <seg n="d10dbe5c">
              Slutligen, fru talman, vill jag kommentera frågan om redovisning
              av arvoden och förmåner i aktiebolagens redovisningar. Frågan
              är mycket aktuell. För någon som tycker att marknadsekonomin är
              ett av de förnämsta påfund som kommit fram under historiens lopp
              känns det väldigt trist med de avarter som finns i näringslivet
              i dag. Det är viktigt att vi följer den här utvecklingen noggrant.
              Särskilt viktigt är det i så kallade publika företag där marknaden
              har ett intresse av att se vilka förmåner som utgår till företagsledningen.
              Den viktigaste åtgärden för att vi ska kunna komma till rätta
              med avarterna är att ägarna till dessa bolag visar tydligt vad
              som gäller. Som lagstiftare ska vi vara medvetna om de begränsade
              möjligheter vi har och bör ha att styra över näringslivet. Den
              bästa kontrollen utövar alltid kunden och ägarna tillsammans.
            </seg>
          </u>
          <note type="speaker" n="6503564c">
            Anf. 23 MARTIN ANDREASSON (fp):
          </note>
          <u who="martin_andreasson_4972ea" xml:id="i-480b172865e80465-0" n="5a3b927c">
            <seg n="75c1d2f8">
              Fru talman! I detta betänkande står Folkpartiet bakom en motivreservation
              som jag snart ska återkomma till, men jag vill börja med att liksom
              föregående talare lyfta fram att en av de viktigaste sakerna för
              att underlätta för företagsamheten och för tillväxten är att driva
              på det allmänna regelförenklingsarbetet på företagsamhetens område.
              Det är en orimlig regelbörda som svenska företagare, framför allt
              småföretagare, har. De administrativa kostnaderna för denna är
              mycket hög.
            </seg>
            <seg n="45e8dcd5">
              Arbetet med att driva på regelförenklingsarbetet måste fortsätta
              med all kraft. Detta regelförenklingsarbete bör verka över hela
              fältet. Det är inte aktuellt att här och nu ta ställning till
              om det behövs en ny associationsform för mindre företag. Det viktigaste
              är att se till att regelbördan minskar för företag, framför allt
              småföretag, generellt.
            </seg>
            <seg n="65b3a5c1">
              Fru talman! Den motivreservation som vi har inlämnat, och som
              jag också vill passa på att yrka bifall till, nämligen reservation
              nr 2, gäller frågan om det bör införas en speciell bolagsform
              för aktiebolag utan vinstintresse eller aktiebolag med begränsat
              vinstintresse. Egentligen är rubriken på detta ganska missvisande,
              därför att det finns redan i dag många aktiebolag som startas
              utan att aktieägarnas avsikt har varit att ta ut vinst eller där
              avsikten har varit att ta ut en mycket blygsam avkastning på det
              insatta kapitalet. Man får en bild av att dagens aktiebolagslag
              tvingar aktiebolag att verka strikt vinstmaximerande, men så är
              det ju inte. Aktiebolagsformen lämnar till ägarna friheten att
              avgöra i vilken mån man vill ta ut vinst och hur stor den i så
              fall ska vara, under förutsättning att det finns ett överskott
              att fördela.
            </seg>
            <seg n="0cdd6007">
              På Regeringskansliet arbetar man just nu med frågan om att införa
              en ny aktiebolagsform med begränsad eller ingen vinstutdelning.
              Vad det då handlar om är ju inte att det ska vara begränsad vinstutdelning,
              utan det ska vara i klartext ett förbud för aktieägarna att ta
              ut vinst eller att ta ut vinst över ett visst belopp. Ur ett perspektiv
              är detta väldigt svårt att förstå. Den utredning som nu har presenterats,
              där lagförslagen finns, visar att den nya bolagsformen skulle
              bli administrativt krångligare, den skulle bli dyrare med högre
              revisionskostnader, den tillför ingenting nytt i sak eftersom,
              som jag tidigare har sagt, detta kan åstadkommas redan inom dagens
              lagstiftning, och dessutom efterfrågas den inte av de aktörer
              som i dag arbetar med till exempel vård, omsorg eller undervisning
              i enskild regi men utan vinstintresse.
            </seg>
            <seg n="caa754c3">
              Ur ett annat perspektiv är det, tyvärr, lättare att se varför
              frågan har kommit upp i diskussionen. Det handlar om den sittande
              regeringens misstänksamhet mot enskilda alternativ i offentlig
              verksamhet och den långa historia som man har av att på olika
              sätt försöka försvåra eller hindra framväxten av privata alternativ
              inom den offentligt finansierade sektorn.
            </seg>
            <seg n="ca846a98">
              Det är ingen liten verksamhet vi pratar om. Jag ska ta några
              exempel. I dag finns i aktiebolagsform 3 000 öppenvårdsmottagningar
              läkarmottagningar, vårdcentraler och annat med totalt 15 000 anställda.
              Det finns en bra bit över 100 gymnasieskolor som drivs i aktiebolagsform
              med över 2 000 anställda. Det finns nästan 400 förskolor med totalt
              omkring 5 000 anställda. Uppräkningen skulle kunna göras betydligt
              längre på andra områden. Alla de enskilda medborgare som drar
              nytta av de tjänster som tillhandahålls av de här mottagningarna,
              gymnasierna, förskolorna och vad det nu kan vara kan ju räknas
              i hundratusental.
            </seg>
            <seg n="2e55124f">
              Vad säger då de aktörer som finns på denna del av den offentligt
              finansierade sektorn? Ja, läser man i betänkandet så framgår det
              att de samstämmigt, med något enstaka undantag, har uttryckt stor
              skepsis mot det utredningsarbete som nu har genomförts.
            </seg>
            <seg n="f5b74893">
              Man har inte sett något behov av en ny associationsform utan
              pekar på att det som finns är fullt tillräckligt. Man framför
              också farhågor om att den nya bolagsformen i framtiden kommer
              att påtvingas aktörerna. Därför skulle det vara välgörande om
              majoriteten i denna debatt kunde klargöra lite mer av sina intentioner.
            </seg>
            <seg n="bc48f125">
              Oron finns och är stor. Man behöver inte gå tillbaka till 80-talets
              Pysslingendebatt utan det räcker med att läsa gårdagens Dagens
              Nyheter där det står att man i diskussionen om framtida ersättningar
              för de stopplagar som har funnits funderar på att införa ett krav
              på att bolagsformen ska vara icke vinstutdelande.
            </seg>
            <seg n="d64e09f0">
              Fru talman! För Folkpartiets del är valet givet. I den offentligt
              finansierade verksamheten måste kvaliteten sättas främst. Vi är
              inte misstänksamma mot mångfalden. Vi välkomnar den. Av det skälet
              yrkar vi som sagt bifall till reservation nr 2.
            </seg>
          </u>
          <note type="speaker" n="e67a918c">
            Anf. 24 INGEMAR VÄNERLÖV (kd):
          </note>
          <u who="ingemar_vanerlov_5debc7" xml:id="i-27c762889a367634-0" n="e4885287">
            <seg n="df3f81e3">
              Fru talman! Kristdemokraterna, som ställer sig bakom större delen
              av det här betänkandet, finns med på en av de tre reservationerna.
              Den tänker jag helt kort beröra här. Den handlar om aktiebolag
              utan vinstintresse, och jag kan instämma i det kloka som har sagts
              av de två föregående talarna på den här punkten.
            </seg>
            <seg n="e6751130">
              Majoriteten avstyrker ett motionsyrkande om nödvändigheten av
              att lagstiftningen i Sverige öppnar och underlättar för den sociala
              ekonomins tillväxt, det vill säga för verksamheter som inte i
              första hand handlar om avkastning utan om samhällsnytta. Grunden
              för avstyrkandet är att en utrednings betänkande, Aktiebolag med
              begränsad vinstutdelning , SOU 2003:98, förespråkar en ny aktiebolagsform
              i två varianter, där den ena är icke vinstutdelande aktiebolag
              och den andra aktiebolag med begränsad vinstutdelning. Detta lagförslag
              anses ligga i linje med motionsönskemålet och därför avstyrks
              motionen, som tidigare nämnts.
            </seg>
            <seg n="1f4a05d0">
              Kristdemokraterna avstyrker också det nämnda yrkandet, men från
              en annan utgångspunkt. Vi konstaterar, som det står i vår gemensamma
              borgerliga reservation, att dagens associationsformer inte lägger
              några hinder i vägen för den så kallade sociala ekonomins utveckling.
              Den ideella sektorn kan organiseras på många olika sätt, genom
              olika föreningar, stiftelser eller aktiebolag, för att nämna några
              associationsformer, och aktörerna kan inom ramen för den valda
              formen själva välja att närmare organisera verksamheten utifrån
              de givna förutsättningarna. Som vi har hört tidigare måste till
              exempel inte ett aktiebolag driva verksamheten med fokus på ekonomisk
              avkastning. Mot denna bakgrund anser vi att förslagen i tidigare
              nämnda betänkande inte bör läggas till grund för lagstiftning.
            </seg>
          </u>
          <note n="27e1733c">
            Fru talman! Jag yrkar bifall till reservation nr 2.
          </note>
          <note type="speaker" n="4ac808b0">
            Anf. 25 TASSO STAFILIDIS (v):
          </note>
          <u who="tasso_stafilidis_3a55e9" xml:id="i-8c4df8357d86e01a-1" n="c1525b68">
            <seg n="d7f6a54e">
              Fru talman! Först vill jag också, precis som utskottsbetänkandet
              gör, hänvisa till det pågående arbetet. För Vänsterpartiets räkning
              vill jag också tala om att Vänsterpartiet ingår i ett samarbete
              med regeringen, Socialdemokraterna och Miljöpartiet. Vi befinner
              oss i förhandlingar vad gäller det pågående arbetet inom departementet
              med en ny aktiebolagslag. Det är mot bakgrund av det som Vänsterpartiet
              i stort sett har avstyrkt alla motionsyrkanden med hänvisning
              till pågående arbete.
            </seg>
            <seg n="51f832f0">
              Men vi i Vänsterpartiet har ändå valt att reservera oss på en
              punkt. Det handlar om punkt 5, alltså reservation nr 3, Redovisning
              av koldioxidutsläpp. Det kommer jag tillbaka till så småningom.
            </seg>
            <seg n="e81af9ab">
              Jag vill ändå börja med att prata om frågan om aktiebolag utan
              vinstintresse, som ju har berörts en hel del under debatten. Utskottet
              konstaterar att det pågår ett arbete som innehåller precis de
              krav som motionsyrkandena tar upp. Man vet ju inte, kanske kommer
              det här arbetet att resultera i att man kommer fram till att det
              inte behövs en ny företagsform. Det vet vi inte i dag.
            </seg>
            <seg n="6dc04bac">
              Men för Vänsterpartiet har den utredningen varit väldigt viktig.
              Vi var påhejare av att utredningen en gång tillsattes. Det var
              en överenskommelse mellan samarbetspartierna s, v och mp. Det
              handlar framför allt om att den här frågan är väldigt ideologisk.
            </seg>
            <seg n="8ff5134d">
              Vänsterpartiet vill inte att den offentligt finansierade sektorn,
              vård, omsorg och utbildning, ska drivas av företag med vinstintresse.
              Därför såg vi en möjlighet i att man skulle se över den lagstiftning
              vi hade för att se om det genom aktiebolagslagstiftningen gick
              att hitta metoder för att faktiskt begränsa eller kanske framför
              allt inte tillåta de möjligheterna.
            </seg>
            <seg n="4d27bcfa">
              Men som det ser ut i dag kan det faktiskt finnas andra metoder
              inom annan lagstiftning som inte ligger på vårt område utan till
              exempel inom utbildningspolitikens, socialpolitikens eller sjukvårdspolitikens
              områden. Det går kanske att i den lagstiftningen lyfta fram förbud
              och slå fast att man inte ska få lov att driva utbildning, vård
              och omsorg med vinstintresse. Då skulle vi kunna behålla den företagsform
              som vi har i dag utan att skapa den nya formen aktiebolag utan
              vinstintresse.
            </seg>
            <seg n="6fb41a3b">
              Men, som sagt, dit har vi inte kommit än utan det pågår ett arbete.
              Jag tyckte ändå att det var viktigt att påtala den ideologiska
              skillnad som finns mellan höger och vänster i den här kammaren
              vad gäller den offentligt finansierade sektorn och vinstintresset
              hos de företag som i dag bedriver verksamhet inom den sektorn.
            </seg>
            <seg n="89426ff6">
              Sedan finns det ett särskilt yttrande, fru talman, som tar upp
              redovisning av styrelsearvoden. Det är en mycket viktig fråga.
              Det är också en fråga som vi håller på och förhandlar om i samband
              med den nya aktiebolagslagen. Det sitter också, som sagt, en förtroendekommission
              som ska ta fram förslag. Så sent som i går gick två ministrar
              ut, Gunnar Lund och Leif Pagrotsky, och ställde krav på redovisningar
              av just styrelsearvoden och bonusar.
            </seg>
            <seg n="b9cd788a">
              Det är absolut någonting som vi från Vänsterpartiet tycker ligger
              helt i linje med det som måste till, inte minst i ljuset av det
              som har hänt under den senaste tiden och det som hände lite längre
              tillbaks, Skandiaskandalen och ASEA-koncernens problem.
            </seg>
            <seg n="74d4eb36">
              Fru talman! Avslutningsvis till Vänsterpartiets reservation,
              där vi stöder ett yrkande från Miljöpartiet. Vi har helt och hållet
              samma ståndpunkt vad gäller redovisning av koldioxidutsläpp. Vi
              tycker att företag ska redovisa sina utsläpp av koldioxid från
              anläggningar såväl i Sverige som utomlands.
            </seg>
            <seg n="a4c67c04">
              Finns inte även den här frågan under beredning i det samarbete
              som ni håller på med? Det skulle man kunna tro. Det är tyvärr
              inte så utan det här är en fråga som Miljödepartementet har till
              uppgift att utreda.
            </seg>
            <seg n="a4469f65">
              Vi har fått reda på att man inte har satt i gång någon uppföljning
              av den klimatstrategi som hade aviserats i proposition 2001/02:55.
              Det är på grund av det som vi reserverar oss. Vi anser att det
              är viktigt att företag har det kravet på sig. Vi vet också att
              företag ibland gör det här av fri vilja. Man redovisar saker av
              fri vilja. Men de företag som har någonting att dölja redovisar
              inte av fri vilja.
            </seg>
            <seg n="6795ce31">
              Ett krav på att alla företag ska redovisa sina koldioxidutsläpp,
              även hos filialer och dotterbolag utomlands, är absolut något
              viktigt, inte minst med det framstående miljöarbete Sverige bedriver
              och har bedrivit mycket i de globala förhandlingar som har föregåtts
              av klimatfrågan. Därför bör Sverige ta upp frågan både i internationella
              sammanhang men också i de förhandlingar som pågår i EU.
            </seg>
            <seg n="c6139554">
              Med detta vill jag yrka bifall till reservation nr 3. I övrigt
              står jag bakom utskottsbetänkandet.
            </seg>
          </u>
          <note type="speaker" n="192b3cc2">
            Anf. 26 VIVIANN GERDIN (c):
          </note>
          <u who="viviann_gerdin_a081ff" xml:id="i-52edca897a057ba7-1" n="d7141baf">
            <seg n="e0f7e25a">
              Fru talman! Vi ska behandla frågan om ny associationsform för
              mindre företag. Alla partier sägs vilja förbättra villkoren för
              småföretagarna detta i syfte att stimulera fler att våga ta steget.
              Men tyvärr finns det fortfarande ett motstånd hos främst regeringspartiet.
              För oss i Centerpartiet har småföretagarnas villkor varit en högt
              prioriterad fråga under flera decennier. Vi behöver ökad tillväxt
              i landet för att utveckla välfärden, och i det arbetet kommer
              småföretagen att vara avgörande för nivån på vår levnadsstandard
              de kommande åren och i framtiden. Jag vill därför yrka bifall
              till reservation 1 och motivreservation 2. Jag återkommer till
              motivreservationen senare.
            </seg>
            <seg n="7f958a4a">
              Bemötandet från myndigheterna är ett område som jag vill ta upp.
              Här diskuteras mycket att undanröja de otydligheter som finns
              och den osäkerhet som det skapar hos många småföretagare. Det
              finns otaliga exempel på hur småföretagare över hela landet har
              kommit i kläm mellan olika myndigheters tolkningar av lagen. Ett
              krångligt regelverk svårtolkat av småföretagen visar sig också
              vara svårtolkat inom myndigheterna. Detta får ödesdigra konsekvenser
              för den enskilde företagarens förmåga att leva vidare, men det
              ger också negativa signaler till den som funderar på att starta
              företag.
            </seg>
            <seg n="bd254970">
              Regeringen har huvudansvaret för att de lagar som stiftas görs
              så tydliga att alla berörda kan enas om hur de ska tolkas. Det
              påbud som nu har gått ut från regeringen till samtliga departement
              och myndigheter i syfte att minska den administrativa bördan måste
              nu ge resultat. Dagens osäkerhet om vilka regler som gäller måste
              undanröjas. Det är oacceptabelt att en myndighet efter flera år
              kan ändra en annan myndighets beslut som har legat till grund
              för hur företaget har bedrivits, och sedan kan dessutom småföretagaren
              åläggas ett retroaktivt skattetillägg för flera år. Sådana händelser
              leder till misstro mot myndigheterna och medför att småföretagarna
              känner sig rättslösa.
            </seg>
            <seg n="12a0cde9">
              Vi i Centerpartiet har föreslagit en ny associationsform för
              mindre företag i enlighet med dagens redovisningsregler för aktiebolag.
              För detta hoppades vi att regeringen skulle uttala sitt stöd.
              Det handlar om en företagsmodell som kan erbjuda enskilda entreprenörer
              att samlas under en paraplyorganisation med en gemensam administration.
              Det är en företagsmodell som redan i dag existerar, men tyvärr
              finns det olika tolkningar hos olika skattemyndigheter i landet.
              Inom det ena länet säger man att det är olagligt medan man i andra
              län säger att det är fullt lagligt. Detta är mycket olyckligt.
              Det hade varit önskvärt att reglerna hade varit så tydliga att
              det gått att undvika dylika händelser.
            </seg>
            <seg n="dd548c94">
              Jag vill också återkomma till punkt 2, som handlar om aktiebolag
              utan vinstintresse. Jag undrar om företrädarna för regeringspartiet
              har haft de stora företagens krav på vinstmaximering i sikte när
              man har lagt fram förslaget. Jag vill i så fall att det förtydligas.
              Det går inte att flytta över de avkastningskrav som ställs på
              stora företag i dag till de små företagens förhållanden. Det finns
              många fåmansbolag som lever med förhoppningar om att en gång få
              avkastning på det insatta kapitalet. Men den hårda konkurrensen
              påverkar lönsamheten för många av dem och medger kanske inte någon
              vinst eller också en vinst så småningom den dag företaget avvecklas.
            </seg>
            <seg n="dcec1fa9">
              I dag finns det faktiskt andra vägar att gå om man tycker att
              det är oetiskt att ta ut vinst, till exempel i vårdföretag. Om
              man vill kan man bedriva vård- och omsorgsföretag i kooperativ
              form. Då ökar också inflytandet utöver att risken för vinst minimeras.
            </seg>
            <seg n="2a73e42b">
              Jag skulle också vara intresserad av att få höra hur tankegångarna
              går när man planerar och utreder aktiebolag utan vinstintressen.
              Är det befintliga aktiebolag som kommer att omfattas eller planeras
              det någon särform? Detta har stor betydelse för dagens aktieägare.
            </seg>
            <seg n="ed506dd6">
              Jag vill också säga några ord om punkt 6, som handlar om redovisning
              av styrelsearvoden. Jag har lämnat ett särskilt yttrande. Där
              pågår ett arbete. Jag vill särskilt understryka vikten av att
              efter de senaste skandalerna inom näringslivet, bland annat inom
              Skandia men även inom ABB och hos flera andra, man öppet redovisar
              både arvoden, löner och andra förmåner för företagsledarna och
              för styrelseordförandena. Redovisningen ska ske individuellt och
              inte i grupp. Det är viktigt för att kunna återskapa det förtroende
              som i dag känns förbrukat hos allmänheten. Det är av stor vikt
              för alla börsnoterade företag och försäkringsbolag där det finns
              många småsparare som i dag känner sig grundlurade. Jag nöjer mig
              med ett särskilt yttrande eftersom arbete pågår både nationellt
              och inom EU.
            </seg>
            <seg n="9fc11cea">
              Jag vill också instämma i den gemensamma motivreservationen tillsammans
              med Moderaterna, Folkpartiet och Kristdemokraterna. Det är viktigt
              att vi också framöver belyser och analyserar vad som är på gång.
            </seg>
          </u>
          <note type="speaker" n="92f044a2">
            Anf. 27 JOHAN LÖFSTRAND (s):
          </note>
          <u who="johan_lofstrand_d6c3da" xml:id="i-541ea76a34dd1f24-0" n="eed1c271">
            <seg n="0040a064">
              Fru talman! Lagutskottets betänkande nr 12 rör olika associationsrättsliga
              frågor. Några av dem diskuterade vi förra året, och några av dem
              är nya. Jag tänkte beröra några av dem. Först och främst vill
              jag börja med att yrka bifall till förslaget i sin helhet i lagutskottets
              betänkande nr 12 och avslag på alla reservationerna.
            </seg>
            <seg n="a0bac436">
              Jag vill börja med att beröra den reservation som rör motion
              N329 om en ny associationsform. Frågan har diskuterats flera gånger.
              Jag vill börja med att poängtera att det är självklart oerhört
              viktigt att arbetet fortsätter. Vi måste hela tiden jobba för
              att underlätta för företag att skapas, starta och sedan gå vidare
              och växa till medelstora företag och förhoppningsvis också gå
              vidare och bli större företag. Det är det vi måste jobba med hela
              tiden.
            </seg>
            <seg n="71d48d1a">
              I motionen lyfter man fram att man vill ha en egen associationsform
              där man ska kunna stödja mindre företag så att de ska få lättare
              att växa.
            </seg>
            <seg n="5368754b">
              Som jag sade i förra årets debatt är det mycket viktigare att
              vi i stället utvecklar den aktiebolagslag vi har i dag så att
              den blir enklare och att man gör större skillnader mellan privata
              och publika aktiebolag.
            </seg>
            <seg n="9716c829">
              Om vi har en bolagsform eller associationsform med stora förenklingar
              tror jag att det kommer att gynna det stora flertalet.
            </seg>
            <seg n="140ea2ec">
              Just nu pågår ett arbete med att omforma den nya aktiebolagslagen.
              Jag är glad att ha fått följa det arbetet. Jag är helt övertygad
              om att det kommer att ske ganska många förändringar. Det kommer
              att bli större skillnader mellan de privata och de publika aktiebolagen.
              Man kommer att jobba för att göra de privata aktiebolagen som
              något av en norm för att på så sätt gynna de mindre bolagen.
            </seg>
            <seg n="959dd931">
              Man ska försöka göra lagtexten mer lättläst. Den ska vara strukturerad
              på ett annat sätt så att det blir lättare att läsa den även om
              man inte har juridisk utbildning. Man ska på olika sätt försöka
              förenkla lagstiftningen för att skapa större möjlighet att förstå
              vad som står.
            </seg>
            <seg n="c879b26f">
              Det kommer en proposition under året. Jag är övertygad om att
              frågan kommer att diskuteras mycket. Jag tror att det är oerhört
              viktigt.
            </seg>
            <seg n="b74e1eb8">
              Andra områden som jag också tror är viktiga och som berördes
              är att vi måste se till att jobba med regelförenklingar på flera
              plan.
            </seg>
            <seg n="18da47ad">
              Regeringen har nu givit 45 myndigheter i uppgift att presentera
              en plan över olika åtgärder för att minska den administrativa
              bördan hos företagen. Detta kommer att redovisas för riksdagen
              under hösten.
            </seg>
            <seg n="fbdd0e10">
              Det är ytterligare ett steg för att på olika sätt hitta bättre
              lösningar och underlätta de administrativa problem som kanske
              finns i dagsläget.
            </seg>
            <seg n="2545ca2b">
              Nästa motion som jag vill beröra och som vi också diskuterat
              vid ett tidigare tillfälle är motionen som rör icke vinstdrivande
              aktiebolag.
            </seg>
            <seg n="96fe5f7d">
              Precis som jag då var förvånad över att Moderaterna, Folkpartiet
              och Kristdemokraterna den gången reserverade sig mot att man skulle
              utreda frågan om huruvida det fanns ett behov av en associationsform
              eller klausul som gör det möjligt att driva företag utan vinstintresse
              är jag förvånad nu när både Moderaterna, Folkpartiet, Centern
              och Kristdemokraterna lämnar in en reservation där man säger att
              man inte vill ha detta eller avstyrker förslaget. Man har en motivreservation
              där man säger att detta inte är något man vill ha.
            </seg>
            <seg n="ea907585">
              Det handlar om mångfald. Det har det väl alltid gjort? Det är
              väl det som den borgerliga sidan alltid säger; att det är viktigt
              med mångfald. Alla ska få möjlighet att driva den typ av företag
              man vill.
            </seg>
            <seg n="52f46f20">
              Om vi nu kan lyfta fram ett lagförslag där man kan införa ett
              kapitel i aktiebolagslagen som ger möjlighet att driva ett företag
              utan vinstintresse, varför ska man då inte tillåta det? Om man
              vill starta ett företag och driva det på det sättet ska det väl
              inte hindras?
            </seg>
            <seg n="dcbcbe93">
              Det kanske finns många företag som vill fortsätta att använda
              sig av den associationsform som finns i dag. Det är helt okej.
              Det ska man självklart få göra. Men varför ska man inte kunna
              lyfta fram detta? Jag tror att det finns en efterfrågan.
            </seg>
            <seg n="bc83555d">
              Det finns kooperativ som jag tror i dagsläget mycket väl skulle
              kunna gå över till att driva sin verksamhet som ett aktiebolag
              i stället för som förening eller liknande. Det är jag helt övertygad
              om. Varför ska man inte skapa den mångfald som ger den möjligheten?
            </seg>
            <seg n="b2dde796">
              Jag tycker att det för mångfaldens skull är oerhört viktigt att
              vi jobbar vidare med frågan om icke vinstdrivande företag.
            </seg>
            <seg n="a8feb1cc">
              Den tredje motion och reservation som jag vill belysa är motion
              MJ401, det vill säga den om redovisning av koldioxidutsläpp. Den
              frågan har också diskuterats tidigare, inte förra året utan i
              januari 2002.
            </seg>
            <seg n="1b4c37b0">
              Miljöutsläpp och specifikt koldioxidutsläpp är en av de miljöfrågor
              som är oerhört viktiga, både för Sverige och världen och för allas
              vår framtid.
            </seg>
            <seg n="869ee037">
              Det absolut viktigaste arbetet ligger på internationell nivå.
              Det absolut viktigaste är att vi på olika sätt internationellt
              kan skapa påtryckningar så att alla länder i världen är med och
              stöttar de insatser som görs. Där tror jag inte att vi har nått
              hela vägen.
            </seg>
            <seg n="d8a80ef2">
              Miljöfrågan är ganska komplex. En stor del av de koldioxidutsläpp
              som kommer över oss kommer ursprungligen inte från Sverige, utan
              från länder som Tyskland, Polen och i vissa fall Storbritannien.
            </seg>
            <seg n="51b398d9">
              Det är oerhört viktigt att vi jobbar vidare på europeisk nivå.
              Detta är ett typexempel på hur viktigt EU och EU-samarbetet är
              för att vi ska kunna skapa en gemensam Europapolitik på miljöområdet.
              Jag tror att det finns även andra områden där detta är viktigt.
            </seg>
            <seg n="328a54a6">
              Det pågår ett arbete på det här området. Det finns vissa krav
              på att man ska redovisa, visserligen inte mängd, men på vilket
              sätt ett företag påverkar den yttre miljön. Jag tror att det vore
              olyckligt att i dagsläget lägga ytterligare krav på detta innan
              man har sett över de regler som finns.
            </seg>
            <seg n="3ad1e0e9">
              Avslutningsvis vill jag säga att det i dagsläget också finns
              direktiv jag har inte kunnat sätta mig in i dem ännu där de här
              frågorna belyses. Jag tror att det är viktigt att man på europeisk
              nivå jobbar fram liknande lagstiftning för att samma regler ska
              gälla för hela unionen.
            </seg>
          </u>
          <note type="speaker" n="ba351420">
            Anf. 28 VIVIANN GERDIN (c) replik:
          </note>
          <u who="viviann_gerdin_a081ff" xml:id="i-52edca897a057ba7-2" n="d7141baf">
            <seg n="541ce139">
              Fru talman! Jag vill kommentera något av det Johan Löfstrand
              sade.
            </seg>
            <seg n="0f832864">
              Han sade bland annat att man hela tiden jobbar med att underlätta
              för småföretagen eller i det här fallet aktiebolagen att växa.
            </seg>
            <seg n="73d6df67">
              Det är just det som jag har framfört med anledning av vår motion.
              Motionen handlar just om hur man kan få företag att lättare växa.
              Det handlar om hur man tillämpar F-skattsedeln för ett aktiebolag.
              Det handlar om att bolaget tillåts att samla in enskilda entreprenörer
              som inte har erfarenhet eller kunskap när det gäller att vara
              företag. Det handlar om att de samlas i paraplyorganisationen
              och utför sitt arbete som de själva styr över. Hela inkomsten
              går in till paraplyorganisationen som sköter administrationen,
              utbildar dem som arbetar där, betalar in inkomstskatter, arbetsgivaravgifter
              och moms och ger staten en hel del miljoner.
            </seg>
            <seg n="378a79a2">
              Det är en jättebra modell för att skola in företagare som när
              de känner sig mogna kan kliva ur organisationen, bilda ett eget
              bolag och bli självgående. För många behövs en inskolning. I den
              här verksamheten, som faktiskt har pågått några år, finns det
              en hel del invandrare som inte har kunskap om de svenska företagens
              villkor. Jag tycker att det är synd att man inte ser möjligheterna
              för alla dessa människor att få fortsätta att jobba i företaget
              tills de kan stå på egna ben.
            </seg>
            <seg n="0a889485">
              Kommer Johan Löfstrand och Socialdemokraterna att vara öppna
              för de nya företagsformer som redan i dag har fått prövas beroende
              på skattemyndigheternas välvilja?
            </seg>
          </u>
          <note type="speaker" n="55641eea">
            Anf. 29 JOHAN LÖFSTRAND (s) replik:
          </note>
          <u who="johan_lofstrand_d6c3da" xml:id="i-541ea76a34dd1f24-1" n="eed1c271">
            <seg n="4031b990">
              Fru talman! Självklart pågår hela tiden ett förenklingsarbete.
              Det finns en Simplexgrupp som jobbar och som hela tiden får kritik.
              Jag tycker faktiskt att de gör ett bra jobb. Man har lyckats göra
              ganska många regelförenklingar. Varje ytterligare tillägg som
              görs i text när man skriver ny lagtext försöker man skriva så
              enkelt och lättförståeligt som möjligt.
            </seg>
            <seg n="f0db749f">
              Oftast är det inte lagtexten som är det stora problemet. Det
              är därför som regeringen nu har gått ut till myndigheterna för
              att se vilka administrativa problem som finns där. På så sätt
              försöker man skapa en dialog mellan myndigheter. Man vill också
              se vad som behöver ändras i reglerna för att man ska minska den
              administrativa bördan.
            </seg>
            <seg n="736d2ae5">
              Utvecklingsverksamhet tror jag är oerhört bra. Och jag tror inte
              att det behövs en associationsform för det. Vi har liknande projekt
              hemma i Östergötland inkubator heter det där man på olika sätt
              låter småföretagare förverkliga sina idéer. Man låter dem gå entreprenörsprogram
              för att på så sätt ge dem möjligheter och kunskap i att utveckla
              idéer och marknadsföra dem. Jag tror inte att det är en associationsform
              som behövs. Jag tror att det handlar om engagemang och kunskap,
              inte om en associationsform.
            </seg>
          </u>
          <note type="speaker" n="4748562c">
            Anf. 30 VIVIANN GERDIN (c) replik:
          </note>
          <u who="viviann_gerdin_a081ff" xml:id="i-52edca897a057ba7-3" n="d7141baf">
            <seg n="f7db9fbc">
              Fru talman! Det företag som jag nu syftar på går under namnet
              Bolagsbolaget. Det är intressant att höra Johan Löfstrand, som
              säger att det finns ett projekt. Skulle det då kanske vara brist
              på engagemang i det här fallet? Det är det inte. Jag vill rekommendera
              att man gör ett studiebesök. Det här handlar nämligen om ett företag
              där enskilda människor ges möjligheter att växa. Det handlar också
              om att utveckla dagens aktiebolag. Till syvende och sist handlar
              ju det här om hur man tillåter att F-skattsedeln tillämpas. Att
              omforma aktiebolagens regler behövs faktiskt inte. Man behöver
              bara tillåta att den här formen får fortsätta att existera, och
              så gör man en utvärdering av detta.
            </seg>
            <seg n="2ed9cdcb">
              Det som är än märkligare är faktiskt att den här verksamheten
              godkänns i 20 län men inte i ett län. Det är mycket olyckligt.
              Verksamheten kan då faktiskt flytta runt om det inte är likartade
              regler i vårt land. Det är jätteviktigt att man verkligen ger
              så tydliga regler till myndigheterna att de kan tolka lagstiftningen
              enhetligt. I ganska många fall får vi synpunkter på att det är
              olika momsregler för samma verksamhet beroende på vilket län man
              befinner sig i. Det är alltså olycksfall i arbetet med att få
              fram bra villkor för småföretagen.
            </seg>
            <seg n="62bf8252">
              Jag hoppas verkligen att regeringen gör någonting åt det här.
              Det har i alla år, sedan jag kom in i riksdagen, talats om att
              man ska förenkla och förtydliga, men fortfarande kvarstår problemen.
            </seg>
          </u>
          <note type="speaker" n="4dfd999b">
            Anf. 31 JOHAN LÖFSTRAND (s) replik:
          </note>
          <u who="johan_lofstrand_d6c3da" xml:id="i-541ea76a34dd1f24-2" n="eed1c271">
            <seg n="6c7f2d7f">
              Fru talman! Just gällande skattefrågorna tror jag att bedömningen
              från myndigheterna nu kommer att bli bra mycket mer lika över
              landet. Jag tror inte att samma problem kommer att kvarstå. Jag
              är helt övertygad om det.
            </seg>
            <seg n="b760620f">
              Gällande den administration som man då skulle bedriva gemensamt
              är jag helt övertygad om att man skulle kunna göra det även om
              inte en associationsform införs. Jag är nämligen helt övertygad
              om att det är bättre att ha en associationsform, det vill säga
              aktiebolagslagen. Sedan ser man till att utveckla den så att många
              olika människor kan använda den. I dagsläget tror jag att det
              är den absolut bästa formen att bedriva företagande i. I och med
              det förslag till aktiebolagslag som kommer under det kommande
              året tror jag att vi kommer att få se en del förändringar och
              förenklingar som är av godo.
            </seg>
            <seg n="639888a9">
              Gällande F-skattsedeln och utdelandet av den har den uppluckring
              eller de förändringar som har gjorts nyligen skapat vissa problem.
              Det ser man i Skåne, till exempel, där vi har medborgare från
              andra länder som har väldigt lätt att få F-skattsedel. På så sätt
              har en del av byggmarknaden i Skåne slagits ut. Jag tror att en
              översyn av F-skattsedelns vara eller icke vara kommer att göras
              oavsett vad som kommer att beslutas i den här frågan.
            </seg>
          </u>
          <note type="speaker" n="cd7b5009">
            Anf. 32 MARTIN ANDREASSON (fp) replik:
          </note>
          <u who="martin_andreasson_4972ea" xml:id="i-480b172865e80465-1" n="5a3b927c">
            <seg n="fa3f81b0">
              Fru talman! Johan Löfstrand sade i sitt anförande att det är
              bra att införa möjligheten att driva ett aktiebolag utan vinstintresse.
              Då vill jag återkomma till att den möjligheten finns redan i dag.
              Det är så dagens aktiebolagslag ser ut. Problemet är snarare,
              som tidigare talare har varit inne på i debatten, att många småföretagare
              inte har någon vinst att ta ut på grund av det rådande småföretagsklimatet.
            </seg>
            <seg n="ef71d874">
              När det gäller lagförslaget om att införa en ny associationsform,
              aktiebolag utan vinstintresse eller aktiebolag med begränsat vinstintresse,
              vill jag faktiskt säga att jag med glädje noterar den mer nyanserade
              hållning som Vänsterpartiet redovisade här. Man sade faktiskt
              att man nu ska studera utredningsbetänkandet och överväga om man
              tycker att det är värt att införa en sådan här bolagsform. Jag
              vill ha motsvarande svar från Johan Löfstrand.
            </seg>
            <seg n="a3d482eb">
              Vi kan titta på de socialt engagerade rörelserna: Föreningen
              för Kooperativ Utveckling i Sverige, Föreningen Vårdföretagarna,
              KFUK-KFUM, Kooperativa institutet, Waldorfskolefederationen och
              så vidare. Det är ett faktum att alla de grupper och rörelser
              som i dag erbjuder alternativ inom den offentligt finansierade
              sektorn uttrycker stor skepsis mot denna nya bolagsform. Framför
              allt uttrycker de oro för att den kommer att tvingas på dem.
            </seg>
            <seg n="54b38d05">
              Då vill jag fråga Johan Löfstrand om han är beredd att avstå
              från tanken att den nya bolagsformen ska vara ett nödvändigt villkor
              i vissa typer av offentligt finansierade verksamheter. Om han
              är beredd att avstå från ett sådant obligatorium undrar jag vad
              det finns för behov av den nya aktiebolagsformen. Den är ju dyrare
              och mer svåradministrerad än den som i dag finns, och den efterfrågas
              inte av parterna på marknaden.
            </seg>
          </u>
          <note type="speaker" n="42cfe242">
            Anf. 33 JOHAN LÖFSTRAND (s) replik:
          </note>
          <u who="johan_lofstrand_d6c3da" xml:id="i-541ea76a34dd1f24-3" n="eed1c271">
            <seg n="fddeadef">
              Fru talman! Nej, jag ser inte att det ska införas något obligatorium,
              att man ska använda sig av en viss typ av associationsform när
              det gäller upphandling av offentlig verksamhet, i alla fall inte
              så länge det inte skapas några problem. I dagsläget ser jag inte
              att det behövs några sådana villkor. Jag tror inte ens att det
              är önskvärt att införa sådana villkor.
            </seg>
            <seg n="89e2b58e">
              I dagsläget är upphandlingsreglerna ganska tydliga. Det är priset
              som ska vara den viktigaste faktorn. Jag ser det snarare som ett
              problem att de offentliga upphandlingsreglerna i dagsläget är
              oerhört snäva. Det handlar om att man hela tiden ska se till den
              sista kronan och kanske inte till kvaliteten. Det är det jag menar,
              och det är det som hela resonemanget handlar om.
            </seg>
            <seg n="23405305">
              Jag vill att man ska kunna ha en associationsform för verksamheter
              som bygger på en idé. Då ska kvaliteten på verksamheten vara det
              absolut viktigaste. Jag förstår inte de partier som annars står
              för mångfald och som vill att det ska finnas en bred lösning där
              man i stort sett ska kunna driva bolag hursomhelst. Varför ska
              man inte kunna starta ett företag eller till och med kanske placera
              sina pengar i ett företag där man vet att det inte kommer att
              tas ut någon vinst?
            </seg>
            <seg n="f5f9e3e2">
              Jag som spekulant eller investerare vill kanske hellre investera
              mina pengar i ett bolag där jag vet att de kommer att skapa nytta.
              En kommun kanske vill investera sina pengar i ett bolag där man
              vet att pengarna inte kommer att gå till de övriga ägarna utan
              enkom användas för att främja offentlig verksamhet eller den verksamhet
              som det här bolaget driver.
            </seg>
            <seg n="a82c25fd">
              Jag är helt övertygad om att det kan finnas ägaraktörer men även
              investerare som kan tänka sig den här associationsformen.
            </seg>
          </u>
          <note type="speaker" n="fb9e72df">
            Anf. 34 MARTIN ANDREASSON (fp) replik:
          </note>
          <u who="martin_andreasson_4972ea" xml:id="i-480b172865e80465-2" n="5a3b927c">
            <seg n="94c7aced">
              Fru talman! Det är nya tongångar från regeringspartiet. Så sent
              som i måndagens Dagens Nyheter framkom det att regeringen och
              samarbetspartierna diskuterar möjligheten att införa ett krav
              på att det ska vara icke-vinstdrivande bolag i vissa typer av
              offentligt finansierad verksamhet.
            </seg>
            <seg n="c19948ab">
              Ifall man inte har den sortens krav finns det inget behov av
              att införa en associationsform som är dyrare och krångligare än
              dem som finns, och de associationsformer som finns ger utrymme
              för just den mångfald som Johan Löfstrand här i talarstolen talar
              sig så varm för. Den mångfalden finns, och den mångfalden utnyttjas
              av alla de aktörer som jag nämnde i min förra replik och många
              till.
            </seg>
            <seg n="a2f5a615">
              Johan Löfstrand har en väldigt märklig syn på offentlig upphandling.
              Faktum är att man i offentlig upphandling kan ställa mycket höga
              krav på kvalitet. Föreställningen att man skulle vara tvingad
              att ge entreprenaden till det företag som erbjuder det lägsta
              priset oavsett kvaliteten på det efterfrågade är en fullständig
              vrångbild. Dessutom andas den en oerhört stor misstänksamhet mot
              all den verksamhet som engagerade medarbetare i dag ägnar sig
              åt i förskoleverksamheter, på äldreboenden, på öppenvårdscentraler,
              på privatdrivna men offentligt finansierade gymnasieskolor eller
              vad det nu kan vara.
            </seg>
            <seg n="cc156a3f">
              Därför blir jag definitivt inte kvitt min oro. Tvärtom tycker
              jag att replikväxlingen stärker bilden av att det här handlar
              om Socialdemokraternas misstänksamhet mot enskilda alternativ
              i den offentligt finansierade sektorn.
            </seg>
          </u>
          <note type="speaker" n="b27797ab">
            Anf. 35 JOHAN LÖFSTRAND (s) replik:
          </note>
          <u who="johan_lofstrand_d6c3da" xml:id="i-541ea76a34dd1f24-4" n="eed1c271">
            <seg n="a0311f31">
              Fru talman! Jag är övertygad om att de privata entreprenörer
              som vi har i dag har gått in i ett inledningsskede för att skapa
              bättre verksamhet. Det tror jag är nödvändigt. Jag tror att mångfalden
              är bra och att privata aktörer inom offentlig förvaltning på olika
              sätt är bra. Det stimulerar och skapar en tävlan. Man kan mäta
              kvalitet och se vad kostnaden för den kvaliteten är. Jag är helt
              övertygad om det.
            </seg>
            <seg n="8469efbc">
              Men när vi har stora multinationella företag som har gått in
              och i stort sett äger alla företag som bedriver verksamhet inom
              vissa områden ser jag det som ett problem. Privata monopol är
              det absolut sämsta. Man kan tycka att offentligt monopoldrivd
              verksamhet också kan skapa problem. Det håller jag med om. Men
              när vi har stora franska bolag som äger i stort sett all verksamhet
              inom en viss kategori ser jag det som problematiskt. Ja, jag gör
              det. Jag tror att vi behöver se över hur entreprenad ska skötas.
            </seg>
            <seg n="b29a3555">
              När det gäller kvalitet och kostnader är problemet att man kanske
              kan skriva en upphandling där man kan ta hänsyn till kvalitet,
              men kvalitet är väldigt svårt att beskriva och framför allt väldigt
              svårt att konkretisera. Det gör att det oftast är kostnaden som
              blir det avgörande. Det ser jag som problematiskt. Men självklart
              tror jag att det har funnits fördelar med att ha privata alternativ
              inom offentlig sektor.
            </seg>
          </u>
          <note type="speaker" n="7a60e29e">
            Anf. 36 INGEMAR VÄNERLÖV (kd) replik:
          </note>
          <u who="ingemar_vanerlov_5debc7" xml:id="i-27c762889a367634-1" n="e4885287">
            <seg n="94665253">
              Fru talman! Det är intressant att höra Johan Löfstrand tala sig
              så varm för mångfald. Sedan verkar han spela förvånad och mena
              att vi på något vis skulle vara emot mångfald, eftersom vi har
              reserverat oss i punkt 2 när det gäller aktiebolag utan vinstintresse.
            </seg>
            <seg n="3c4835ff">
              Jag skulle vilja ställa en kort fråga till Johan Löfstrand. Jag
              minns inte exakt ordalydelsen, men han sade någonting som gick
              ut på att det väl är bra att de som vill starta företag utan vinstintresse
              kan göra det det var ungefär andemeningen. Jag skulle vilja fråga
              Johan Löfstrand om han menar att det i dag inte går att starta
              företag eller verksamhet utan vinstintresse. Finns inte de möjligheterna
              i dag?
            </seg>
          </u>
          <note type="speaker" n="44a5c4a3">
            Anf. 37 JOHAN LÖFSTRAND (s) replik:
          </note>
          <u who="johan_lofstrand_d6c3da" xml:id="i-541ea76a34dd1f24-5" n="eed1c271">
            <seg n="5e990125">
              Fru talman! Som vi redan har berört i debatten ett par gånger
              finns möjligheten i dagsläget. Men jag menar att det senare kan
              uppstå tillfällen då det inte är så. Om jag som ägare vill gå
              in och investera mina pengar i ett bolag på grund av att jag vet
              att bolaget inte kommer att dela ut någon vinst, till vare sig
              mig som ägare eller till andra ägare, tycker jag att jag ska kunna
              förbehålla mig rätten att se till att man inte ska kunna ändra
              i bolagsordningen eller på en stämma gå in och göra de ändringarna.
              Jag tycker att det är bättre att det redan finns klart och tydligt
              uppsatt i regelverket.
            </seg>
          </u>
          <note type="speaker" n="e58519cd">
            Anf. 38 INGEMAR VÄNERLÖV (kd) replik:
          </note>
          <u who="ingemar_vanerlov_5debc7" xml:id="i-27c762889a367634-2" n="e4885287">
            <seg n="f4103124">
              Fru talman! Det var i alla fall glädjande att höra att Johan
              Löfstrand menar att det finns möjligheter i dag. Därmed har han
              åtminstone delvis gått med på att den här lagstiftningen inte
              är helt nödvändig. Det är faktiskt så i dag att aktörer inom ramen
              för den valda associationsformen själva kan välja att närmare
              organisera verksamheten utifrån egna förutsättningar. Som jag
              har sagt förut måste ett aktiebolag inte driva verksamheten med
              fokus på ekonomisk avkastning.
            </seg>
            <seg n="6b30826f">
              Johan Löfstrand talar om förenklad lagstiftning. Det vill vi
              alla ha. Men om det visar sig vilket vi hörde i Folkpartiets replik
              att lagstiftningen inte är alldeles nödvändig är nästa fråga om
              Johan Löfstrand anser att lagstiftning som egentligen inte är
              nödvändig förenklar den totala lagstiftningen.
            </seg>
          </u>
          <note type="speaker" n="bfd40863">
            Anf. 39 JOHAN LÖFSTRAND (s) replik:
          </note>
          <u who="johan_lofstrand_d6c3da" xml:id="i-e4ff3b430a93897c-0" n="eed1c271" next="i-93b2625f5593ddfb-0">
            <seg n="661933eb">
              Fru talman! Självklart kommer vi att få ett eller två ytterligare
              kapitel i aktiebolagslagen som bidrar till att den blir lite större.
              Men det är viktigt ur ett mångfaldsperspektiv att ge den möjligheten
              till den som vill vara säker på att ett bolag i framtiden kommer
              att bedrivas utan vinstintresse. Den delen i aktiebolagslagen
              kan vara nödvändig.
            </seg>
          </u>
          <note n="4451d964">
            Föredrogs
          </note>
          <note n="a0e79656">
            Överläggningen var härmed avslutad.
          </note>
          <note n="cf881646">
            Ajournering
          </note>
          <note n="8ff2c2b8">
            Kammaren beslutade kl. 10.56 på förslag av tredje vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <u who="johan_lofstrand_d6c3da" xml:id="i-93b2625f5593ddfb-0" n="eed1c271" prev="i-e4ff3b430a93897c-0">
            <seg n="3416c75b">
              Återupptagna förhandlingar
            </seg>
            <seg n="b63d7359">
              Torsten Lindström
            </seg>
          </u>
          <note n="ddb48c75">
            Förhandlingarna återupptogs kl. 16.00.
          </note>
          <note n="33c11504">
            7 § Beslut om ärenden som slutdebatterats vid dagens sammanträde
          </note>
          <note n="30d26268">
            Punkt 1
          </note>
          <note n="6f54bcc1">
            Punkt 2
          </note>
          <note n="8bce8451">
            Punkt 3
          </note>
          <note n="30d26268">
            Punkt 1
          </note>
          <note n="6f54bcc1">
            Punkt 2
          </note>
          <note n="4de52020">
            Punkt 5
          </note>
          <note n="0e611b1c">
            Övriga punkter
          </note>
          <note n="6d0c4661">
            8 § Anmälan om interpellationer
          </note>
          <note n="6cb93f7f">
            Anmäldes att följande interpellationer framställts
          </note>
          <note n="3b79f7a5">
            den 4 februari
          </note>
          <note n="df58bfc4">
            Marietta de Pourbaix-Lundin
          </note>
          <note n="df58bfc4">
            Marietta de Pourbaix-Lundin
          </note>
          <note n="8a668bb8">
            Tobias Billström
          </note>
          <note n="222a9e9b">
            Johan Linander
          </note>
          <note n="c1f57e9e">
            Sven-Erik Sjöstrand
          </note>
          <note n="c643b8d3">
            Carl-Axel Johansson
          </note>
          <note n="4451b19a">
            Elina Linna
          </note>
          <note n="df58bfc4">
            Marietta de Pourbaix-Lundin
          </note>
          <note n="083cd152">
            Sven Bergström
          </note>
          <note n="e8fa2d4f">
            Interpellationerna redovisas i bilaga som fogats till riksdagens
            snabbprotokoll tisdagen den 10 februari.
          </note>
          <note n="d9985196">
            9 § Anmälan om frågor för skriftliga svar
          </note>
          <note n="42e90b16">
            Anmäldes att följande frågor för skriftliga svar framställts
          </note>
          <note n="3b79f7a5">
            den 4 februari
          </note>
          <note n="df58bfc4">
            Marietta de Pourbaix-Lundin
          </note>
          <note n="cbebe47f">
            Inger René
          </note>
          <note n="8854820d">
            Maria Larsson
          </note>
          <note n="df58bfc4">
            Marietta de Pourbaix-Lundin
          </note>
          <note n="df58bfc4">
            Marietta de Pourbaix-Lundin
          </note>
          <note n="df58bfc4">
            Marietta de Pourbaix-Lundin
          </note>
          <note n="434341b0">
            Ingegerd Saarinen
          </note>
          <note n="4b40b94d">
            Johnny Gylling
          </note>
          <note n="f376ccbd">
            Frågorna redovisas i bilaga som fogats till riksdagens snabbprotokoll
            tisdagen den 10 februari.
          </note>
          <note n="e8645541">
            10 § Anmälan om skriftliga svar på frågor
          </note>
          <note n="c1f55f07">
            Anmäldes att skriftliga svar på följande frågor inkommit
          </note>
          <note n="3b79f7a5">
            den 4 februari
          </note>
          <note n="4834e3e1">
            Lars-Ivar Ericson
          </note>
          <note n="b78c40cc">
            Kent Härstedt
          </note>
          <note n="601e0e17">
            Henrik von Sydow
          </note>
          <note n="91e2c152">
            Sten Tolgfors
          </note>
          <note n="91e2c152">
            Sten Tolgfors
          </note>
          <note n="2aed24f4">
            Gunilla Tjernberg
          </note>
          <note n="e3caf23a">
            Sofia Larsen
          </note>
          <note n="b1b5dd14">
            Cecilia Wikström
          </note>
          <note n="c5bb4a4d">
            Kenneth Johansson
          </note>
          <note n="4834e3e1">
            Lars-Ivar Ericson
          </note>
          <note n="5d473e9c">
            Kjell-Erik Karlsson
          </note>
          <note n="735656d2">
            Lennart Axelsson
          </note>
          <note n="b4b774a5">
            Nina Lundström
          </note>
          <note n="735656d2">
            Lennart Axelsson
          </note>
          <note n="3c8deb07">
            Gudrun Schyman
          </note>
          <note n="e786c8b1">
            Per-Olof Svensson
          </note>
          <note n="5143a421">
            Claes-Göran Brandin
          </note>
          <note n="63fbeb5e">
            Roger Tiefensee
          </note>
          <note n="4832b723">
            Lennart Klockare
          </note>
          <note n="c643b8d3">
            Carl-Axel Johansson
          </note>
          <note n="d21bc8a0">
            Magdalena Andersson
          </note>
          <note n="29152e18">
            Lars Ångström
          </note>
          <note n="29152e18">
            Lars Ångström
          </note>
          <note n="73b6ad6f">
            Ulla Löfgren
          </note>
          <note n="94e4f390">
            Lars Johansson
          </note>
          <note n="d8ed7dee">
            Svaren redovisas i bilaga som fogats till riksdagens snabbprotokoll
            tisdagen den 10 februari.
          </note>
          <note n="d29952cd">
            11 § Kammaren åtskildes kl. 16.08.
          </note>
          <note n="97830541">
            Förhandlingarna leddes
          </note>
          <note n="985decb4">
            /Monica Gustafson
          </note>
        </div>
      </body>
    </text>
  </TEI>
</teiCorpus>
