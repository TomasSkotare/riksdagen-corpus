<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2003</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2003</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200304--58</head>
          <docDate when="2003-01-27">2003-01-27</docDate>
        </div>
      </front>
      <body>
        <div>
          <note n="42d4071e">
            ﻿
          </note>
          <note n="32be0e56">
            Riksdagens protokoll
          </note>
          <note n="55d1dd8c">
            2003/04:58
          </note>
          <note type="date" n="112683de">
            Tisdagen den 27 januari
          </note>
          <note n="fee65a07">
            Kl. 14:00 - 21:43
          </note>
          <note n="d6c5acdc">
            1 § Justering av protokoll
          </note>
          <note n="8a437044">
            Justerades protokollen för den 20 och 21 januari.
          </note>
          <note n="47b1b1b0">
            2 § Meddelande om ändring i kammarens sammanträdesplan
          </note>
          <note n="7305f86e">
            Tredje vice talmannen meddelade att voteringen kl. 16.00 onsdagen
            den 28 januari skulle utgå.
          </note>
          <note n="4cc7e032">
            3 § Meddelande om frågestund
          </note>
          <note n="0ebb1526">
            Tredje vice talmannen meddelade att vid frågestunden torsdagen
            den 29 januari kl. 14.00 skulle följande statsråd närvara:
          </note>
          <note n="dadf6139">
            Finansminister Bosse Ringholm, jordbruksminister Ann-Christin
            Nykvist, statsrådet Gunnar Lund, statsrådet Berit Andnor och statsrådet
            Carin Jämtin.
          </note>
          <note n="9b53db23">
            4 § Anmälan om fördröjt svar på interpellation
          </note>
          <note n="2a70c03a">
            Till riksdagen hade inkommit följande skrivelse:
          </note>
          <note n="8bdb2cd6">
            Interpellation 2003/04:229
          </note>
          <note n="abe54a0a">
            Interpellation nr 2003/04:229 av Peter Danielsson om utredning
            av regionförsöken kommer att besvaras fredagen den 6 februari
            2004.
          </note>
          <note n="1abe86b2">
            Skälet till dröjsmålet är utlandsresa.
          </note>
          <note n="742b90e4">
            Lars-Erik Lövdén
          </note>
          <note n="d7a5f55f">
            5 § Svar på interpellation 2003/04:172 om EU:s fria rörlighet
            och de svenska bidragssystemen
          </note>
          <note type="speaker" n="a4ffe61b">
            Anf. 1 Statsrådet BARBRO HOLMBERG (s):
          </note>
          <u who="ulf_holm_0fcd2f" xml:id="i-2793207ac708da52-0" n="8613e464" next="i-384bb6c50b3ec7c5-0">
            <seg n="a94040d6">
              Fru talman! Lars Leijonborg har i sin interpellation ställt två
              frågor till statsminister Göran Persson. Arbetet inom regeringen
              är så fördelat att det är jag som ska svara på interpellationen.
            </seg>
            <seg n="ad405149">
              Lars Leijonborg har frågat om några åtgärder har vidtagits i
              syfte att ändra föreslagna EU-regler för att motverka riskerna
              för felutnyttjande av välfärdssystemen, som EU:s utvidgning kan
              accentuera.
            </seg>
            <seg n="75644e87">
              Lars Leijonborg har vidare frågat vilka åtgärder som ämnas vidtas
              för att långsiktigt ställa samma krav på försörjningsplikt på
              arbetstagare från andra EU-länder som kommer till Sverige, som
              ställs på studenter och andra som vill flytta hit.
            </seg>
          </u>
          <note n="432f7755">
            Den fria rörligheten är en hörnpelare i EU-samarbetet. Reglerna
            om fri rörlighet för arbetstagare regleras i Romfördraget, i förordningar
            och direktiv, genom EG-domstolens praxis och i vår nationella
            lagstiftning.
          </note>
          <u who="ulf_holm_0fcd2f" xml:id="i-384bb6c50b3ec7c5-0" n="8613e464" prev="i-2793207ac708da52-0">
            <seg n="91c4a4c5">
              EG:s regler om fri rörlighet för arbetstagare har utvecklats
              under en lång tid och syftar till att underlätta för EU-medborgare
              att flytta till en annan medlemsstat för att söka och ta arbete
              där. Reglerna innebär också att samma sociala och skattemässiga
              förmåner ska gälla som för landets egna medborgare, liksom en
              rätt att ta med sin familj.
            </seg>
            <seg n="6be3553d">
              Vi i de nordiska länderna, som har lång erfarenhet av fri rörlighet
              inom Norden och väl känner till hur betydelsefullt det är för
              det regionala samarbetet och utvecklingen, välkomnar därför den
              utveckling som ägt rum inom EU avseende den fria rörligheten,
              och det har inte funnits någon anledning att motverka eller begränsa
              denna. Tvärtom har Sverige varit pådrivande vad gäller både arbetet
              med att förverkliga den fria rörligheten och EU:s utvidgning.
            </seg>
            <seg n="835d0c7b">
              Våra erfarenheter av EU-medlemskapet och den fria rörligheten
              har varit mycket positiva. Regeringen har heller inte fått någon
              information som tyder på att det felutnyttjande av välfärdssystemet
              som Lars Leijonborg pekar på i sin interpellation skulle vara
              särskilt utbrett i dag. Regeringen har därför inte heller funnit
              anledning att verka för skärpta krav för att en arbetstagare ska
              få uppehållsrätt vid arbete i ett annat EU-land på det sätt som
              Lars Leijonborg förordar, eller för andra begränsningar av den
              fria rörligheten.
            </seg>
            <seg n="6ef65bb9">
              Regeringen påbörjade tidigt förberedelserna för den kommande
              utvidgningen. Den 7 februari 2002 beslutade regeringen om direktiv
              till en utredning. Utredningen skulle bland annat titta på hur
              arbetstagare från de nya medlemsstaterna skulle få tillgång till
              den svenska arbetsmarknaden och vilka eventuella störningar på
              arbetsmarknaden och kostnader för de sociala trygghetssystemen
              det skulle medföra, samt lämna förslag på åtgärder som kunde behövas.
            </seg>
            <seg n="1d52494b">
              Utredaren, Berit Rollén, presenterade utredningen den 15 januari
              förra året. Utredningen möttes av stark kritik såväl från arbetsmarknadens
              parter som från många politiska partier. Regeringen inledde då
              ett internt beredningsarbete för att se över vilka konsekvenser
              den fria rörligheten för arbetstagare kan få i samband med utvidgningen
              och vilka eventuella åtgärder som behöver vidtas. Detta beredningsarbete,
              som berör en rad departement, är nu i sitt slutskede.
            </seg>
            <seg n="9b3dffc9">
              Lars Leijonborgs frågor antyder att han själv är oroad för utvidgningen
              och dess konsekvenser. Jag har förståelse för denna oro.
            </seg>
            <seg n="7b8a94a6">
              Hittills har rörligheten av arbetstagare inom EU varit relativt
              liten. Förhoppningsvis ser vi en ökning framöver. Arbetskraftens
              rörlighet är en viktig drivkraft för ekonomiska framsteg i hela
              unionen.
            </seg>
            <seg n="54883e98">
              Men såväl en ökad rörlighet i sig som skillnader i levnadsstandard
              och trygghetssystem länder emellan kan innebära en ökad risk för
              att den fria rörligheten för arbetstagare utnyttjas för oseriösa
              syften eller för med sig ökade kostnader inom socialförsäkringssystemen.
              Den risken måste minimeras.
            </seg>
            <seg n="5b919dc3">
              Därför pågår nu ett brett beredningsarbete rörande denna fråga
              som berör många departement i Regeringskansliet.
            </seg>
            <seg n="4704104c">
              Det innebär att vi ser över om det finns behov av att anpassa
              det svenska regelverket och rutinerna på svenska myndigheter.
              Det handlar om att anpassa vårt svenska system till en globaliserad
              värld där en ökad rörlighet av människor blir en naturlig del
              av vår vardag.
            </seg>
            <seg n="3542ea72">
              Regeringen utesluter därför inte att man behöver vidta åtgärder
              för att säkerställa såväl ordning och reda på arbetsmarknaden
              som att välfärdssystemet används och fungerar som avsett även
              efter utvidgningen.
            </seg>
          </u>
          <note type="speaker" n="36e77c46">
            Anf. 2 LARS LEIJONBORG (fp):
          </note>
          <u who="lars_leijonborg_6e9b34" xml:id="i-5f93f5af83072daf-0" n="90cdb62b">
            <seg n="4c768c3e">
              Fru talman! Jag tackar statsrådet för svaret.
            </seg>
            <seg n="8d15603d">
              Jag vet att det är många som har väntat på det här svaret med
              stort intresse. Den här frågan är ju väldigt het. Byggnadsarbetareförbundet
              har en stor annonskampanj för miljontals kronor för att varna
              för riskerna med den fria rörligheten av arbetskraft i Europa.
              Å andra sidan finns det inom näringslivet bland dem som jobbar
              med småföretagsfrågor en stor oro för att regeringen ska använda
              detta tillfälle för att införa sådana regler för nyföretagande,
              till exempel när det gäller F-skattsedel, att det blir ytterligare
              en svårighet för dem som vill starta företag i Sverige.
            </seg>
            <seg n="84112586">
              Eftersom jag nämnde Byggnadsarbetareförbundet kan jag ju nämna
              att det åtminstone finns ett fackförbund i Sverige, nämligen Vårdförbundet
              som organiserar sjuksköterskor, som anser att det är alldeles
              för svårt att få F-skattsedel i Sverige.
            </seg>
            <seg n="7b082293">
              Mot bakgrund av att detta är en så stor och het fråga förvånar
              det mig lite att svaret innehåller så lite information. Ordet
              övergångsregler nämns över huvud taget inte, trots att Socialdemokraternas
              partisekreterare Lars Stjernkvist så sent som häromdagen antydde
              att regeringen kan tänka sig att införa övergångsregler i samband
              med EU:s utvidgning den 1 maj.
            </seg>
            <seg n="70d01db2">
              Ordet tiotimmarsregeln förekommer heller inte. Jag menar att
              tiotimmarsregeln, som följer av EU:s regelverk på det här området,
              är en nyckelfaktor om man ska komma till rätta med de problem
              som vi talar om.
            </seg>
            <seg n="709e715e">
              I svaret säger statsrådet i förbigående att regeringen inte har
              fått någon information som tyder på att de svenska bidragssystemen
              skulle felutnyttjas på det sätt som jag beskriver i min interpellation.
              I så fall tror jag att regeringen är den enda instans i det svenska
              samhället som inte inser att det i ett land där en miljon människor
              i arbetsför ålder inte arbetar utan lever på bidragssystem redan
              finns ett felutnyttjande. För mig är den ansträngning som vi nu
              talar om, att se till att det felutnyttjandet inte ökar i samband
              med EU:s utvidgning, en samlad ansträngning.
            </seg>
            <seg n="ed88989e">
              När jag har analyserat den här frågan har jag för min del kommit
              fram till att EU:s nuvarande regelverk är ett problem. Det kom
              också regeringens särskilda utredare, Berit Rollén, fram till.
              Därför förvånar det mig att statsrådet inte berör den frågan mer.
              Det regelverket går ju att påverka.
            </seg>
            <seg n="26f34702">
              Jag måste fråga ministern: Delar inte ministern min uppfattning
              att just den regel som har växt fram bland annat i EG-domstolen,
              att definitionen på arbete endast är tio timmars arbete per vecka,
              kraftigt underlättar för dem som på ett oseriöst sätt vill utnyttja
              den fria rörligheten? Då blir ju den stora frågan varför regeringen
              inte har gjort någonting, såvitt man vet, för att förändra denna
              tiotimmarsregel. Frågan är aktuell i EU-parlamentet just nu, och
              ett kraftfullt agerande från den svenska regeringens sida skulle
              kunna påverka processen.
            </seg>
            <seg n="14348a06">
              Det blir min viktigaste följdfråga till statsrådet. Delar regeringen
              min uppfattning att tiotimmarsregeln från EU är ett problem i
              detta sammanhang, och är regeringen villig att verka för att den
              regeln förändras?
            </seg>
          </u>
          <note type="speaker" n="5476d030">
            Anf. 3 PER BILL (m):
          </note>
          <u who="per_bill_561422" xml:id="i-dcda92ee64247879-0" n="5bf3fa48">
            <seg n="19c7535f">
              Fru talman! Låt mig börja med att hålla med Lars Leijonborg om
              att det här är en viktig fråga. Därför är det roligt att se att
              det är två saker vi är helt överens om. Den första är den fria
              rörligheten och hur viktig den är. Den andra är att vi allihop
              i det här parlamentet står upp för utvidgningen. Till och med
              de partier som vill lämna EU står upp för utvidgningen.
            </seg>
            <seg n="47e0f3ae">
              Men jag skulle vilja rikta både beröm och kritik till regeringen.
              Beröm därför att ni inte tar den enkla vägen ut och inte den väg
              som de högljudda visar på, nämligen att begränsa rörligheten och
              införa övergångsregler, att göra det svårare för dem som kommer
              från de nya EU-länderna att röra sig fritt i Sverige. Det är mycket
              bra. Hedervärt, ministern, att ni inte tar den vägen, tycker jag.
            </seg>
            <seg n="927808c0">
              Samtidigt vill jag ge lite kritik. Det är viktiga frågor, och
              jag anser att man mycket tidigare än nu borde ha tittat igenom
              såväl de svenska bidragssystemen som arbetsmarknadens funktion.
              Jag håller med Lars Leijonborg om att det finns många indikationer
              som säger att vi borde göra den översynen ändå. Eftersom drygt
              1 miljon människor är beroende av de här bidragssystemen är det
              någonting som är fel. Men när vi den 1 maj kommer att ha ett mycket
              större Europa hade det varit extra viktigt för oss att veta hur
              de här systemen och hur vår arbetsmarknad kommer att förändras
              på grund av den fria rörligheten.
            </seg>
            <seg n="d1f3e2d0">
              Jag tenderar att tro att Lars Leijonborg har rätt. Det kommer
              att bli stora förändringar. Men även om det inte skulle bli det,
              fru talman, är redan den oro som människor känner över att det
              ska bli stora förändringar någonting man måste ta på stort allvar.
              Jag tycker att vi har sett att både främlingsfientliga grupper
              och EU-fientliga grupper har använt det här som en indikation
              på att man ska rösta nej till euron, att man ska rösta nej till
              en gemensam konstitution och så vidare. Det hade varit väldigt
              bra om de här utredningarna hade kommit i gång mycket tidigare.
            </seg>
            <seg n="bbab3f51">
              Avslutningsvis kan jag säga att det ska man inte skylla ministern
              för, därför att de borde ha startats långt innan ministern blev
              minister.
            </seg>
          </u>
          <note type="speaker" n="4070154e">
            Anf. 4 Statsrådet BARBRO HOLMBERG (s):
          </note>
          <u who="ulf_holm_0fcd2f" xml:id="i-5792a50cee22d47c-0" n="8613e464">
            <seg n="2fcab1fc">
              Fru talman! Det är verkligen glädjande att det är flera saker
              som vi är överens om, vikten av utvidgningen och den fria rörligheten,
              som är en hörnpelare i EU-samarbetet.
            </seg>
            <seg n="7dc7b8f5">
              Det är en stor fråga som vi har framför oss. Jag håller också
              med om att det visst finns väldigt många problem, som vi nu ser.
              Det vi nu står inför är en utvidgning av EU med tio nya medlemsstater,
              varav flera har en betydligt lägre levnadsstandard än nuvarande
              medlemsländer. Gapet i sig mellan de nuvarande medlemsländerna
              och de kommande kan innebära en ökad risk för att man får ett
              tryck nedåt när det gäller löner och anställningsvillkor på arbetsmarknaden,
              men också ett överutnyttjande av det sociala välfärdssystemet.
            </seg>
            <seg n="e781498b">
              Här menar jag att vi inte får vara blåögda. Vi måste verkligen
              se till att vi har ett system där företag inte utnyttjar den fria
              rörligheten och lockar hit arbetskraft, ger dem väldigt dåligt
              betalt och på så sätt dumpar både löner och anställningsvillkor.
              Det är någonting som vi måste skydda oss mot.
            </seg>
            <seg n="7b3c6a0a">
              Vi måste också se till att vi säkrar våra försäkringssystem.
            </seg>
            <seg n="1679b3c3">
              Lars Leijonborg sade att det inte står någonting i svaret om
              att de nuvarande reglerna är ett problem. Men jag menar att vi
              måste komma ihåg att EU:s nuvarande regler om den fria rörligheten
              inte har gett några problem. Det är regler som har utvecklats
              under 20 års tid. Det är regler som har gällt för Sverige sedan
              Sverige blev medlem i EU. Det är inte reglerna i sig som är ett
              problem, utan problemet är det jag pekade på tidigare, nämligen
              det gap som finns i levnadsstandard mellan de länder som är på
              väg in i EU och tidigare medlemsländer.
            </seg>
            <seg n="50a86aa6">
              Men det är också ett tillfälligt problem. Det är inget problem
              som finns på lång sikt. EU-medlemskapet kommer ju att vara en
              mycket stark drivkraft för de här länderna i deras ekonomiska
              utveckling så att de kommer att stå på samma nivå som resten av
              EU-länderna. För varje dag som går kommer risken och problemen
              som vi ser framför oss att successivt minska. Det vi måste prata
              om är vad vi ska göra fram till dess. Det är det som jag tycker
              är den viktiga frågan.
            </seg>
            <seg n="2ef27eb3">
              Jag har fått lite kritik för att vi inte har gjort tillräckligt
              och för att vi inte har börjat i tid. Men jag tycker inte riktigt
              att det stämmer. Den svenska regeringen har varit ute i väldigt
              god tid. För två år sedan tillsatte vi utredningen om just EU:s
              utvidgning och arbetskraftens rörlighet. Det var inget annat land
              som var så tidigt ute som den svenska regeringen var. När den
              utredningen kom utsattes den för enorm kritik. Att vi över huvud
              taget tog upp problemen var en anledning till den kritiken.
            </seg>
            <seg n="2a35c901">
              Efter det har det pågått väldigt mycket. Utredningen lade fram
              sitt förslag. Den har varit ute på remiss. Det har varit väldigt
              mycket diskussion. Och under hela hösten har det pågått ett mycket
              brett beredningsarbete inom Regeringskansliet, för det här är
              någonting som berör många olika samhällssektorer. Det handlar
              om det sociala, om arbetsmarknaden och så vidare.
            </seg>
            <seg n="0ce6ca8c">
              Det beredningsarbetet är ännu inte slutfört. Därav följer att
              det inte blir så många svar heller. Men inom kort kommer regeringen
              att redovisa vilka åtgärder som man anser vara nödvändiga att
              vidta.
            </seg>
          </u>
          <note type="speaker" n="14b5611d">
            Anf. 5 LARS LEIJONBORG (fp):
          </note>
          <u who="lars_leijonborg_6e9b34" xml:id="i-5f93f5af83072daf-1" n="90cdb62b">
            <seg n="45ceb560">
              Fru talman! Ni kanske började för två år sedan, men nu är det
              tre månader kvar till utvidgningen och vi vet fortfarande inte
              hur de här stora frågorna kommer att hanteras.
            </seg>
            <seg n="8fa03c0f">
              Jag läste ett material som Socialdemokraterna skickade ut i går,
              tror jag, inför EU-valet. Det är en intern remiss. Där talas det
              också om hur bra det är med den fria rörligheten, men att den
              fria rörlighetens avarter måste bekämpas.
            </seg>
            <seg n="b26bb83e">
              Vi är överens om att den fria rörligheten är något fantastiskt,
              men vi ska inte ha hit dem som vill begå brott. Vi ska inte heller
              få hit dem som bara vill utnyttja det svenska bidragssystemet.
              Vi ska ha bra system som kan hantera sådant.
            </seg>
            <seg n="6716b0fb">
              Då vill det till att statsrådet arbetar med riksdagen. Riksdagen
              har yttrat sig om tankarna om övergångsregler, och som bekant
              har riksdagen varit avvisande. En enhällig riksdag menar att man
              till nästan varje pris ska undvika övergångsregler. Mellan raderna
              i det statsrådet sade framgår att regeringen tänker sig övergångsregler.
              Just därför skulle statsrådet ha varit öppnare i denna debatt
              och berättat om hur regeringens tankar går.
            </seg>
            <seg n="98c4e0fb">
              En parallell sak är frågan om fler nya ansökningar i asylärenden.
              Även där, tror jag, finns det en vilja från riksdagens sida att
              hjälpa till med det statsrådet vill. Men genom att statsrådet
              inte är tillräckligt skicklig att arbeta med riksdagen hotar också
              den frågan att gå i stå.
            </seg>
            <seg n="577a59c4">
              Vi ser detta på ett något annorlunda sätt. Jag tror att vi i
              dag har stora problem med ett överutnyttjande av bidragssystemen.
              Det ska vi attackera på olika sätt. Här utgör EU:s tiotimmarsregel
              ett stort problem. Jag förstår inte riktigt varför statsrådet
              inte är beredd att medge det. Det var just det som Göran Persson
              lyfte fram när han varnade för social turism, det vill säga att
              man kommer hit, jobbar på ett lågbetalt jobb i tio timmar och
              därefter begär försörjningsstöd för resten av tiden och resten
              av familjen. Det är inte rimligt att man definierar arbetstagare
              som en person som jobbar tio timmar i veckan till en ersättning
              som inte räcker att försörja sig på.
            </seg>
            <seg n="96f483ce">
              Vore det inte bättre om EU:s regelverk utgick från att den fria
              rörligheten gäller arbetstagare och egenföretagare som kan försörja
              sig? Den regeln gäller ju för pensionärer. Om någon av oss skulle
              vilja köpa ett hus i Spanien kommer de spanska myndigheterna inte
              att ge oss uppehållstillstånd om vi inte kan visa att vi har pension
              eller sådana bankbesparingar att vi kan leva utan att utnyttja
              det spanska bidragssystemet. Det synsättet gäller för övrigt också
              studenter. Det synsättet borde väl också tillämpas för arbetskraften?
            </seg>
            <seg n="2bb66d5d">
              Vore det inte en fördel om EU:s regelverk på den punkten ändrades?
            </seg>
          </u>
          <note type="speaker" n="77ae4a12">
            Anf. 6 PER BILL (m):
          </note>
          <u who="per_bill_561422" xml:id="i-dcda92ee64247879-1" n="5bf3fa48">
            <seg n="4adfdff6">
              Fru talman! Ministern säger att många i de nya länderna i dag
              har en sämre levnadsstandard. Det är ju naturligtvis sant i det
              korta perspektivet. I det långa perspektivet tror jag att ministern
              har rätt när hon säger att det här är ett övergående problem.
              Jag hoppas att Sverige också kan ha en god tillväxt och att vi
              alla kan bli rikare.
            </seg>
            <seg n="e9b2545a">
              Jag tror att det lite större problemet snarare ligger i våra
              generösa bidragssystem och framför allt att skillnaden mellan
              att leva på bidrag och att leva på arbete är så mycket mindre
              i Sverige än vad den är på många andra ställen i Europa.
            </seg>
            <seg n="ea47c076">
              Fru talman! Huvudfrågan efter den här interpellationsdebatten
              blir när inom kort är. För oss riksdagsledamöter är det redan
              för sent. Vi borde ha stiftat lagar som trädde i kraft den 1 januari
              så att när vi kommer till den 1 maj systemen redan är i ordning.
              Nu kommer vi när då, inom kort? att få förslag. Kommer det att
              ske i form av en proposition eller vad? När är inom kort? Den
              17 mars är sista dagen för att lämna en proposition till riksdagen
              om vi ska fatta beslut innan sommaren. Om vi lyckas med det är
              vi ändå några månader sena med när detta skulle ha kunnat träda
              i kraft.
            </seg>
          </u>
          <note type="speaker" n="231ab7dc">
            Anf. 7 Statsrådet BARBRO HOLMBERG (s):
          </note>
          <u who="ulf_holm_0fcd2f" xml:id="i-5792a50cee22d47c-1" n="8613e464">
            <seg n="cd1e2935">
              Fru talman! Som jag sade tidigare är det ett brett beredningsarbete.
              Jag kan inte gå in på var vi hamnar, men jag kan säga lite grann
              om vad vi gör. Vi jobbar mycket med att se över kontrollsystemet.
              Hur kan vi förbättra och effektivisera kontrollen av arbetsintyg
              och att egenföretagare faktiskt bedriver verksamhet? Basen för
              arbete är att det är ett äkta och verkligt arbete. Här kan säkert
              göras mycket genom att förbättra kontrollen.
            </seg>
            <seg n="6404d0b8">
              Vi arbetar också på att få fram uppföljningssystem så att vi
              ser vad som händer. Oavsett vilken väg vi väljer kommer vi att
              behöva uppföljningssystem för att se hur det ser ut när det gäller
              utnyttjandet av det sociala välfärdssystemet, hur arbetsmarknaden
              kommer att påverkas, hur olika branscher kommer att påverkas och
              så vidare. Det ska vara tydliga uppföljningssystem.
            </seg>
            <seg n="945c6170">
              Vi tittar också på vad som kan göras på arbetsmarknaden, och
              vi tittar på vilka åtgärder som kan vidtas för att minska risken
              för att välfärdssystemet påverkas eller överutnyttjas. Vi tittar
              både på kort och på lång sikt.
            </seg>
            <seg n="df1c425b">
              Sedan måste effekterna bedömas av dessa insatser. Vad får de
              för effekter? Sedan måste de vägas mot de risker vi ser. Sedan
              får vi fatta beslut om hur vi ska förhålla oss i det arbetet.
              Här är ingenting klart, men regeringen har inte uteslutit möjligheten
              att det behövs övergångsregler. Det är viktigt att se vad vi kan
              göra inom ramen för våra system. Vi har väl fungerande system,
              men ibland fungerar de som isolerade öar. Här måste vi få mer
              av samarbete mellan de myndigheter som finns.
            </seg>
            <seg n="671f4e92">
              Sedan var det frågan om tiotimmarsregeln. Basen är att reglerna
              om den fria rörligheten, tio timmar och så vidare, inte har varit
              något problem. Det är regler som har underlättat för EU-medborgare
              att faktiskt röra sig mellan länderna och arbeta i andra länder.
              Det har bidragit till utvecklingen inom EU. Jag nämnde tidigare
              att vi har haft en god erfarenhet i Norden av ett fritt system
              där man kan arbeta i olika länder.
            </seg>
            <seg n="7427d580">
              Vi har tidigare pratat om att problemet har varit att rörligheten
              inom EU har varit för låg. Det är färre än 2 % av EU:s medborgare
              som faktiskt arbetar i ett annat land än där de är födda. De allra
              flesta önskar sig nu en större rörlighet än den som redan finns.
            </seg>
            <seg n="4887141a">
              Lars Leijonborg frågar egentligen efter vad regeringen har gjort
              för att begränsa denna fria rörlighet inom unionen. Tiotimmarsregeln
              är egentligen en konstruktion. Vad EG-domstolen har tagit ställning
              till i de rättsfall som hänvisas till är att det är fråga om ett
              faktiskt och verkligt arbete. Det är grunden för den fria rörligheten.
              Det är där det går att kontrollera. Men visst finns det ett problem
              eftersom det inte finns en tillräcklig reglering på området.
            </seg>
          </u>
          <note type="speaker" n="e2465468">
            Anf. 8 LARS LEIJONBORG (fp):
          </note>
          <u who="lars_leijonborg_6e9b34" xml:id="i-5f93f5af83072daf-2" n="90cdb62b">
            <seg n="05aa7200">
              Fru talman! EU:s hittillsvarande rörlighet har absolut inte varit
              något problem, på samma sätt som den fria nordiska rörligheten
              inte har varit något problem. Däremot har Sverige ett jätteproblem
              med överutnyttjande av de sociala bidragssystemen ett problem
              som Sverige måste attackera med all tänkbar kraft. Utredaren Berit
              Rollén menar att utvidgningen den 1 maj kan innebära att det problemet
              blir ännu större. Det håller jag med om.
            </seg>
            <seg n="f3ca5d83">
              I flera av de nu aktuella debatterna Ilmar Reepalu som vill stänga
              Malmö i fem år, statsrådet som vill begränsa möjligheten till
              asylansökningar flera gånger och Berit Rolléns förslag tycker
              jag att det är rätt problembeskrivning men fel problemlösning.
              Jag kritiserade också Berit Rolléns förslag om övergångsregler.
              Däremot sade jag för min del ingenting om själva bedömningen,
              att utvidgningen den 1 maj kan komma att öka trycket på det svenska
              bidragssystemet.
            </seg>
            <seg n="641a5cbd">
              Tyvärr måste jag konstatera att jag inte tycker att statsrådet
              i dag riktigt har givit något incitament för riksdagen att arbeta
              med de här frågorna på ett konstruktivt sätt. Jag delar helt och
              fullt uppfattningen att det vore ett stort nederlag om vi tvingades
              till övergångsregler. Det skulle tas mycket illa upp i länderna
              i Östeuropa. Det är tragiskt att så många länder i det nuvarande
              EU kommer att införa övergångsregler.
            </seg>
            <seg n="5a2cc7e6">
              Just därför borde vi tillsammans ha kunnat hitta bättre lösningar.
              Jag tycker inte att statsrådet i dag har gjort några öppningar
              för att vi tillsammans ska hitta sådana lösningar. Det beklagar
              jag, för det här är mycket stora problem.
            </seg>
          </u>
          <note type="speaker" n="2de3dc2f">
            Anf. 9 Statsrådet BARBRO HOLMBERG (s):
          </note>
          <u who="ulf_holm_0fcd2f" xml:id="i-5792a50cee22d47c-2" n="8613e464">
            <seg n="5a76d9b2">
              Fru talman! Vi har i den här debatten fokuserat väldigt mycket
              på de problem som kan uppstå i och med utvidgningen. Men jag tror
              att det är viktigt att här på slutet betona att utvidgningen framför
              allt innebär ett närmande mellan olika länder, en ökad social,
              en ökad ekonomisk och en ökad kulturell integration mellan 25
              länder i Europa. Det är i huvudsak någonting som är oerhört positivt.
            </seg>
            <seg n="a4f707c0">
              Samtidigt får vi naturligtvis inte blunda för de problem som
              kan uppstå, utan det är väldigt viktigt att ta tag i det. Här
              tycker jag att det är positivt att vi har samma problembeskrivning.
            </seg>
            <seg n="2bd3ede5">
              Jag tycker också när det gäller frågan om ny ansökan att det
              är positivt att vi har samma bas att stå på. Jag kanske inte har
              varit tillräckligt skicklig på att jobba tillsammans, men jag
              hoppas att vi kan utveckla ett samarbete här. Har man samma problembeskrivning,
              och tycker att lösningarna verkar vara de rätta, borde det kunna
              finnas möjligheter till ett ökat samarbete kring det.
            </seg>
            <seg n="adb4fcd0">
              Vi har en väldigt intensiv och spännande vår framför oss, med
              många olika saker som måste sättas på plats, och vi måste förbereda
              oss inför utvidgningen. Här menar jag att det finns väldigt goda
              förutsättningar för att vi ska kunna ha en konstruktiv dialog
              om de här frågorna i framtiden.
            </seg>
          </u>
          <note n="82564b4d">
            Överläggningen var härmed avslutad.
          </note>
          <note n="d52db0aa">
            6 § Svar på interpellation 2003/04:182 om uppehållstillstånd
            för brottsoffer för människohandel
          </note>
          <note type="speaker" n="88f7fe44">
            Anf. 10 Statsrådet BARBRO HOLMBERG (s):
          </note>
          <u who="ulf_holm_0fcd2f" xml:id="i-5792a50cee22d47c-3" n="8613e464">
            <seg n="9631a4e3">
              Fru talman! Hillevi Engström har frågat mig hur jag, när det
              gäller rätt till uppehållstillstånd, vill stärka brottsoffrens
              ställning, rätt till stöd, brottsofferersättning och skydd. Vidare
              frågar Hillevi Engström om jag gjort bedömningen att förhållandet
              att man mot sin vilja blivit offer för människohandel och därmed
              sammanhängande brott utgör en tillräcklig grund för humanitära
              skäl i bedömningen av permanent uppehållstillstånd. Slutligen
              frågar Hillevi Engström vilka åtgärder jag vidtar för att flickor
              och kvinnor som vill resa tillbaka till sina hemländer ska kunna
              erhålla skydd och hjälp där.
            </seg>
            <seg n="1b639b1c">
              Fru talman! Möjligheten för offer för människohandel från andra
              länder att få hjälp och stöd i Sverige är i dag till viss del
              begränsad. En anledning till detta är att flertalet av offren
              vistas olagligen i Sverige, vilket i princip innebär att de ska
              avvisas från landet. Eftersom det är viktigt att komma till rätta
              med den allvarliga brottslighet som människohandel innebär föreslår
              regeringen i den proposition som nyligen överlämnats till riksdagen
              att offren ska kunna ges tidsbegränsade uppehållstillstånd för
              att närvara vid utredning och rättegång så att denna typ av brottslighet
              bättre kan bekämpas och att offren kan ges stöd och hjälp under
              vistelsen här.
            </seg>
            <seg n="bbebd7e3">
              Regeringens proposition ligger i linje med den politiska överenskommelse
              som nåddes av ministerrådet i november 2003 som rör förslag till
              ett rådsdirektiv om tillfälliga uppehållstillstånd för offer för
              människohandel och människosmuggling. Enligt direktivförslaget
              kommer offren att kunna erbjudas möjlighet till läkarvård, arbete
              och yrkesutbildning. Offren kommer även att kunna erbjudas återanpassningsprogram,
              vilket är till stor nytta när de återvänder till sina hemländer.
              När det gäller frågan om att stärka brottsoffrens ställning, rätt
              till stöd, brottsofferersättning och skydd ska de utlänningar
              som utsatts för människohandel få tillgång till samma form av
              rättsligt och annat stöd som i Sverige bosatta personer. Detta
              innebär att de under rättsprocessen får tillgång till målsägandebiträde
              och stödpersoner. De ska också ha rätt till annat nödvändigt socialt
              och psykologiskt stöd.
            </seg>
            <seg n="d0c5ee3e">
              Enligt socialtjänstlagen är det kommunerna som har det yttersta
              ansvaret för att de som vistas i en kommun får det stöd och den
              hjälp de behöver. Det åligger således socialtjänsten att verka
              för att de personer som det här är fråga om får det skydd och
              den hjälp de kan behöva. Det kan till exempel bli aktuellt att
              dessa personer erbjuds skyddat boende under vistelsen i Sverige.
            </seg>
            <seg n="70b6ddcd">
              När det gäller ersättning för skada i anledning av brott kan
              ersättningsanspråk framställas i samband med den straffrättsliga
              processen. Möjligheten att enligt skadeståndslagen begära och
              få ersättning för skada är inte begränsad till att avse personer
              med viss nationalitet eller visst medborgarskap. För det fall
              gärningsmannen saknar betalningsförmåga eller är okänd kan den
              drabbade ansöka om statlig brottsskadeersättning. Beträffande
              sådan ersättning kan jag också nämna att kommissionen har lagt
              fram ett förslag till rådsdirektiv med minimiregler om ersättning
              till brottsoffer.
            </seg>
            <seg n="7d5408e9">
              I propositionen om människosmuggling och tidsbegränsat uppehållstillstånd
              för målsägande och vittnen föreslås även att en utlänning som
              har beviljats ett uppehållstillstånd på ansökan av en förundersökningsledare
              själv kan ansöka om uppehållstillstånd i Sverige på andra grunder.
              Vid Migrationsverkets prövning av en sådan ansökan kommer en sammantagen
              bedömning av alla relevanta omständigheter i det enskilda fallet
              att göras. Något generellt svar på om en person som mot sin vilja
              blivit offer för människohandel kan anses ha tillräckliga skäl
              för att beviljas permanent uppehållstillstånd av humanitära skäl
              kan jag inte ge.
            </seg>
            <seg n="9af19e12">
              Slutligen när det gäller frågan om vilka åtgärder som vidtas
              för att flickor och kvinnor som vill återvända till sina hemländer
              ska kunna erhålla skydd och hjälp där kan jag nämna att Sveriges
              utvecklingssamarbete fyller en viktig roll i detta sammanhang.
              Det handlar om förebyggande åtgärder för att förhindra att främst
              kvinnor och barn faller offer för människohandlare, om stöd och
              hjälp till offren, om insatser för att stödja återintegrering
              av offren samt om insatser för att stärka ländernas förmåga att
              bekämpa människohandel.
            </seg>
            <seg n="6538ae38">
              Jag vill också nämna att utarbetandet av en nationell handlingsplan
              för arbetet med att bekämpa prostitution och handel med människor,
              särskilt kvinnor och barn, nyligen har påbörjats. Handlingsplanen
              inbegriper åtgärder för förebyggande av prostitution och människohandel
              samt insatser för skydd och bistånd till offren. Arbetet kommer
              att drivas inom berörda politikområden och ske i samråd med ansvariga
              myndigheter och frivilligorganisationer och kommer att inkludera
              insatser både på nationell och på internationell nivå.
            </seg>
          </u>
          <note type="speaker" n="e16aedc7">
            Anf. 11 HILLEVI ENGSTRÖM (m):
          </note>
          <u who="hillevi_engstrom_6401e9" xml:id="i-9b1cc255b558534b-0" n="b38374cb">
            <seg n="14fba38d">
              Fru talman! Jag vill tacka för svaret. Det känns som att det
              finns en vilja i de förändringar som regeringen föreslår i propositionen
              om människosmuggling och tidsbegränsade uppehållstillstånd. I
              vart fall finns det en god vilja i ett brottsbekämpningssyfte.
              Men förslagen i kapitel sju rörande just tidsbegränsade uppehållstillstånd
              är inte tillräckliga och har ett alltför ensidigt fokus.
            </seg>
            <seg n="a5458a87">
              För att göra saken begriplig för ledamöterna i den här kammaren
              och åhörarna vill jag förtydliga min frågeställning: Skulle den
              flicka som vi lärde känna i filmen Lilja 4-ever ha fått permanent
              uppehållstillstånd i Sverige om hon, i stället för att ta livet
              av sig, hade fått kontakt med polisen och deltagit i förundersökning
              och rättegång? Det är just henne och liknande personer som jag
              tänker på när jag engagerar mig i den här frågan.
            </seg>
            <seg n="0da98c26">
              Lilja var ett barn när hon blev lurad att resa till vårt land.
              Löften om en bättre framtid infriades aldrig. Hon vistades i Sverige
              olagligt och tvingades till prostitution. Hon blev hotad, misshandlad
              och olagligen frihetsberövad.
            </seg>
            <seg n="2029814b">
              Jag tycker att statsrådet borde ha en uppfattning i frågan, just
              i det här fallet. Detta och liknande har ändå inträffat i vårt
              land. Det finns flera exempel på det.
            </seg>
            <seg n="65f7a44d">
              När det gäller de här brotten, människohandel för sexuella ändamål,
              är det svårt att få personer lagförda i domstol. Det krävs ofta
              att det finns målsägare och vittnen som ställer upp, som tillsammans
              med teknisk bevisning är en förutsättning för att man ska kunna
              nysta upp de här stora brottssyndikaten, som organiserar brottsligheten
              och som också tjänar stora pengar på den.
            </seg>
            <seg n="59664f37">
              Den här brottsligheten är än så länge inte alltför omfattande
              i vårt land, men det finns risk att utvidgningen med de nya medlemsstaterna
              i maj i år kommer att öppna gränserna ytterligare och även innebära
              en ökning av människohandelsbrotten.
            </seg>
            <seg n="c0b82fe7">
              Jag menar, statsrådet, att propositionen har ett alldeles för
              snävt syfte. Det är hela tiden statens intressen som står i fokus.
            </seg>
            <seg n="23fa4a56">
              Fru talman! Var finns brottsofferperspektivet? Fokus i propositionen
              är uttalat att bevispersoner ska kunna bistå i utredningen därför
              att de här ärendena är svårutredda, tar lång tid och är kostsamma
              och krångliga. Det nämns särskilt i propositionen att bevispersoner
              som befinner sig utomlands inte är särskilt benägna att komma
              till Sverige och vittna, av rädsla för repressalier. Jag frågar
              mig då, fru talman: Vilken rädsla finns inte hos den kvinna, i
              det här fallet, som medverkar i en förundersökning och vittnar
              i rättegång när hon sedan återvänder till sitt hemland? Det handlar
              om oro för den egna säkerheten och om oron för säkerheten för
              familj och barn.
            </seg>
            <seg n="ddb95960">
              Förra året reste jag till Litauen och kom att prata med föreståndaren
              för ett skyddat boende, Missing Persons Families Support Center.
              Kvinnan som drev verksamheten berättade då att flickorna som tvingas
              återvända till Litauen inte har något skydd att påräkna från samhället.
              Rättssamhället är korrumperat; det finns många poliser som själva
              är inblandade i människohandeln. De är också stigmatiserade av
              sina familjer som ofta har katolsk bakgrund de har ju varit prostituerade.
              De är alltså dubbelt bestraffade och har sällan några möjligheter
              att känna sig säkra i sitt gamla hemland.
            </seg>
            <seg n="e8b89f5a">
              Kvinnan på det här centret gjorde så starkt intryck på oss att
              vi själva samlade ihop lite pengar och gav till henne.
            </seg>
            <seg n="b8be7bb7">
              Jag menar alltså, ministern, att det är cyniskt att kräva att
              de här flickorna och kvinnorna ska medverka i en rättegång och
              berätta allt de vet utan att veta vad som ska hända med dem i
              slutändan. De kan söka uppehållstillstånd av humanitära skäl,
              men det är väldigt höga krav som ställs för att man ska få uppehållstillstånd
              på den grunden. Och om de söker uppehållstillstånd kommer den
              processen antagligen att ta längre tid än själva rättsprocessen,
              med nuvarande ärendebalanser.
            </seg>
            <seg n="d224f705">
              Jag skulle vilja höra ministerns ställningstagande i den delen.
            </seg>
          </u>
          <note type="speaker" n="c2e36697">
            Anf. 12 KARIN PILSÄTER (fp):
          </note>
          <u who="karin_pilsater_815ff1" xml:id="i-c06722e09897f80d-0" n="b9108f24">
            <seg n="3cc90ebd">
              Fru talman! Själva förekomsten av människohandel beror ju på
              den otroliga fattigdom och den maktlöshet och underordning som
              kvinnor lever i. Det blir på något sätt en skärningspunkt när
              de med sina desperata drömmar om en bättre framtid möter män som
              anser sig ha rätt att köpa dessa kvinnors kroppar. Det är där
              hela grogrunden för människohandeln finns. Det finns då människor
              som anser sig ha rätt att profitera på detta.
            </seg>
            <seg n="b31d94a1">
              Ibland när man hör den här diskussionen bland maktens män i Europa
              får man nästan en känsla av att de anser att detta är någon sorts
              del av den inre marknaden, men så är det inte. Detta är helt enkelt
              vår tids slaveri.
            </seg>
            <seg n="7a5161ae">
              Det finns ingen enkel lösning på problemet. Det behövs oerhört
              många förändringar. Framför allt måste vi från svensk sida jobba
              på internationell nivå. Vi i Sverige är ändå, lyckligtvis, någorlunda
              förskonade från detta på vår egen mark.
            </seg>
            <seg n="d2c5ffd0">
              Den här propositionen är naturligtvis ett steg i rätt riktning,
              men vi är inte alls nöjda. När man läser propositionen och vad
              regeringen tänker göra åt det här ser man återigen på något sätt
              kvinnors strukturella underordning. Man mäter brottens dignitet.
              Man ställer slavhandel och våldtäkt mot brottet olaga vistelse.
              I vårt land har det, i vart fall fram till nu, varit entydigt
              att brottet olaga vistelse betraktas som värre än att vara utsatt
              för slavhandel och våldtäkt. Därför har man, som brottsoffer,
              omedelbart blivit avvisad, vilket i sin tur normalt har inneburit
              att hela utredningen försvåras.
            </seg>
            <seg n="dd4513ae">
              Det är egentligen ganska intressant att socialtjänsten har rätt
              att anmäla dessa människor för avvisning. Det måste ju vara att
              begå brottet försvårande av utredning, men det kanske inte gäller
              när det är utländska kvinnor som är offer.
            </seg>
            <seg n="b240f8d0">
              Vi menar från Folkpartiet liberalerna att det här med tillfälliga
              uppehållstillstånd som ni nu öppnar för helt handlar om utredningens
              perspektiv och inte alls om brottsoffret. Man beaktar inte alls
              brottsoffrets behov av personligt skydd, utan det handlar enbart
              om hur man ska kunna gå vidare på ett bra sätt med utredningen.
            </seg>
            <seg n="fd860ad0">
              Handlingsplanen, som ni ska ta fram, är mycket bra, men det är
              för segt. Det gäller särskilt socialtjänsten där man i många fall
              verkar ha en oerhört otydlig syn på sin egen roll. Statsrådet
              skriver i interpellationssvaret att det är socialtjänstens ansvar.
              Ja, men om det inte pågår en förundersökning anser uppenbarligen
              de på socialtjänsten normalt sett att deras ansvar inskränker
              sig till att omedelbart anmäla personen för avvisning, vilket
              då innebär att utredningen havererar.
            </seg>
            <seg n="085229d7">
              Permanent tillstånd kan sökas av offret. Vi kan då inte få något
              besked om huruvida vederbörande faktiskt kommer att kunna få det,
              som någon sorts grundregel. Jag tycker inte att regeringen bara
              kan backa undan och säga: Vi kan inte lämna något besked om det.
              Det är just därför att man inte kan få något besked om det som
              det behövs en lagändring, så att det klart och tydligt från lagstiftaren
              framgår att det är meningen att man inom vissa ramar under vissa
              villkor faktiskt ska få permanent uppehållstillstånd om man är
              offer för människohandel. Och det ska inte vara avhängigt av hur
              man klarar av bevisvärderingen och om man faktiskt får gärningsmännen
              fällda.
            </seg>
            <seg n="a9d7d4e1">
              Jag skulle vilja fråga statsrådet om hon inte i stället för att
              säga att man inte kan lämna något besked är beredd att säga: Ja,
              vi gör en lagändring så att vi kan lämna beskedet att i normalfallet
              kommer offer för människohandel att, om de så vill, kunna påräkna
              ett permanent uppehållstillstånd.
            </seg>
          </u>
          <note type="speaker" n="cfed0f2c">
            Anf. 13 Statsrådet BARBRO HOLMBERG (s):
          </note>
          <u who="ulf_holm_0fcd2f" xml:id="i-5792a50cee22d47c-4" n="8613e464">
            <seg n="4b784e7d">
              Fru talman! Om jag uppfattar det rätt anser både Hillevi Engström
              och Karin Pilsäter att vi har ett för starkt brottsofferperspektiv,
              men jag menar att vi faktiskt har både ett brottsofferperspektiv
              och ett kvinnoperspektiv. Under hela arbetet med den här propositionen,
              har vi faktiskt haft Lilja 4-ever -filmen lite grann för ögonen.
            </seg>
            <seg n="b9ed3dc3">
              Jag skulle ändå vilja slå ett slag för det lagförslag som vi
              har lagt fram. Jag tycker att det är väldigt väl avvägt. Som det
              ser ut i dag handlar det ofta om en kvinna som upptäcks i en lägenhet
              någonstans av polisen. Den här kvinnan är ofta inte i stånd att
              över huvud taget överblicka sin situation. De här kvinnorna vet
              kanske inte ens i vilket land de befinner sig. De här kvinnorna
              är inte i stånd att tänka: Nu ska jag söka ett uppehållstillstånd.
              Vad de behöver är ett rådrum. De behöver en tids återhämtning.
              De behöver komma in på sjukhus. De behöver på något sätt komma
              till rätta med sig själva.
            </seg>
            <seg n="7f61fda0">
              Under den tiden, precis i det här akuta skedet, måste en myndighetsperson
              ta över och säga: Nu ser vi till att det blir ett tillfälligt
              tillstånd. De kanske inte ens vill ha ett permanent uppehållstillstånd,
              men de måste få ett rådrum för att tänka igenom sin situation.
            </seg>
            <seg n="55d37858">
              Det är då polisen eller förundersökningsledaren som ansöker om
              det tillfälliga tillståndet. När kvinnan sedan har återhämtat
              sig och ser att det inte finns någon möjlighet för henne att återvända
              kan hon söka ett permanent uppehållstillstånd. Detta är ett avsteg
              från en princip som vi har, principen att man inte kan ha ett
              tillstånd, befinna sig i Sverige och sedan söka en annan form
              av tillstånd. Vi har gjort ett avsteg från den principen just
              när det gäller dessa kvinnor. Vi menar att de behöver ett tillfälligt
              tillstånd för att över huvud taget komma till rätta.
            </seg>
            <seg n="12d580df">
              Jag skulle vilja få veta lite grann om hur alternativet skulle
              se ut. Skulle man garantera tillstånd? Det betyder att man skulle
              ha en lagändring som säger ungefär att om man är offer för människohandel
              är detta en tillståndsgrund vid sidan av asyl, att man riskerar
              tortyr och så vidare. Det, menar jag, skulle snarare bidra till
              människohandel än att bekämpa den. Det skulle vara ytterligare
              ett vapen i händerna på människohandlarna om de kan säga att en
              tids prostitution i det här landet garanterat ger ett permanent
              uppehållstillstånd. Jag tror inte på den lösningen. Jag tror att
              den lösning vi har är betydligt bättre.
            </seg>
          </u>
          <note type="speaker" n="eecee626">
            Anf. 14 HILLEVI ENGSTRÖM (m):
          </note>
          <u who="hillevi_engstrom_6401e9" xml:id="i-9b1cc255b558534b-1" n="b38374cb">
            <seg n="4f3d4f1f">
              Fru talman! För mig och Moderaterna är det viktigt att alla brottsoffer
              får upprättelse. Jag håller med statsrådet om att det finns delar
              av den här propositionen som är riktigt bra, inte minst att staten
              tar ett ansvar för den tid som brottsoffer och bevispersoner vistas
              i Sverige. Det finns andra delar också som är bra.
            </seg>
            <seg n="1e453c3d">
              Upprättelsen för brottsoffret är viktig för att minska brottsligheten
              i stort i den här formen. Att det blir en fällande dom kan också
              leda vidare och till att brottsoffret får skadestånd, antingen
              från gärningsmännen eller i form av brottsskadeersättning. Det
              är positivt.
            </seg>
            <seg n="f467ff61">
              Men det som framstår som felaktigt och närmast oetiskt är att
              ansökan om tillfälligt uppehållstillstånd ska göras av förundersökningsledaren,
              det vill säga av polis eller åklagare, med endast, som det står
              i propositionen, det allmännas intresse för ögonen. Men om det
              förhåller sig så att åklagaren bedömer att han inte har behov
              av vittnet eller har en gärningsman som har erkänt brottet redan,
              är det då troligt att åklagaren kommer att ansöka om ett tillfälligt
              uppehållstillstånd? Det finns det ingen garanti för över huvud
              taget. Sannolikt blir det så att om det allmännas intresse att
              utreda brottet inte kräver vittnen, bevispersoner eller målsägare
              på plats riskerar personen att utvisas ur landet.
            </seg>
            <seg n="c5781f26">
              Jag vill också påpeka att om personen i fråga ska söka på humanitära
              skäl är kraven väldigt hårt ställda redan i dag, och den processen
              tar ju lång tid. Antagligen kommer rättsprocessen redan att vara
              över när Migrationsverket behandlar ansökan.
            </seg>
            <seg n="5f1fc32e">
              Det kan också vara så att bevispersoner inte är idealoffer. De
              kanske svävar på målet, tar tillbaka sina uppgifter eller inte
              är ett bra vittne för åklagaren i rättsprocessen. Vad händer då?
            </seg>
            <seg n="ece796b1">
              Jag vill poängtera att myndigheterna i många länder, inte minst
              på Balkan, inte kan garantera ett säkert skydd för de återvändande
              brottsoffrena. Även om man gör det finns det många, NGO:er och
              andra, som säger att det är osannolikt. De kommer att kunna bli
              uppspårade. Är det då inte bättre att de inte deltar i rättsprocessen,
              än att de gör det, vittnar och ställer upp i Sverige för att minska
              brotten och sedan ändå får lämna landet?
            </seg>
            <seg n="1cafd287">
              I filmen Lilja 4-ever som jag vet att regeringen använt sig av
              i olika sammanhang det är väldigt bra framstod flickan som ett
              idealt offer utan någon bakgrund i form av utbildning, familj
              eller pengar, hänvisad till prostitution eller brott. Jag vill
              fråga rent hypotetiskt om hennes situation som vi alla känner
              så väl. Skulle hon, som ministern bedömer det, ha haft tillräckligt
              med humanitära skäl för att få ett permanent uppehållstillstånd
              i Sverige? Det är den ena frågan.
            </seg>
            <seg n="98785a05">
              Propositionen tar även upp en mängd andra brott. Jag frågar mig
              hur omfattande problemet är. Jag har uppfattat att det är människohandel
              och trafficking som är det stora problemet. Propositionen kanske
              är för vid. Det skulle kunna minska möjligheten för offren för
              människohandel att få permanent uppehållstillstånd.
            </seg>
          </u>
          <note type="speaker" n="dc4454b8">
            Anf. 15 KARIN PILSÄTER (fp):
          </note>
          <u who="karin_pilsater_815ff1" xml:id="i-c06722e09897f80d-1" n="b9108f24">
            <seg n="2700d8ee">
              Fru talman! För det första vill jag poängtera att det är mycket
              i den här propositionen som är förbättringar. Det stora problemet
              finns inte heller i de rättsprocesser som sker i Sverige. Den
              stora frågan är ju om vi kan bekämpa människohandel med hjälp
              av insatser i de länder som offren kommer ifrån och genom att
              få en öppnare värld. Jag skulle vilja slå ett slag för den fråga
              som debatterades i den förra interpellationsdebatten, nämligen
              arbetskraftsinvandringen. Om kvinnorna kunde ges en möjlighet
              att komma hit och söka jobb inom vård eller service kanske de
              skulle kunna hamna där i stället för att vara tvungna att falla
              offer för handlare som utlovar sådana jobb men sedan serverar
              en helt annan verklighet när de väl kommer hit.
            </seg>
            <seg n="afbb2086">
              Jag tror att arbetskraftsinvandring skulle vara till betydligt
              mycket mer hjälp för väldigt många fler än alla de olika lagändringar
              vi kan genomföra när det gäller att bekämpa människohandelsbrottet.
              För det andra anser jag angående den möjlighet till tillfälligt
              uppehållstillstånd som enligt statsrådet skulle vara väl avvägd
              att den inte alls är väl avvägd. Den utgår hela tiden från rättegångsperspektivet
              och inte från den enskildes perspektiv.
            </seg>
            <seg n="2dc8832c">
              Du säger att det kan vara bra att få ett rådrum. Visst kan det
              vara så att kvinnan upptäcks av polisen och att det behövs att
              det är en myndighetsperson som gör ansökan, men den ska ju inte
              göras ur kvinnans skyddsbehovs perspektiv. Den ska göras ur utredningens
              perspektiv. Det kan vara så att det redan finns vittnen och så
              vidare, eller ponera att det inte alls är polisen som upptäcker
              fallet utan att det kommer till någon ideell kvinnoorganisations
              kännedom eller till någon annan som tar hand om den här kvinnan.
              Då har de inte rätt att göra en sådan ansökan. De har inte rätt
              att företräda henne på det viset.
            </seg>
            <seg n="9cf115c1">
              Det är formulerat ur det allmännas intresse. Det är bra så, men
              man måste också kunna sätta fokus på den enskilda kvinnans perspektiv.
              Det måste kunna vara en grund både för ansökan och behandlingen
              av den. Därför önskar jag att ministern kunde ge besked om att
              man är beredd att gå vidare, med arbetskraftsinvandring, med permanent
              uppehållstillstånd och att tillfälligt sådant ska kunna sökas
              ur kvinnans perspektiv.
            </seg>
          </u>
          <note type="speaker" n="d6ff9190">
            Anf. 16 Statsrådet BARBRO HOLMBERG (s):
          </note>
          <u who="ulf_holm_0fcd2f" xml:id="i-5792a50cee22d47c-5" n="8613e464">
            <seg n="94bc29d7">
              Fru talman! Jag menar att man måste ha flera perspektiv samtidigt.
              Brottsofferperspektivet finns ju där. Det här är brottsoffer,
              och de är utsatta för förfärliga brott. När de hittas är de per
              definition brottsoffer. Per definition går de in under den här
              lagstiftningen.
            </seg>
            <seg n="b1c07a9a">
              Men i den här propositionen finns också den andra delen, nämligen
              att de här kvinnorna ska ha rätt till det stöd som de behöver.
              De får en lagstadgad rätt till stöd. De behöver bostad till exempel.
              Det kan ibland handla om skyddat boende. De behöver hälso- och
              sjukvård. De ska få inte bara den nivå som asylsökande har, utan
              de har rätt till samma hälso- och sjukvård som i Sverige bosatta
              personer. Det kan handla om psykiatrisk, psykologisk eller medicinsk
              vård. När det handlar om ungdomar ska de även ha rätt till skolgång.
            </seg>
            <seg n="0e98f172">
              Det är helt riktigt att vi måste utveckla kontakterna med de
              länder som de här kvinnorna kommer ifrån. Det har pågått ett arbete
              under väldigt lång tid tillsammans med frivilligorganisationer,
              Rädda Barnen, Kvinnoforum och andra organisationer, som har utvecklat
              kontakter med vissa av länderna så att man kan vara säker på att
              kvinnan inte hamnar i en väldigt svår situation när hon återvänder.
            </seg>
            <seg n="ecc746a9">
              Karin Pilsäter frågade angående andra brott. Det kan handla om
              människohandel, brottet mot individ, men den här lagstiftningen
              täcker också in människosmuggling som faller in under den här
              paragrafen. Det är många människor som i dag kommer till Sverige
              och söker asyl som i hög utsträckning kan sägas vara offer för
              människosmugglare. Dessa utnyttjar människor i nästan organiserad
              företagsform, lockar och lurar dem att sälja allt de äger och
              har och att komma till Sverige.
            </seg>
            <seg n="43a2bfb9">
              Det finns också ett sådant syfte med den här lagstiftningen.
            </seg>
            <seg n="ee144e6e">
              På frågan om flickan i Lilja 4-ever skulle få uppehållstillstånd
              kan jag inte svara. Hon skulle ha fått tillfälligt uppehållstillstånd
              men skulle med stor sannolikhet också ha sökt permanent uppehållstillstånd.
              Myndigheterna gör avvägningar i det enskilda fallet. Flickans
              situation, hennes bakgrund, vägs naturligtvis in i den bedömning
              som görs när det gäller permanenta uppehållstillstånd.
            </seg>
          </u>
          <note type="speaker" n="69969f57">
            Anf. 17 HILLEVI ENGSTRÖM (m):
          </note>
          <u who="hillevi_engstrom_6401e9" xml:id="i-9b1cc255b558534b-2" n="b38374cb">
            <seg n="70524703">
              Fru talman! Jag deltar i en utredning om just översynen av utlänningslagen
              utifrån humanitära skäl. Vid genomläsningen av förarbeten och
              annat har jag insett att kraven på dem som ska få stanna av humanitära
              skäl är oerhört hårt ställda. Det ska vara fråga om livshotande
              sjukdomar och dylikt. Rätt eller fel men så är det i förarbetena
              i varje fall, och det är ju det som myndigheterna har att rätta
              sig efter. Således bör det finnas inskrivet i förarbetena om grunderna
              i det här fallet att det skulle kunna vara fråga om humanitära
              skäl.
            </seg>
            <seg n="8bf93116">
              De kvinnor och flickor som jag talar om kan komma från väldigt
              närliggande länder. De kan komma från medlemsstater inom EU som
              är demokratiskt uppbyggda och där man hävdar att man har en fungerande
              poliskår och annat men där andra, frivilligorganisationer, säger
              att det inte fungerar, att det finns till exempel brottssyndikat
              som egentligen inte räds att ta livet av någon.
            </seg>
            <seg n="47df26fb">
              Därför menar jag att det känns oetiskt att de här flickorna och
              kvinnorna ska delta i rättsprocessen utan att känna till sannolikheten
              för att de kan få stanna i Sverige och vad som kommer att hända
              om de skickas tillbaka alltså utan att veta vad de vågar säga
              .
            </seg>
            <seg n="56c70e3b">
              Jag uppfattar att flickan i Lilja 4-ever sannolikt skulle ha
              fått stanna. Det är ju glädjande, för det är väl den allmänna
              uppfattningen både i kammaren och bland Sveriges befolkning att
              det var just ett väldigt allvarligt fall.
            </seg>
            <seg n="b7c6181e">
              Jag undrar också hur ministern har resonerat när man menar att
              det är förundersökningsledaren själv som ska ansöka om tillfälligt
              uppehållstillstånd egentligen oavsett vilken uppfattning kvinnan
              själv har.
            </seg>
            <seg n="c1143349">
              Konkret skulle jag också, om ministern kan svara på frågan, vilja
              veta vad som görs med svenskt bistånd. När vi för knappt ett år
              sedan var i Litauen hade i alla fall det här centret inte fått
              del av svenskt bistånd eller på något annat sätt. I stället gjorde
              vi en liten privat insamling där. Den var inte stor men hjälpte
              ändå ganska rejält.
            </seg>
            <seg n="2bf66c30">
              Avslutningsvis vill jag poängtera att det finns många delar i
              propositionen som är bra och som jag välkomnar. Men det finns
              också problem. Jag tycker att statens intresse slår alldeles för
              kraftfullt igenom och att det är för lite fokus på brottsoffren.
              Det tycker jag att man måste försöka ändra på.
            </seg>
          </u>
          <note type="speaker" n="38434311">
            Anf. 18 Statsrådet BARBRO HOLMBERG (s):
          </note>
          <u who="ulf_holm_0fcd2f" xml:id="i-5792a50cee22d47c-6" n="8613e464">
            <seg n="82c02a57">
              Fru talman! Jag tycker att det ändå känns glädjande att vi på
              något sätt är överens om grunderna här, att det är fråga om ett
              brott mot mänskliga rättigheter. Det är ett brott mot kvinnors
              mänskliga rättigheter och en fullständigt vidrig hantering som
              verkligen jag tror att det var Karin Pilsäter som sade det kan
              sägas vara vår tids slaveri.
            </seg>
            <seg n="c14979c2">
              Vad jag också tycker är positivt är att det även finns en enighet
              inom EU om att bekämpa den här typen av grov brottslighet detta
              trots att EU-länderna har väldigt olika syn på prostitution. Det
              är verkligen olika på olika håll. Dock kan man där enas om att
              just den här formen av utnyttjande av kvinnor är någonting som
              måste bekämpas. Där är också väldigt mycket arbete gjort. Det
              gäller då det rådsdirektiv som jag tidigare nämnde, men det finns
              också andra projekt som EU stöder, särskilt när det gäller att
              bygga upp framför allt kandidatländernas möjligheter att dels
              bekämpa den här brottsligheten, dels ge kvinnor det stöd som de
              behöver.
            </seg>
            <seg n="33446662">
              EU har lite grann anammat den analys som vi har gjort att den
              här kampen mot människohandel måste stå på tre ben samtidigt.
            </seg>
            <seg n="3b58279a">
              För det första måste det finnas en lagstiftning i samtliga länder.
              Det måste finnas en lagtillämpning så att man verkligen får fast
              dem som bedriver den här formen av organiserad brottslighet.
            </seg>
            <seg n="c41289fd">
              För det andra måste man ha förebyggande insatser. Det handlar
              då om allt, från det som Karin Pilsäter tidigare nämnde om alltså
              att skapa möjligheter för kvinnor till att göra något åt efterfrågan
              i våra länder på den här typen av tjänster.
            </seg>
            <seg n="04af7393">
              För det tredje måste olika former av stöd utvecklas liksom möjligheter
              för kvinnor att återvända och möjligheter att återrehabiliteras
              för de kvinnor som utsatts för de här brotten.
            </seg>
          </u>
          <note n="82564b4d">
            Överläggningen var härmed avslutad.
          </note>
          <note n="573bb27f">
            7 § Svar på interpellation 2003/04:167 om ett sammanhållet Posten
          </note>
          <note type="speaker" n="b9301b3d">
            Anf. 19 Näringsminister LEIF PAGROTSKY (s):
          </note>
          <u who="leif_pagrotsky_933584" xml:id="i-793f84adecc4122c-0" n="24e62299">
            <seg n="85e14b15">
              Fru talman! Karin Thorborg har ställt tre frågor som rör Posten
              AB och utredningen av postmarknaden samt statens ansvar avseende
              kassaservice. Låt mig besvara frågorna i tur och ordning.
            </seg>
            <seg n="a1a2d5c9">
              Till att börja med undrar Karin Thorborg vilka planer jag har
              för Posten i framtiden.
            </seg>
            <seg n="2c93dbc0">
              Posten har en utomordentligt viktig samhällsroll att sköta: att
              tillhandahålla en post- och kassaservice av hög kvalitet som fungerar
              i hela landet. Posten är också en av Sveriges allra största arbetsgivare.
            </seg>
            <seg n="7b8298b0">
              Posten har en historia som sträcker sig nästan 370 år tillbaka
              i tiden. Organisationens styrka har varit förmågan att utvecklas
              i takt med nya beteenden, ny teknologi och nya kundkrav. För att
              kunna fortsätta att vara ett framgångsrikt företag krävs det att
              Posten kan svara mot kundernas efterfrågan och därigenom vinna
              allmänhetens förtroende. Posten ska också vara en god arbetsgivare
              som medarbetarna kan känna stolthet över. Därutöver krävs att
              Posten är ett lönsamt bolag som klarar av att investera i sin
              egen utveckling.
            </seg>
            <seg n="5524e3e9">
              Att Posten klarar detta tror jag också är det bästa sättet att
              mota dem som kräver en uppstyckning och privatisering av Posten.
              Posten ska även i framtiden vara ett företag som ägs av svenska
              folket.
            </seg>
            <seg n="1f0a3e4e">
              Bolagets styrelse och ledning arbetar i dag intensivt med att
              planera för och vidta åtgärder för att återupprätta och stärka
              bolagets förtroende hos det svenska folket. De har mitt fulla
              stöd i det arbetet.
            </seg>
            <seg n="63522ea9">
              Karin Thorborg frågar vidare ifall jag avser att ta initiativ
              till att alternativet om ett sammanhållet Posten ges som tilläggsdirektiv
              till Post- och kassaserviceutredningen.
            </seg>
            <seg n="724e9043">
              Som ansvarig minister för ägandet av Posten AB ser jag inga skäl
              att ingripa i Postens sätt att organisera sin operativa verksamhet.
              Detta är ett ansvar för styrelsen och ledningen.
            </seg>
            <seg n="bdc729d0">
              Jag vill dock gärna lämna en kommentar kring Postens nya servicenät.
              Min bedömning är att det finns en mängd fördelar med det nya servicenätet.
              Tillgängligheten i tid och rum har avsevärt förbättrats. Det finns
              dock vissa barnsjukdomar och omställningsproblem. Jag vet att
              Posten i dag arbetar intensivt med att komma till rätta med det
              som brister och med att stärka det som redan fungerar bra. Posten
              har i uttalanden pekat på att det varit svårt att hitta rätt för
              kunder och att det i vissa fall inte är tillräckligt tydligt vilka
              tjänster som finns på de olika serviceställena.
            </seg>
            <seg n="6692f0a9">
              Detta ska nu förbättras från Postens sida. Det tycker jag är
              ett mycket välkommet och bra initiativ. Jag kommer därför inte
              själv att ta några ytterligare initiativ för att detta ska utredas.
            </seg>
            <seg n="796c0112">
              I sin sista fråga undrar interpellanten om jag avser att vidta
              några åtgärder för att minska de negativa miljökonsekvenser som
              interpellanten menar orsakas av det ökande antalet serviceställen.
            </seg>
            <seg n="305a1b10">
              Jag låter det vara osagt ifall det går att styrka att det uppstått
              negativa miljökonsekvenser av att det finns fler serviceställen
              och i så fall i vilken omfattning. Kunderna behöver ju inte ta
              sig till lika många ställen då de nu kan välja att uträtta andra
              vardagsärenden på de platser där Posten i dag finns.
            </seg>
            <seg n="b8e6a5ec">
              Jag vill också tillägga att Posten AB har en ambitiös miljöpolicy
              som har till mål att minska bolagets negativa miljöpåverkan. Resultatet
              av detta arbete redovisas också varje år i bolagets årsredovisning.
            </seg>
          </u>
          <note type="speaker" n="de18302d">
            Anf. 20 KARIN THORBORG (v):
          </note>
          <u who="karin_thorborg_1114bb" xml:id="i-b824b293a4714b9d-0" n="cf3332f4">
            <seg n="e252317c">
              Fru talman! Jag vill börja med att tacka för svaret. Det är snart
              två månader sedan jag skrev den här interpellationen och i en
              annan situation, så det känns lite avslaget i dag.
            </seg>
            <seg n="d9ecf702">
              Jag kan börja med att konstatera att vi i stora stycken är överens.
              Jag håller fullständigt med ministern om att Posten har en viktig
              samhällsroll. Men det har hänt väldigt mycket inom Posten under
              det senaste årtiondet, och ibland har förändringarna gått alldeles
              för fort, så att de som Posten är till för inte har hunnit med.
              Det är då som det har blivit protester. Det kan ha gällt servicegrad,
              ovisshet och minskad tillgänglighet. Men det är sådant som kanske
              orsakats av jobbiga omställningar och svårigheter som skulle kunna
              gå att lösa med tiden. Det är inte det jag tänker på, utan protesterna
              gäller också andra delar av förändringen, vars orsaker ligger
              djupare. Det är frågan vart Posten är på väg. Vad vill regeringen
              med Posten i framtiden? Det var min viktigaste fråga. Vilken postal
              samhällsservice ska vi ha?
            </seg>
            <seg n="88c3b929">
              Posten har blivit konkurrensutsatt. Men om nu inte konkurrensutsättningen
              fungerar, vilket jag och många med mig tycker, hur stor service
              ska samhället stå för, och vad ska den få kosta? Bygger Postens
              service bara på ekonomiska beräkningar, eller finns det en ideologisk
              vilja bakom?
            </seg>
            <seg n="f320b161">
              Det här var en massa frågor, men jag har saknat en långsiktig
              politisk vision om Posten i framtiden. Jag skulle gärna vilja
              ha svar på de här frågorna.
            </seg>
            <seg n="9ad232db">
              Jag blev glad när jag hörde ministern säga att Posten även i
              framtiden ska vara ett företag som ägs av svenska folket. Där
              var en tydlig viljeinriktning. Mera sådant, ministern!
            </seg>
            <seg n="ebb2098a">
              I utvärderingen av Posten kommer väldigt många av våra tidigare
              frågor att få ett svar. Vi är glada för utvärderingen att vi ska
              få en utvärdering av avregleringen för att se om syftet har uppnåtts.
              Men utredningen betonar ekonomin alldeles för mycket, tycker jag.
              Jag undrar därför: Ska enbart ekonomiska anpassningar styra postservicen
              i framtiden?
            </seg>
            <seg n="b8244fa0">
              I direktivet saknas frågan om det är genomförbart att få en sammanhållen
              post igen. Jag noterar att ministern inte vill ta ställning där.
              Det är uppstyckningen i olika bolag och enheter som har skapat
              de allra största protesterna. Det är det som har gjort postservicen
              sämre enligt många, precis som jag skrev i interpellationen.
            </seg>
            <seg n="de8d01d4">
              Vi riksdagsledamöter får ofta upprop från personer, även från
              sådana som jobbar inom Posten. Jag tänker citera från ett upprop
              som kommer från SEKO Postens yrkeskonferens för fackligt förtroendevalda,
              som representerar samtliga kassörer i hela landet organiserade
              i SEKO:
            </seg>
            <seg n="4f3b36c0">
              Ett sätt att få ned kostnaderna kan vara att ta bort bolagiseringen
              av Svensk Kassaservice och slå ihop oss med nuvarande Postcentra,
              då blir det besparing både på lokal- och personalkostnader och
              kassörerna får en bättre arbetsmiljö med varierande arbetsuppgifter.
              Vi behåller också infrastrukturen som är unik för företaget. Ett
              plus med att göra den här rockaden är att då finns det möjligheter
              att utveckla affärerna, som våra företagare efterfrågar och kunderna
              anser att de kan få en bättre tillgänglighet och bättre service.
              Synergieffekter som uppstår är också en ekonomisk fördel för att
              inte tala om att förtroendet för företaget från kunden kommer
              att öka.
            </seg>
            <seg n="4e58ec98">
              Hur det går med Svensk Kassaservice och hur det organiseras i
              framtiden vet inte jag, men jag utgår från att tjänster kommer
              att erbjudas. Jag har fler upprop, från andra:
            </seg>
            <seg n="741168bf">
              Vi tror inte att våra medlemmar längre orkar betala priser i
              form av slimmad organisation och försämrad arbetsmiljö till följd
              av ständiga kostnadsbesparingar.
            </seg>
            <seg n="16424730">
              Jag får återkomma senare.
            </seg>
          </u>
          <note type="speaker" n="7a8d0a5d">
            Anf. 21 BÖRJE VESTLUND (s):
          </note>
          <u who="borje_vestlund_7895a4" xml:id="i-850985eca02a31cc-0" n="f17b7d92">
            <seg n="44e68cb4">
              Fru talman! Det finns en rad problem som Karin Thorborg väljer
              i sitt angrepp att strunta i, nämligen att Posten är ett företag
              per definition. Den utveckling som har skett, inte minst inom
              den nya teknologin med IT och annat, har inneburit att verksamheten
              på posten kommer att minska. Det har gjorts lite felbedömningar.
              Ett tag sade man att verksamheten skulle minska med 710 %. Sedan
              har det i diskussionen nämnts andra tal, och det har minskat med
              23 %. Men det är ingen tvekan om att den verksamhet som Posten
              bedriver är ständigt minskande. Inom Kassaservice, för att ta
              det gyllene exemplet, minskade antalet transaktioner under föregående
              år med 20 %. En femtedel av transaktionerna försvann under föregående
              år. Det här är en utveckling som har skett under en väldigt lång
              tid.
            </seg>
            <seg n="ce7f0795">
              När jag var lokalpolitiker i Helsingfors var jag med ett antal
              gånger och diskuterade och skrev petitioner och annat för att
              man skulle rädda det ena eller det andra postkontoret från nedläggning.
              Den här utvecklingen hade sannolikt fått fortsätta under lång
              tid om vi hade haft kvar Posten i dess gamla form. Därför skulle
              jag vilja frågan Karin Thorborg: På vilket sätt menar Karin Thorborg
              att man ska ansvaret för de ständiga problemen med postkontor
              som har tvingats att läggas ned helt enkelt därför att det inte
              funnits något underlag att ha kvar dem?
            </seg>
            <seg n="1c008c4a">
              Nu kan vi trots allt ha en postservice på de allra flesta orter
              utan att det kostar Posten så förskräckligt mycket pengar.
            </seg>
            <seg n="df61db2a">
              Ett annat resonemang som jag inte förstår mig på över huvud taget
              är resonemanget om miljön. Det är väl möjligt att man får köra
              mer för att transportera ut paket och brev. Å andra sidan finns
              det kanske de som inte behöver använda bilen för att komma till
              posten, vilket de har varit tvungna att göra tidigare. Jag tänker
              mig en ort där det bor ungefär 200 människor. Om varje person
              där har varit på posten en gång per månad har man ändå sparat
              en bilresa på tre fyra kilometer varje månad. Det borde faktiskt
              vara skäl att fundera över om man verkligen har tänkt det fullt
              ut. Borde det inte vara den totala effekten på miljön som vi räknar
              när vi debatterar frågan i kammaren, inte enbart det som staten
              själv gör? Jag tycker att det är ett märkligt resonemang om miljön.
              Tvärtom, skulle jag vilja säga, har Posten blivit bättre miljömässigt
              genom det sätt på vilket man har lagt upp nätet för sin egen verksamhet.
            </seg>
            <seg n="1c8bd27f">
              För Svensk Kassaservice är det en särskild historia. Jag beklagar
              att det är som det är. Det kanske skulle ha varit en annan organisation
              för den, det är möjligt. Det jag kan vara kritisk mot är att man
              inte, för att ta det mest konkreta exemplet, kan sälja frimärken
              på Svensk Kassaservice. Det är fullständigt korkat. Jag kan inte
              förstå hur man kan ta den ställningen från Postens sida. Nu är
              det som det är, och man ska se över det här.
            </seg>
            <seg n="19a00b66">
              Jag tycker att det finns också många positiva saker och många
              positiva signaler från Postens lednings sida. Jag ser fram emot
              att vi ska kunna få en bra post. Däremot tror jag att begreppet
              sammanhållen post tillhör den tid då vi använde posten betydligt
              mer för våra betaltjänster. Vi gör det inte i dag, vi betalar
              via giro och annat.
            </seg>
          </u>
          <note type="speaker" n="c2243d9e">
            Anf. 22 RUNAR PATRIKSSON (fp):
          </note>
          <u who="runar_patriksson_91c2bd" xml:id="i-e56a66c4f9d79b59-0" n="79f19000">
            <seg n="a7bec5e6">
              Fru talman! Synd kanske att kasta sig in i den här debatten,
              för jag kommer att ha en debatt senare, men jag kan inte låta
              bli. Det här är en fråga som ofta dyker upp när vi diskuterar
              landsbygds- och glesbygdspolitik i Sverige, vilket vi också ska
              göra i en annan debatt lite senare.
            </seg>
            <seg n="daae1895">
              Den här frågan är en stor fråga ute i landet. När nu Karin Thorborg
              nämner begreppet sammanhållen post här liknar jag den här debatten
              vid den vi ska ha om en halvtimme om elförsörjningen vill jag
              gjuta lite respekt i ryggraden på näringsministern som ägare av
              dessa företag.
            </seg>
            <seg n="5e024467">
              Posten ska vara statlig, sade näringsministern i svaret. Så länge
              man har den uppfattningen måste man ta ägaransvar och slå näven
              i bordet är jag beredd att påstå. Vi som bor ute i postlandet
              har upplevt hur posten slagits sönder och flyttats in i ICA-butiken
              eller konsumbutiken och blivit ett kassaservicekontor. Jag kan
              hälsa från Töcksfors, Storfors, Bengtsfors, Hagfors och från många
              -forsplatser att detta inte fungerar bra.
            </seg>
            <seg n="38d51720">
              Rubriken på dagens interpellationsdebatt är Ett sammanhållet
              Posten. Det finns i dag en möjlighet för ägaren, näringsministern,
              att tala med den nye vd:n på Posten om hur man ska gå till väga
              för att komma till rätta med problemen för Svensk Kassaservice.
              I dag får man betala 3040 kr för att ta ut en hundralapp eller
              två på en postanvisning. Det betyder naturligtvis, Börje Vestlund,
              att ingen går dit. Man har alltså infört en avgiftsbeläggning
              som gör att Svensk Kassaservice inte fungerar.
            </seg>
            <seg n="b4cad8a4">
              Meningen var att Svensk Kassaservice skulle fungera på alla dessa
              -forsorter som jag nämnde. Här i Helsingfors finns det ju utbetalningsställen
              så att det räcker. När jag går runt på gatorna här i stan ser
              jag att det är köer på Svensk Kassaservice-kontoren. Men ute i
              glesbygden utnyttjas de inte på grund av alla omgärdande problem.
            </seg>
            <seg n="6d6138a6">
              Nu finns det möjligheter, och dem har vi diskuterat, inte minst
              i mitt parti, Folkpartiet. Vi anser att det ska vara samma servicemöjligheter
              i glesbygden som i städerna. Nu har näringsministern chansen att
              slå näven i bordet inför den nye direktören. Jag har pratat med
              den förre postdirektören Grabe många gånger om den här problematiken.
              På en hel del ställen borde man återinföra Postens service på
              Svensk Kassaservice och skapa nya sammanhållna kontor på vissa
              glesbygdsorter här och där runtomkring i Sverige där det i dag
              inte fungerar. Så tycker jag att näringsministern ska agera i
              sin egenskap av ägare till den svenska posten och tillika stor
              bidragsgivare till Svensk Kassaservice för att den ska fungera.
            </seg>
            <seg n="76b3db38">
              Mitt tips till näringsministern är: Visa ägaransvar! Tala om
              för Posten att det finns möjligheter att förändra Svensk Kassaservice
              och Posten för att skapa ett sammanhållet Posten på många glesbygdsorter
              i Sverige där det i dag inte fungerar.
            </seg>
          </u>
          <note type="speaker" n="982df6dc">
            Anf. 23 Näringsminister LEIF PAGROTSKY (s):
          </note>
          <u who="leif_pagrotsky_933584" xml:id="i-793f84adecc4122c-1" n="24e62299">
            <seg n="92fa09c6">
              Fru talman! Jag har fått en och annan fråga som gäller postverksamheten
              principiellt i Sverige. Hur ska postverksamhet bedrivas? Vilken
              långsiktig vision har regeringen när det gäller hur omfattande
              servicen ska vara runtom i landet? Vad får den kosta? Ska vi ha
              en sammanhållen och monopoliserad post? Ska man ompröva de gamla
              besluten om det ska vara konkurrens eller inte?
            </seg>
            <seg n="ccb45f53">
              Alla dessa frågor bör rätteligen riktas till min kollega statsrådet
              Ulrica Messing, som är ansvarig för postpolitiken. Hon har tillsatt
              en utredning som har alla möjliga åsikter om och synpunkter på
              detta. Min ringa persons begränsade ansvar är att se till att
              svenska folkets aktier i AB Posten förvaltas på ett bra sätt och
              att det företaget sköts på ett vis som Sveriges folk, kunderna
              och de anställda, kan vara nöjda med.
            </seg>
            <seg n="997d45a5">
              Denna mer begränsade uppgift vill jag fylla genom att säga att
              jag tycker att Posten i en utomordentligt svår situation gör ett
              mycket bra jobb. Vi hörde just några siffror från Börje Vestlund.
              Sedan några år tillbaka håller Internet håller på att göra entré
              i Sverige. Det innebär att Sveriges folk går inte längre till
              några kontor för att sköta sina betalningar. De pengar som Posten
              tidigare fick in på detta får man inte längre in. De gamla lokalhyrorna
              som skulle betalas i attraktiva butikslägen det var ju där kontoren
              måste ligga är inte längre motiverade. Det tycker jag är en mycket
              stark utgångspunkt.
            </seg>
            <seg n="18dc7f60">
              Denna förändring som det svenska samhället går igenom har tagit
              sig uttryck i utomordentligt omfattande förändringar för personalen
              i Posten, men naturligtvis också för kunderna. För kunderna har
              det inte enbart varit dåligt. Det har blivit bättre öppettider,
              och det har blivit närmare till att hämta paket och annat. För
              mig som jobbar vardagar 918 och ibland på lördagar är det en stor
              befrielse att kunna hämta paket också på söndagskvällar och vid
              andra tider. Så allt har inte bara blivit sämre.
            </seg>
            <seg n="2329a37d">
              De postanställda har i det här sammanhanget gjort ett fantastiskt
              arbete. Postens verkligt viktiga verksamhet att dela ut brev som
              skickas över natten sköter man bäst i världen. Där förtjänar Posten
              en fortsatt uppskattning. Det är lite orättvist, tycker jag, att
              vi står här i kammaren och bara diskuterar problemen.
            </seg>
            <seg n="4b587d4e">
              När det gäller frågan om sammanhållna postkontor på mindre orter
              kan jag berätta att det är en idé som Posten just nu mycket noggrant
              tittar över på ort efter ort. Det måste på varje plats finnas
              underlag för detta. Jag vill inte medverka till att vi ska ta
              pengar från vägbyggen, järnvägsinvesteringar, sjukvården eller
              från annan regionalpolitik för att bidra till lokalhyror i köpcentrum
              runtom i Sverige. Jag tycker att dessa kostnader ska bäras av
              postverksamheten. Den ska inte behöva gå med förlust utan den
              ska bära sina egna kostnader. Man ska inte ta på sig en större
              kostnadskostym än vad Sveriges folk är berett att betala i form
              av porton och avgifter av olika slag.
            </seg>
            <seg n="ece38beb">
              Jag beklagar att det är dyrt att ta ut pengar på postanvisning.
              Jag tycker själv att det är svårt att förstå att det ska kosta
              så mycket pengar att ta ut små belopp. Men jag vet ju också att
              det kostar mycket pengar att bemanna ett kontor som ska ha kontanthantering.
              Det måste göras stora säkerhetsinvesteringar. Lokalhyrorna är
              ofta höga på attraktiva platser. Jag tvingas konstatera att det
              är svårt att få en sådana här tjänst att gå runt, om tjänsten
              är gratis.
            </seg>
          </u>
          <note type="speaker" n="ab05cd04">
            Anf. 24 KARIN THORBORG (v):
          </note>
          <u who="karin_thorborg_1114bb" xml:id="i-b824b293a4714b9d-1" n="cf3332f4">
            <seg n="15eb5d99">
              Fru talman! Vi vet mycket väl att tiderna och verksamheterna
              har förändrats och posten med dem. Posten gör mycket för att få
              ned kostnaderna. Och min fråga är: Om det inte räcker för att
              bolaget ska bli lönsamt, kommer staten då att ta ett större ägaransvar
              för att postservicen ska kunna vara kvar på en rimlig nivå? Det
              är en fullt berättigad fråga att ställa av gemene man, speciellt
              om man tänker flytta eller starta företag utanför storstäderna.
            </seg>
            <seg n="ed47c984">
              Om man inte har en vision om eller ett långsiktigt mål för Posten
              i framtiden är det en fara för att man blir väldigt styrd av ekonomiska
              beräkningar. Om man bara ser Posten som ett företag som vilket
              helst och inte en viktig samhällsservice blir synsättet alltså
              mycket snävare.
            </seg>
            <seg n="f1639ae1">
              Jag tog också upp detta med miljökonsekvenserna i min interpellation.
              Jag sitter med i trafikutskottet, och vi tar ofta upp frågan om
              de ökade transporterna som vi med kraft måste minska om vi ska
              klara de uppställda miljömålen. Det är just de ökade transporterna
              som är det största hotet mot att klimatmålen inte nås.
            </seg>
            <seg n="64b048ce">
              Från industrin är utsläppen konstanta och ökar inte. Detta med
              de ökade transporterna gäller ju alla samhällssektorer, och posten
              är inte undantagen. Det är många som har hört av sig och påpekat
              att det är slöseri att det i storstäderna går dubbla brevbärarturer
              i och med att också City Mail finns med i bilden. Dessutom är
              antalet utlämningsställen för paket fler, vilket i sig är positivt,
              men samtidigt ökar transporterna när paketen ska fraktas dit.
            </seg>
            <seg n="b95b9974">
              Ibland måste kunderna åka till tre olika ställen för att uträtta
              sina ärenden som tidigare kunde uträttas på ett ställe. Jag antar
              att detta bidrar till ett större transportarbete, men jag har
              inga siffror på det. Jag trodde att jag i dag skulle få svar på
              frågan om man har gjort någon utvärdering av hur transportarbetet
              påverkats av alla förändringar inom Posten.
            </seg>
            <seg n="6ec80e08">
              Om man inte har gjort någon miljökonsekvensbeskrivning, vore
              det inte lämpligt att man gjorde det? Det kunde ju ingå i utredarnas
              uppdrag. Det är en fråga som jag ställer.
            </seg>
          </u>
          <note type="speaker" n="61c86f23">
            Anf. 25 BÖRJE VESTLUND (s):
          </note>
          <u who="borje_vestlund_7895a4" xml:id="i-850985eca02a31cc-1" n="f17b7d92">
            <seg n="eed64502">
              Fru talman! Först återigen: Det måste väl ändå vara så, Karin
              Thorborg, att det är den totala effekten på miljön i varje enskilt
              fall som är avgörande. Även om Posten ökar sitt transportarbete
              jag vet inte om det är så, utan jag har bara hört det från Karin
              Thorborg måste väl ändå den totala effekten på miljön vara det
              viktiga, inte bara om Posten själv ökar sitt transportarbete.
              Genom att Posten ökar sitt transportarbete är det sannolikt att
              kundernas transportarbete minskar.
            </seg>
            <seg n="1987933e">
              Sedan skulle jag vilja säga ett par saker till Runar Patriksson.
              Jag tycker att Runar Patriksson ska ta upp frågan också med statsrådet
              Gunnar Lund om hur man ska kunna tvinga bankerna att ha en bättre
              kassaservice och bättre kassanät ute på landsbygden. Det tycker
              jag vore en berättigad fråga. Varför ska staten ta det fulla ansvaret
              för detta? Jag kan inte förstå det resonemanget.
            </seg>
            <seg n="8bcfb862">
              Det är beklagligt att transaktionskostnaderna är så höga. Dessutom
              är det de som är mest utsatta i vårt samhälle de som inte får
              öppna bankkonton och inte får vara kunder i banken som drabbas
              hårdast av detta. De har inget alternativ och får de högsta transaktionskostnaderna,
              medan du och jag kan betala en avgift en gång om året till banken
              och får sedan använda vårt giro eller om vi väljer en hantering
              via IT eller vad det nu är. Det här tycker jag är en fråga som
              är mer berättigad att ställa.
            </seg>
            <seg n="b3e76ea3">
              Slutligen skulle jag också vilja säga så här: Runar, titta på
              vilka av Svenska Kassaservice kontor som läggs ned! Huvuddelen
              läggs ned i storstäderna och framför allt i Helsingforssregionen.
              Jag tycker inte att resonemanget håller om att det skulle vara
              landsbygden som särskilt drabbas när man gör förändringar i Posten,
              för så är det inte.
            </seg>
          </u>
          <note type="speaker" n="1abd53fc">
            Anf. 26 RUNAR PATRIKSSON (fp):
          </note>
          <u who="runar_patriksson_91c2bd" xml:id="i-e56a66c4f9d79b59-1" n="79f19000">
            <seg n="7b0e9717">
              Fru talman! Jag tänkte avstå från att begära ordet, men efter
              Börjes inlägg kunde jag inte låta bli.
            </seg>
            <seg n="44e093da">
              Så är det inte, Börje Vestlund. Tyvärr är det väl så att din
              dialekt talar emot dig lite. Frågan är om du tillhör de politiker
              som jag ibland brukar påstå lever på Helsingforsskortet och tror
              att Sverige slutar där kortet slutar att gälla, i Södertälje och
              i Uppsala. Men ända bort i Värmland finns Svensk Kassaservice,
              och enligt de förslag som ligger om förändring av Svensk Kassaservice
              i mitt distrikt är det glesbygdskontoren som nu försvinner.
            </seg>
            <seg n="028007dc">
              Jämförelsen med banken, Börje Vestlund, är tyvärr också ett bevis
              för att du inte tillbringar så stor del av ditt liv i svensk glesbygd,
              för där fungerar det ganska bra, som tur är. När nu sönderslagningen
              av Posten blev som den blev har vi bankkontoren, och där är faktiskt
              avgifterna överkomliga för alla. När Sparbanken slogs ihop med
              Föreningsbanken startade vi en egen bank i Västra Värmlands sparbank,
              som fungerar väldigt bra på alla småorter och har kvar sina kontor,
              sin bemanning och sin kontantkassa. Men Svensk Kassaservice och
              posten fungerar dåligt.
            </seg>
            <seg n="1f5d50ed">
              Vi kan titta i ett protokoll från ett par tre år tillbaka, herr
              näringsminister. Här står ju en som tror på den fria företagsamheten,
              men på vissa punkter håller jag med näringsministern. Av protokollet,
              som handlar om Posten, framgår att jag rekommenderade att Posten
              också skulle bli en bank, en postbank som vi ju hade på gång,
              som ägde postgirot och som skulle ha konkurrerat med de stora
              jättarna på den privata marknaden. Man skulle ha gjort postkontoren
              lönsamma runtom i Sverige och aldrig startat någon Svensk Kassaservice.
              Om Posten i Sverige också varit bank med den service som den skulle
              ge hade man gått med vinst. På vissa ställen är det naturligtvis
              problem, men hade en bank varit med i bilden hade det blivit en
              annan lösning på det hela. Det kan vara ett förslag från mig.
            </seg>
          </u>
          <note type="speaker" n="031aefb6">
            Anf. 27 Näringsminister LEIF PAGROTSKY (s):
          </note>
          <u who="leif_pagrotsky_933584" xml:id="i-793f84adecc4122c-2" n="24e62299">
            <seg n="f966fe1a">
              Fru talman! Det blev lite enklare för mig när jag noterade att
              Karin Thorborg, trots mitt påpekande om arbetsfördelningen i regeringen,
              valde att ägna sina fyra minuter åt Ulrica Messings frågor om
              hur mycket pengar man i regionalpolitiken ska lägga på det ena
              och på det andra och på Posten. Jag tror att jag hoppar över det
              och understryker i stället än en gång att mitt ansvar i regeringen
              handlar om att se till att Posten AB sköter det uppdrag som politiken
              i övrigt har avgränsat åt den. Huruvida det ska vara konkurrens
              eller inte är inte upp till Posten att avgöra, utan uppdraget
              ska skötas på bästa sätt enligt de riktlinjer som har dragits
              upp.
            </seg>
            <seg n="909ce757">
              Hur mycket pengar som ska gå till regionalpolitik och till subvention
              av post i glesbygd och annat får avvägas i andra sammanhang. Min
              personliga åsikt är att statliga utgifter för hyror i köpcentrum
              runtom i landet ska man vara återhållsam med när det finns så
              många andra viktiga områden, inte minst för glesbygden, som vägar,
              inte minst underhåll av vägar, sjukvård och mycket annat som har
              stor betydelse.
            </seg>
            <seg n="d4075a20">
              I det sammanhanget var det glädjande att kunna höra Runar Patriksson
              berätta om läget i västra Värmland. Där finns inga problem med
              kassahanteringen. Där finns en bank på varenda liten ort. Det
              lugnar den oro jag kände för att kassahantering skulle vara ett
              problem när Svensk Kassaservice har glesat ut sitt nät. De problemen
              kan uppenbarligen inte vara så stora, för det finns ju kontor
              som sköter de här tjänsterna på varje ort. När det gäller frågan
              om man ska ha flera parallella som sköter samma sak i konkurrens
              på väldigt små orter vill jag säga att så konkurrensinriktad är
              inte jag, även om jag är konkurrensminister, att jag inte tror
              den lokalt styrda Föreningssparbanken i västra Värmland om att
              själv kunna klara det här på ett mycket bra sätt för medborgarna
              runtomkring.
            </seg>
            <seg n="40ed2083">
              Till slut till Karin Thorborg om frågan om miljön och om jag
              ser effekter av den här förändringen av posten, så ser jag som
              sagt väldigt stora svårigheter och väldigt stora bekymmer, inte
              minst för den personal som har berörts. Men jag har faktiskt lite
              svårt att se problem för just miljön. I mitt eget fall är det
              nu halva avståndet för att gå och hämta ut saker och ting på posten.
              Det innebär att jag kan promenera i stället för att ta bilen.
              Jag tror att jag delar det med väldigt många andra människor som
              dessutom kan kombinera detta med andra ärenden som man ändå måste
              göra i sin vardag.
            </seg>
            <seg n="a851f66b">
              Jag tycker att Karin Thorborg här har ett dåligt argument för
              att ha färre postkontor, för det Karin Thorborg här säger är att
              vi har för många kontor och att vi borde glesa ut näten. Hon tycker
              att när vi har så här väldigt många kontor som vi har nu, blir
              det så mycket transporter så det ska vi inte ha, utan det räcker
              med färre, kanske ett per län eller i residensstäderna. Då räcker
              det med 24 transporter runtom i landet med paket, eller kanske
              ett per kommun jag vet inte.
            </seg>
            <seg n="021e04c7">
              Jag tycker att det är bra att vi har många kontor, och jag är
              glad att det har blivit fler utlämningsställen och inte färre.
              På den punkten kan vi nog konstatera att vi har olika åsikt.
            </seg>
          </u>
          <note type="speaker" n="030a68a0">
            Anf. 28 KARIN THORBORG (v):
          </note>
          <u who="karin_thorborg_1114bb" xml:id="i-b824b293a4714b9d-2" n="cf3332f4">
            <seg n="e4ba4600">
              Fru talman! De totala miljöeffekterna vet vi faktiskt ingenting
              om. Vi kan ju spekulera här om det blir mer eller mindre miljöeffekter.
              Det är därför som jag tycker att det vore så väldigt bra om vi
              kunde få en utredning om eller någon sorts översyn av om de här
              transporterna har ökat eller inte. Jag kan se att det har varit
              en ökning. Det är ju inte bara det här med serviceställena utan
              så många andra faktorer som man också måste väga in. Posten måste
              ju skicka ut alla paket till alla dessa kontor, och dessutom måste
              man gå till olika ställen för att uträtta sina olika ärenden,
              så det är den totala effekten som jag efterlyser en översyn av.
            </seg>
            <seg n="6bc6e806">
              Jag skulle vilja avsluta med att säga att Posten har uttalat
              en tydlig ambition att återvinna förtroendet från svenska folket.
              Av interpellationssvaret att döma har Posten ministerns fulla
              stöd i det arbetet.
            </seg>
            <seg n="ed34ea85">
              När Posten sent i höstas gick ut och förklarade att frimärken
              skulle säljas överallt där postens emblem finns, fick det ett
              genomgående positivt gensvar från alla, för det är i den riktningen
              som svenska folket vill se förändringar, inte uppstyckningar av
              verksamheten utan mer sammanhållet. Det kan jag klart uttrycka
              efter alla synpunkter som jag nåtts av och som nu har tolkats
              också av Runar Patriksson här.
            </seg>
            <seg n="e4736099">
              Jag hoppas att ministern verkar med all sin kraft för att utvecklingen
              ska gå i den riktningen i framtiden.
            </seg>
          </u>
          <note type="speaker" n="540bdf02">
            Anf. 29 Näringsminister LEIF PAGROTSKY (s):
          </note>
          <u who="leif_pagrotsky_933584" xml:id="i-793f84adecc4122c-3" n="24e62299">
            <seg n="cb6f0a18">
              Fru talman! Karin Thorborg efterlyser min synpunkt på Posten
              i framtiden. Jag tror inte att det för någon går att ta miste
              på vad som är mina ambitioner när det gäller kraven på Posten.
              Mina krav som så att säga ägare är att Posten ska vara ett modernt
              och kundanpassat företag som är en bra arbetsplats och som fortsätter
              att vara bäst i hela världen på att bära ut brev över natten och
              som klarar av att förnya sig och förändra sina former i takt med
              de tekniska förändringarna i sin omgivning och som gör det på
              ett sådant sätt att det inte ska behöva ta mer skattemedel från
              andra angelägna ändamål i större utsträckning än i dag.
            </seg>
            <seg n="b4711e28">
              Jag uttrycker dessutom den speciella förhoppningen och förväntningen,
              vilket jag har gjort flera gånger förut, att det återigen ska
              gå att köpa frimärken överallt där det finns ett postemblem. Jag
              tycker att det var ett misstag av dem som Posten förhandlade med
              och som inte ville gå med på att den ordningen skulle kunna bestå
              såsom den har varit sedan 1637, tror jag. Det var inte Posten
              som lät bli att göra det här, utan det var förhandlingsmotparterna
              ICA, bensinbolag, Konsum och så vidare som krävde att de skulle
              få ensamrätt på att sälja frimärken. De kanske hade en mycket
              stark förhandlingsställning, vad vet jag. Jag hoppas att de nu
              tar sitt förnuft till fånga och att frågan, när Posten nu än en
              gång för upp den, kan bringas till ett framgångsrikt slut. Jag
              tror inte att det ligger i någons intresse att nuvarande ordning
              består, allra minst konsumenternas, men inte heller i ICA:s och
              de andras intresse som förhandlade fram detta konstiga avtal.
            </seg>
          </u>
          <note n="82564b4d">
            Överläggningen var härmed avslutad.
          </note>
          <note n="e8127270">
            8 § Svar på interpellationerna 2003/04:199 och 220 om elavbrott
            och deras konsekvenser
          </note>
          <note type="speaker" n="d6684bed">
            Anf. 30 Näringsminister LEIF PAGROTSKY (s):
          </note>
          <u who="leif_pagrotsky_933584" xml:id="i-793f84adecc4122c-4" n="24e62299">
            <seg n="ea5e1691">
              Fru talman! Runar Patriksson har frågat mig vilka åtgärder jag
              är beredd att vidta för att driftstörningarna i elförsörjningen
              ska åtgärdas samt om jag är beredd att skärpa reglerna för elleverantörerna
              för att framtvinga förbättringar i elförsörjningen. Börje Vestlund
              har frågat mig om jag har för avsikt att vidta några åtgärder
              för att minimera antalet avbrott i elnätverket i framtiden, såsom
              exempelvis att ändra regleringsbrevet till Energimyndigheten så
              att denna arbetar mer aktivt med de ständiga elavbrotten. Eftersom
              frågeställningarna från interpellanterna är mycket lika avser
              jag att besvara dem i ett sammanhang.
            </seg>
            <seg n="09571e9e">
              Låt mig först säga att min ambition är att vi ska ha en mycket
              säker elförsörjning i Sverige. Det är grundläggande för näringslivet
              att ha en trygg elförsörjning året runt. Dessutom är det viktigt
              att alla människor kan känna förtroende för att en tillvaro på
              landsbygden innebär en säker elförsörjning.
            </seg>
            <seg n="0fce8d46">
              Jag har tidigare vid flera tillfällen träffat elnätsföretagen
              för att diskutera strömavbrott och leveranskvalitet. Jag har där
              uttryckt regeringens krav på nätbolagen att ta ansvar för att
              näten är i gott skick och att ha beredskap för snabba åtgärder
              om elavbrott ändå sker.
            </seg>
            <seg n="5191f10a">
              Den dialog jag för med nätföretagen har så här långt resulterat
              i att branschen höjt åtgärdstakten. Exempelvis har 67 % av ledningsgatorna
              röjts de senaste två åren. Det gör att arbetet med att röja alla
              kan vara klart inom fyra år i stället för tidigare planerade åtta
              år. Även arbetet med att isolera elledningar har påskyndats. Insatser
              för att förbättra samverkan vid avbrott har gjort att företagen
              kan vidta snabbare åtgärder och att kunderna får bättre information.
              Numera samarbetar nätföretagen vid avbrott med bland andra LRF,
              Svenska kraftnät, Räddningstjänsten och Sveriges Radio.
            </seg>
            <seg n="f05905be">
              Den frivilliga avbrottsersättning som nätföretagen infört vid
              längre avbrott gör det lättare för kunder att kompenseras för
              avbrotten. Klarare och tydligare regler för ersättning och snabbare
              kompensation utan krav på bevisad skada är en viktig förbättring.
            </seg>
            <seg n="dd6fc328">
              Både Runar Patriksson och Börje Vestlund tar i sina frågor upp
              vinterns strömavbrott. Avbrott som beror på dåligt underhåll eller
              händelser som kunnat förutses är enligt min mening oacceptabla.
              Snö och blåst i Sverige vintertid är normalt, och jag är förvånad
              över att det skapat sådana omfattande problem som vi sett under
              december och januari.
            </seg>
            <seg n="bdd0c0ca">
              Därför kommer jag i min fortsatta dialog med nätföretagen att
              försäkra mig om att de åtgärder som nätföretagen utlovar är tillräckliga
              för att långsiktigt lösa problemen med avbrott. Det är till exempel
              mycket viktigt att de ersättningar som nätföretagen erbjuder sina
              kunder vid avbrott används som kompensation för en vara som inte
              har levererats och inte i stället för investeringar eller drift
              och underhåll.
            </seg>
            <seg n="ec3446f4">
              Om det visar sig att branschen inte klarar sina åtaganden på
              ett tillfredsställande sätt är jag för min del inte främmande
              för ytterligare skärpningar av regelverket. Jag kan även tänka
              mig att genom regleringsbreven försäkra mig om att både Energimyndigheten
              och Elsäkerhetsverket ytterligare prioriterar frågor om leveranskvalitet
              och avbrott.
            </seg>
          </u>
          <note type="speaker" n="9da3a65a">
            Anf. 31 RUNAR PATRIKSSON (fp):
          </note>
          <u who="runar_patriksson_91c2bd" xml:id="i-e56a66c4f9d79b59-2" n="79f19000">
            <seg n="9c7e235d">
              Fru talman! Tack, näringsministern, för svaret. Det är en stor
              fördel för oss riksdagsledamöter att vi har den här möjligheten
              att få ministern till talarstolen och till kammaren för att diskutera
              dessa frågor som ligger så nära folket och som verkligen pockar
              på svar. Det är väl sådana frågor som ska tas upp här. Och jag
              är tacksam för att ministern kommer hit och att han har skrivit
              ett så positivt svar. Jag inleder med att säga att det finns mycket
              i svaret som gör mig glad.
            </seg>
            <seg n="b4a2d5e7">
              Ändå finns det en hel del saker som jag återkommer till, liknande
              dem som jag sade i den förra debatten om Posten. Det handlar om
              ägarmakten, att visa kraft som ägare av aktierna i till exempel
              Vattenfall.
            </seg>
            <seg n="6b3cb7f6">
              Vi som har varit glesbygdspolitiker på kommunal nivå under de
              senaste 30 åren så är det faktiskt, herr minister och levt i svensk
              glesbygd med den ström som man där har haft har naturligtvis inte
              så stort förtroende för svenska elleverantörer. Och eftersom staten
              är den stora ägaren av elström kommer den här debatten att mynna
              ut i ett krav på näringsministern att ställa ägarkrav på till
              exempel Vattenfall.
            </seg>
            <seg n="6e9b6249">
              Innan jag gick hit satt jag och förberedde mig lite grann. Jag
              tänkte att jag skulle lämna ett motto för regeringen att jobba
              efter. Skulle vi inte kunna vara framme vid den tiden nu att det
              heter elström till alla tillika ljus, värme och telefon till alla
              året runt i alla väder? Ska vi ta upp detta ett par gånger under
              den här debatten och skicka med ministern det? Nu är det nog nämligen
              dags. Nu är det nog så att oron ute i Glesbygds-Sverige är stor.
              Jag har tagit upp frågan ur näringslivssynpunkt till näringsministern
              för att industrier ska ha möjlighet att av egen kraft utan regionalpolitiska
              medel etablera sig bland annat i Värmland. För att detta ska kunna
              ske utan regionalpolitiska medel på marknadskrafternas villkor
              måste infrastrukturen fungera. Och den viktigaste infrastrukturen
              efter vägen är strömmen.
            </seg>
            <seg n="25293d9e">
              Vi har i 30 år försökt att få industrier att etablera sig hos
              oss. De vill komma till oss, de vet att vi har arbetskraft, och
              de vet att vi har möjligheter att bygga ganska billigt på bra
              industriområden. Men de frågar: Har ni någon ström? Ja, vi har
              ström.
            </seg>
            <seg n="6156a8ed">
              Jag kommer ihåg när den nye vd:n på TVAB, det stora bolaget i
              min hembygd, i augusti för 20 år sedan, när han hade jobbat i
              två månader, klev in genom min dörr vi bodde grannar och sade:
              Vi måste flytta bolaget. Nu har vi haft 14 timmars strömavbrott
              på två månader. Och vi har 600 anställda.
            </seg>
            <seg n="4a99162c">
              Det är så, herr minister, att just det bolaget och de som bor
              utefter stora gatan klarar sig bättre i dag. Men en kilometer
              ut från bolaget ut i bygden är det minst lika illa. Bondgårdens
              kor blir inte mjölkade, och de övriga husdjuren får inget vatten.
              Mobiltelefonen slutar fungera, och även den andra telefonen, efter
              24 timmar i Sverige år 2004, herr näringsminister. Vad gör vi
              åt detta?
            </seg>
          </u>
          <note type="speaker" n="b44c2c74">
            Anf. 32 BÖRJE VESTLUND (s):
          </note>
          <u who="borje_vestlund_7895a4" xml:id="i-b4a903048824a775-0" n="f17b7d92" next="i-678df337d04a329b-0">
            <seg n="9469e11d">
              Fru talman! Det är frestande för mig att helt ändra i mitt manus
              efter att Runar Patriksson har varit uppe. Jag kunde ta det ur
              ett storstadsperspektiv. Även om man inte bor i glesbygd är man
              minst lika beroende av energi, kanske till och med ännu mer beroende.
              Den som bor i ett hus som är högt behöver åka hiss, om man är
              lite äldre eller funktionshindrad och får bekymmer på grund av
              det.
            </seg>
            <seg n="d402c4c2">
              Först ska jag emellertid tacka näringsministern för svaret. Det
              är positivt att man tänker i de här banorna och att det är en
              ambition hos regeringen att göra någonting åt det här. Det som
              är ett bekymmer är snarare att samtalen och dialogen inte har
              gett önskvärt resultat. Det visar inte minst höstens och julhelgens
              stora strömavbrott. Det enda svar man får från nätbolagen, när
              man frågar dem, är att det har fallit snö. Också näringsministern
              har sagt att det inte är någon acceptabel ursäkt. Argumentationen
              haltar ganska betänkligt i det sammanhanget.
            </seg>
            <seg n="c0db39b3">
              Vi kan dessutom konstatera att förtroendet för nätbolagen har
              minskat kraftigt. Människor känner ilska, uppgivenhet och förtvivlan
              när sådana här saker sker. Vi har i dag ett samhälle där man med
              stöd av olika typer av hjälpmedel kan klara sitt liv självständigt
              eller med liten hjälpinsats trots att man är gammal, sjuk eller
              funktionshindrad. Många av hjälpmedlen är dock beroende av el.
              Vid elavbrott kan dessa människor ofta inte klara sin vardag utan
              är hänvisade till kommun och landsting.
            </seg>
            <seg n="7036e534">
              På samma sätt har innovationer på IT-området inneburit att företag
              och anställda har kunnat klara sina uppgifter på ett helt annat
              sätt än tidigare, nu när man kan arbeta på distans. För dessa
              företag och människor innebär ständigt återkommande elavbrott
              att de inte kan utföra sina uppgifter. Jag menar att de ständiga
              elavbrotten hotar både välfärden och tillväxten.
            </seg>
            <seg n="11ea78d6">
              Fru talman! Det är naturligtvis glädjande att röjningen av ledningsgator
              har gått så fort. Men det är ändå nedfallande träd som är orsaken
              till många elavbrott. I varje fall är det det man ser på TV-bilderna.
              Vad är det då som har gått fel? Är det för gynnsamma regler i
              dag? Vad är det egentligen som har blivit fel?
            </seg>
            <seg n="fe9578b5">
              Det är positivt att näringsministern nu vill se över regleringsbrev
              för både Energimyndigheten och Elsäkerhetsverket. Det är ganska
              konstigt att riksdagen har lagt fast ett långtgående regelverk
              för konsumentskydd för att man fritt ska kunna välja elbolag,
              men det finns ett mindre regelverk för att nätbolagen ska se till
              att leverera el. Ändå vill regeringen inte se över lagstiftningen
              på området. Jag är kritisk till det.
            </seg>
            <seg n="0330d092">
              När man i debatten nämner just hårdare regler hotar nätbolagen
              med att höja nätavgifterna. Det är precis så monopolföretag brukar
              hota när man vill störa deras monopol. Det vi talar om är just
              monopolföretag. Jag kan hemma hos mig välja vilket elbolag jag
              vill, men jag måste ändå betala för ett nät som jag vet inte underhålls
              på ett tillfredsställande sätt.
            </seg>
            <seg n="420ed2ad">
              Näringsministern berör i sitt svar frågan om avbrottsersättning.
              Det är bra om man slipper betala för någonting man inte får. Men
              det kan knappast betraktas som en förmån, fru talman. Det är en
              självklarhet. Men vad händer för den som har en full frys där
              innehållet måste kasseras efter avbrottet? Vad händer för butiksinnehavaren
              som får avstå från några dagars försäljning på grund av elavbrott?
              Vem ersätter dem?
            </seg>
            <seg n="8376b067">
              Till sist ska jag fråga näringsministern: Vilka konkreta åtgärder
              kommer man att vidta för att den här typen av totalt onödiga avbrott
              inte ska ske igen?
            </seg>
          </u>
          <note n="98977bd9">
            Anf. 33 ANITA BRODÉN (fp):
          </note>
          <u who="borje_vestlund_7895a4" xml:id="i-678df337d04a329b-0" n="f17b7d92" prev="i-b4a903048824a775-0">
            <seg n="31199bbd">
              Fru talman! Jag vill ytterligare stryka under vikten av att den
              här frågan kommer upp på dagordningen. Det är en fråga som berör
              både stad och land, har vi förstått. Men landsbygden har drabbats
              extra hårt det senaste halvåret. Jag har ett antal exempel från
              Dalsland där både enskilda och företagare drabbats mycket svårt.
              Den maktlöshet man där känner blir påtaglig när man har svårt
              att se en vilja till lösning.
            </seg>
            <seg n="cf309098">
              Det är inte bara träd som blåser över ledningar utan gamla stolpar
              som står på öppen åker ger vika, vilket visar att bristande underhåll
              är orsaken till elavbrotten. Även om man under de senaste åren
              har röjt är det inte tillräckligt. Det krävs en snabbare reinvesteringstakt
              där 3540 år gamla ledningar och stolpar behöver bytas ut för att
              man ska kunna säkra elförsörjningen även på landsbygden. Jag bedömer
              att det har varit ett förlorat decennium vad gäller detta.
            </seg>
            <seg n="a0adb6f3">
              Bara kabeldragning i nuvarande takt skulle ta 90100 år. Det finns
              modernare teknik, både luftburen och genom kablar, som skulle
              ge stor driftssäkerhet framöver. Min fråga till näringsministern
              är därför: Finns det från regeringens håll en ambition att öka
              reinvesteringstakten och också upprätta en plan för när de gamla
              ledningsnäten ska vara utbytta?
            </seg>
            <seg n="282423f3">
              Fru talman! Herr statsråd! När man har två hål i väggen är det
              minsta man vill drabbas av kraftlöshet.
            </seg>
            <seg n="4ebdfd5c">
              Jag ska gå in på en enda fråga, nämligen det som statsrådet berör
              i slutet av sitt svar. Det är skadeståndsskyldighetens betydelse
              i sammanhanget. Det finns inget som är så effektivt som ett skadeståndsansvar
              vid bristande leverans. Statsrådet talar genomgående om leveranskvalitet.
              Jag skulle vilja vända på det och säga att det i första hand är
              fråga om leveranssäkerhet. Det är lite olika saker.
            </seg>
            <seg n="6f095201">
              Kvalitet kan innebära många saker. Här är säkerhet den stora
              frågan. Statsrådet antydde att skadeståndsskyldigheten är utformad
              på det sättet att den är frivillig när han talar om den frivilliga
              avbrottsersättningen. Det finns också en tendens att bristande
              underhåll ses som lönsamt. Den bristande skadeståndsskyldigheten
              för elleverantörerna är det största problemet, menar jag. Jag
              är inte någon juridisk expert som kan säga hur den ska utformas.
              Men om skadeståndsskyldigheten hade varit annorlunda utformad
              tror jag att elleverantörerna skulle få mycket starkare incitament
              att se till att bristande leveranssäkerhet inte blir det problem
              som den är för mottagaren och betalaren.
            </seg>
            <seg n="1bb4bcc5">
              Vi är många i landet som får mycket häftiga elräkningar. Det
              drabbar säkert också statsrådet. Många elleverantörer tjänar numera
              stora pengar. Man måste därför, enligt mitt förmenande, se över
              skadeståndsskyldigheten och hur den förhåller sig proportionellt
              till skadan. Jag menar att de låga skadestånden från elleverantörerna
              till enskilda och andra inte står i proportion till skadan.
            </seg>
            <seg n="248a99d6">
              Vi talar ofta om att det är ett storstadsproblem. Men om man
              har tillbringat två dagar på Rådmansö den senaste tiden, sju mil
              från Helsingfors och fem mil från Forsmark, vet man att det är
              ett lika stort problem där som någon annanstans när strömmen inte
              kommer. Det är svårt för både industrier och enskilda att bedriva
              någon verksamhet.
            </seg>
            <seg n="fc820a9a">
              Jag tycker att statsrådet skulle se till att man ser över skadeståndsskyldigheten
              gentemot köpare av elektricitet. Det är själva nyckeln till mycket
              snabbare investeringar i driftssäkerheten.
            </seg>
          </u>
          <note n="f58c0ed8">
            Anf. 34 GUNNAR ANDRÉN (fp):
          </note>
          <note type="speaker" n="e370643c">
            Anf. 35 Näringsminister LEIF PAGROTSKY (s):
          </note>
          <u who="leif_pagrotsky_933584" xml:id="i-793f84adecc4122c-5" n="24e62299">
            <seg n="01b18cca">
              Fru talman! Jag hade efter förra vinterns händelser vid två tillfällen
              kvartssamtal med branschen för att ta upp de problem som hade
              varit. Det gällde själva avbrotten, tiden för att få strömmen
              tillbaka när avbrott sker, den då urusla informationen till dem
              som drabbades om vad som hade hänt hur länge strömmen skulle vara
              borta och så vidare. Det gällde också ersättningsfrågorna, som
              var krångliga och svåra att använda sig av. De var helt enkelt
              för dåliga. Under olika grader av press åtog sig leverantörerna
              att beträffande var och en av dessa olika frågor vidta åtgärder.
            </seg>
            <seg n="9a771fd8">
              Vad gäller underhållet har leverantörerna växlat upp sina aktiviteter.
              De har ökat spenderandet, lagt ned större resurser och köpt mera
              kabel. De har röjt ytterligare i grenverken i de träd som står
              nära, vidgat gatorna och så vidare. De har åtgärdat 3 800 mil
              på två år, vilket är ett helt varv runt jordklotet strax norr
              eller söder om ekvatorn. 3 800 mil är rätt mycket skogsröjning.
              570 mil nedgrävd eller isolerad kabel är också ganska mycket.
            </seg>
            <seg n="5be371aa">
              Efter det som skett i vinter är det dock alldeles uppenbart att
              dessa åtgärder inte varit tillräckliga. Jag är övertygad om att
              bolagen själva kommit fram till samma slutsats som jag, nämligen
              att detta är otillräckligt.
            </seg>
            <seg n="b849d48f">
              Jag kommer, vilket jag också sade till bolagen när vi senast
              sågs i våras, att ta initiativ till att träffa dem igen och föra
              nya samtal när vi, en bit in i den här vintern, kan värdera hur
              de åtgärder som de satt i sjön fungerat. Vi kommer att gå igenom
              dessa, och då kommer jag att säga samma sak till dem som jag säger
              till er: Vi måste ta en funderare över vad vi kan göra ytterligare.
              Det som gjorts har inte räckt.
            </seg>
            <seg n="09241b3d">
              När det gäller de två speciella regioner som nämnts här, Värmland
              och Dalsland, tror jag att man kan konstatera att både Vattenfall
              som är ett bolag som riksdagen beslutat ska behandlas på samma
              sätt som andra bolag och varken ges större skyldigheter eller
              särskilda förmåner i sitt konkurrensbeteende och Fortum, alltså
              de båda bolag som huvudsakligen berörts här, rimligen dragit samma
              slutsats, det vill säga att skadorna varit överraskande stora
              och att dessa områden är i behov av akuta insatser för att stärka
              näten. Jag har hört att Vattenfall för sin del under de kommande
              åren ska göra riktade investeringar av rätt stor omfattning för
              att stärka elförsörjningen i Värmland och Årjäng.
            </seg>
            <seg n="21c5aaa7">
              Låt mig beträffande Helsingfors säga att jag för min del arbetar
              för att vi ska ta krafttag för att långsiktigt trygga elförsörjningen
              till Storstockholmsområdet. Att vara beroende av el är inget glesbygdsproblem.
              I storstäder finns hissar, och där finns transportmedel som är
              beroende av ström. Ambitionen är att vi ska tänka till rejält
              när det gäller ledningssträckning, tekniska möjligheter och försörjningstrygghet.
              Jag räknar med att mycket snart föreslå regeringen att utfärda
              ett sådant uppdrag.
            </seg>
            <seg n="cc423162">
              Vi har i Helsingforssregionen ett ganska planlöst nät av eldistribution.
              Det tar mycket mark i anspråk och har brister när det gäller effektivitet
              och leveranssäkerhet. Jag ska se till att detta blir åtgärdat,
              och jag återkommer mycket snart med ett uppdrag i den frågan.
            </seg>
          </u>
          <note type="speaker" n="b82199df">
            Anf. 36 RUNAR PATRIKSSON (fp):
          </note>
          <u who="runar_patriksson_91c2bd" xml:id="i-e56a66c4f9d79b59-3" n="79f19000">
            <seg n="dce75193">
              Fru talman! Jag tackar för de svaren. Jag har gjort en del färgmarkeringar
              på det skriftliga svar jag fått. På en del ställen har jag i kanten
              skrivit bra. Det handlar just om synen på det dåliga underhållet,
              och precis som ministern sade är det oacceptabelt. Också regeringen
              och ministern ser så på frågan.
            </seg>
            <seg n="76d14bcd">
              Sedan nämns, vilket också Gunnar Andrén tog upp, möjligheten
              till det som här kallas frivillig ersättning om kunden inte får
              levererad vara. Jag tror att vi får ta och kalla det för någonting
              annat än frivillig. Vi måste sätta in hårda tag så att strömavbrott
              inte lönar sig.
            </seg>
            <seg n="76d6e73c">
              Jag är helt klar över att detta kanske drabbar Vattenfall för
              hårt. Vi ska också nämna Fortum och Sydkraft. Vi som jobbar med
              den här frågan får ideligen telefonsamtal från samtliga strömleverantörer.
              Det handlar om just möjligheterna att ställa krav. Var kraftfull!
              Dessa krav kan näringsministern först och främst ställa på Vattenfall.
              Vi i Sverige, som äger det aktiebolaget, accepterar inte att våra
              kunder inte får ström. Vi accepterar inte heller att vi gräver
              ned 10 miljarder i vinster men inte gräver ned elkabel. När det
              gäller milen skog, som näringsministern nämnde har röjts, är de
              fortfarande långt från Dalsland, Värmland, Dalarna och Norrland.
            </seg>
            <seg n="de32540f">
              Vi måste ta tag i den här frågan. Så här är det, herr näringsminister:
              Om vi ställer ägarkrav på Vattenfall, vilket vi har möjlighet
              att göra, tror jag att vi därmed skrämmer upp Sydkraft och Fortum
              och andra ägare så att de agerar sammalunda. Det är det min debatt
              i dag handlar om. Vi måste ställa krav som innebär att strömavbrott
              inte lönar sig. Det ska bränna till i kassan hos dem som fått
              uppdraget att bära kraften, vara linjebärare, vara infrastrukturbärare.
              Vi har ju lagt ut detta uppdrag på dem.
            </seg>
            <seg n="bf355439">
              En liten fråga som kanske borde tas upp till diskussion gäller
              den om att samtidigt vara både ägare av linjen och ha ett privat
              säljande precis som Börje Vestlund tidigare nämnde. Det kanske
              kunde vara vettigt att ta upp en diskussion om detta för att se
              om där finns ett problem.
            </seg>
            <seg n="06401b07">
              Just i fråga om avbrottsersättning kan man säga det som Gunnar
              Andrén sade, och som Olle Rosén sade tillsammans med mig och Peter
              Eriksson i en debatt i Radio Väst: Ni ställer ju inga krav! Det
              är lönsamt med strömavbrott. Om det är så måste vi ta tag i frågan
              omedelbart. Ställ tidskrav på när det hela ska vara klart.
            </seg>
            <seg n="8835642b">
              Som jag sade tidigare garanterade strömleverantören för 20 år
              sedan att ingen i Värmland inom fem år skulle ha strömavbrott.
              Vi lever i en annan verklighet. Ägardirektiv till Vattenfall kan
              ge effekter också när det gäller Fortum och Sydkraft. Vi måste
              ha krav på ersättningar som svider vid avbrott. I dag lönar det
              sig att gå fram försiktigt, eftersom påföljderna är billiga. Så
              får det inte vara.
            </seg>
            <seg n="296e24af">
              Gräv inte ned vinster, utan satsa i stället på att gräva ned
              elkabel! Det är mitt lilla tips till ministern. Ström året runt
              till alla! Det var det lilla motto vi hade i början. Jag återkommer
              ytterligare en gång.
            </seg>
          </u>
          <note type="speaker" n="942319e4">
            Anf. 37 BÖRJE VESTLUND (s):
          </note>
          <u who="borje_vestlund_7895a4" xml:id="i-b4a903048824a775-1" n="f17b7d92" next="i-678df337d04a329b-1">
            <seg n="0d20e24e">
              Fru talman! Det är naturligtvis frestande att i det här sammanhanget
              göra detta till en lite mer ideologisk fråga. Gunnar Andrén säger
              att man ska höja skadeståndskraven. Det är möjligt att det är
              en väg att gå. Jag vill dock påstå att en del av de problem som
              vi har får skyllas på den avreglering som genomfördes för ett
              antal år sedan. Det är en av anledningarna till att vi har den
              situation som vi nu har.
            </seg>
            <seg n="47f150be">
              Jag har väldigt liten förståelse för varför vi skulle ställa
              större krav på Vattenfall än på något annat energibolag. Jag kan
              inte se logiken i det. Tvärtom ska vi ställa lika stora och hårda
              krav på alla företag. Om vi tittar lite grann på siffrorna kan
              vi konstatera att man, när det gäller att investera i näten, var
              duktigare på detta före avregleringen. Man måste fråga sig vad
              det beror på.
            </seg>
            <seg n="63b9a429">
              Jag är positiv till den översyn av avregleringen som regeringen
              låter göra. För att vi ska kunna få fri konkurrens och en fri
              marknad måste vi trots allt ha regler för den marknaden och för
              hur konkurrenssituationen ska hanteras.
            </seg>
            <seg n="dc167dff">
              Jag är väldigt glad att man vill se över det ganska snåriga elsystem
              som man har i Helsingfors med alla dessa från början väldigt små
              enheter som man sedan har byggt ihop på det mest konstifika sätt.
              Jag vill hänvisa till de två stora avbrotten på Järvafältet för
              ett par år sedan. Det var ett sådant exempel. Man kunde konstatera
              att ett av de stora problemen var just att det var två elsystem
              som hade slutits samman. Dessutom hade man reservkabeln i samma
              kablage som man hade den vanliga kabeln. Det kan man fundera på
              om det var så klokt.
            </seg>
            <seg n="ca8e8952">
              Det är mycket sådant som behöver ses över. Jag tycker fortfarande
              att det finns för lite av det, och där kan jag vara kritisk mot
              regeringen. Varför törs man inte ta itu med att sätta ordentliga
              regler för nätföretagen så att de ska se till att de ska kunna
              garantera detta? Det är möjligt att Gunnar Andrén har rätt att
              det ska ske genom just ekonomi. Men det kanske också är så att
              man måste ställa samma krav som vi ställer i alla andra sammanhang
              när producenter och leverantörer inte klarar av det.
            </seg>
            <seg n="8450da43">
              Vi ställer krav på att det ska fungera. Det är inte acceptabelt
              i Sverige och i vår del av världen att när vi beställer en vara
              kommer den inte fram. Det måste vi se till att den gör i framtiden,
              fru talman.
            </seg>
          </u>
          <note n="d0c62989">
            Anf. 38 ANITA BRODÉN (fp):
          </note>
          <u who="borje_vestlund_7895a4" xml:id="i-678df337d04a329b-1" n="f17b7d92" prev="i-b4a903048824a775-1">
            <seg n="3c9a5fbb">
              Fru talman! Föregående näringsminister utlovade att elproblemen
              skulle byggas bort under ett decennium. Det har inte skett. Svaret
              från näringsminister Leif Pagrotsky andades ändå så mycket positivt
              och en insikt om problematikens art att jag därför känner mig
              något lugnare.
            </seg>
            <seg n="f4a2ccb9">
              En fråga som jag ställer mig gäller just det som vi talat om
              och lyssnat på, nämligen kraven. Frågan är: Är baskraven för lågt
              ställda i regelverken? Vi hörde tidigare i debatten om skillnaden
              mellan mindre och större företag. Många av de mindre bolagen har
              haft högre ambitioner och klarat det på ett bättre sätt.
            </seg>
            <seg n="f8a0ee46">
              Vi har varit inne frågan om rejäla skadestånd. Det är oerhört
              viktigt. Det visar medborgarna att man har missat på en viktig
              punkt. Ett fungerande elnät är ännu viktigare. Det är dit vi måste
              nå.
            </seg>
            <seg n="5650cea0">
              Jag vill upprepa frågan som jag tidigare ställde om hur regeringen
              ska kunna uppfylla det statliga ansvaret om ström ända ut på den
              yttersta delen av ledningarna. Är min tolkning rätt att näringsministern
              är beredd att höja reinvesteringstakten samt sätta ut ett datum
              för när gamla ledningar och stolpar är utbytta?
            </seg>
            <seg n="36a5605e">
              Fru talman! Jag hoppas att statsrådet har möjlighet att något
              gå in på skadeståndsaspekten, som jag berörde utförligt i mitt
              tidigare anförande. Jag förstår att statsrådet inte hade tidsmässiga
              möjligheter att svara på det inom ramen för sitt tidigare anförande.
            </seg>
            <seg n="0c2fccce">
              Jag har egentligen inte så mycket att tillföra debatten. Möjligen
              skulle det vara det ideologiska. Elektricitet är en viktig ideologisk
              fråga. Det hävdade redan Lenin, som bekant. Kommunismen var dels
              någonting annat, dels ström till alla hushåll. Jag kan se det
              något annorlunda. Men jag förstår att herr Vestlund tänkte på
              den saken när han studerade Marx Kapitalet och Lenins skrifter.
            </seg>
            <seg n="d034643c">
              I övrigt tycker jag att det är väldigt bra och vittnar om kraftfullhet
              att statsrådet vill ta itu med det planlösa ledningsnät som finns
              i Storstockholmsområdet. Det är en viktig del att man kan rusta
              upp det. Vi har vid andra tillfällen diskuterat den svåra beslutssituationen
              i Helsingfors när det är så många kommuner, och så vidare. Jag
              tror att det är riktigt att göra någonting på den punkten.
            </seg>
            <seg n="93f99e20">
              Jag vill sluta med att tacka statsrådet för debatten. Jag hoppas
              att vi kommer att kunna se fram emot en ljus framtid.
            </seg>
          </u>
          <note n="253fcd5a">
            Anf. 39 GUNNAR ANDRÉN (fp):
          </note>
          <note type="speaker" n="7cbd982a">
            Anf. 40 Näringsminister LEIF PAGROTSKY (s):
          </note>
          <u who="leif_pagrotsky_933584" xml:id="i-793f84adecc4122c-6" n="24e62299">
            <seg n="dfd8b3a2">
              Fru talman! Jag vill först anknyta till frågan om investeringar
              i underhåll, reinvesteringar och sådant för att minska risken
              för avbrott. Jag tror att jag kan utlova att vi ska öka pressen
              på företagen. Jag tror att jag kan utlova att det kommer att bli
              en ökad takt i detta. Hittills har erfarenheten visat de ambitionshöjningar
              som gjordes förra året, trots att de gick i rätt riktning, inte
              var tillräckliga och att man måste gå vidare på den vägen.
            </seg>
            <seg n="76aa06c6">
              Sedan har det uppstått en liten diskussion om vilken teknik som
              ska användas för detta. En linje går ut på att via ägardirektiv
              till just Vattenfall sätta press på Fortum och Sydkraft att öka
              investeringarna. Jag är inte så övertygad om den metodens förträfflighet.
              Jag har att lyda riksdagen, som är min chef. Riksdagen har sagt
              att Vattenfall inte ska få särskilda privilegier eller på annat
              sätt särbehandlas i konkurrensen, utan det ska konkurrera på lika
              villkor.
            </seg>
            <seg n="6b23f3a4">
              Jag tänker ge ägardirektiv till Vattenfall. Men jag tror inte
              att det är den effektivaste metoden att påverka andra. Där vill
              jag använda mer generellt verkande medel. Jag tänker tala med
              alla bolagen och framföra vad jag tycker och också säga att om
              detta inte går på den väg som samtalen innebär måste vi tänka
              på andra metoder. Då tror jag alla förstår vad det betyder.
            </seg>
            <seg n="cbcb30c2">
              Medborgarna har som bekant rätt att ställa krav på säker elförsörjning.
              Sverige är ett avancerat industriland och IT-land som är mer elberoende
              än någonsin tidigare och kanske mer elberoende än något annat
              land på jorden. Elnätet måste skötas med utgångspunkt i detta.
            </seg>
            <seg n="41d50c74">
              Vi jobbar också genom att Energimyndigheten i sin övervakning
              av nätföretagen vad gäller modeller för prissättning och annat
              utövar en stark press. Även det kan skruvas upp om det skulle
              behövas. Resultat på området är det viktiga, och det tror jag
              att vi kan utlova.
            </seg>
            <seg n="4fe8ddc6">
              Sedan till frågan om ersättning. Det är en stor och väldigt viktig
              fråga. Den var väldigt stor förra året och väldigt viktig i de
              samtal vi förde med företagen. Konsumenterna har rätt till ersättning
              vid avbrott. De har en stark rätt, en legal rätt. Det är ingenting
              vi nu behöver överväga att införa. Den finns där, och den är stark.
            </seg>
            <seg n="a3e6d4a3">
              I ellagen ägnas ett helt kapitel just åt frågan om konsumenternas
              ställning och möjlighet att få ersättning vid elavbrott. Det finns
              inget som helst krav i ellagen på att det ska vara en viss längd
              på avbrottet, att det ska vara just 24 timmar eller något annat.
            </seg>
            <seg n="42f9edef">
              Vad det handlar om är att elföretagen nu har utöver lagens krav
              frivilligt infört en längre gående ersättningsskyldighet. De har
              själva åtagit sig att betala. Det är 1 000 kr kontant i Vattenfalls
              fall. Jag vill gärna lyfta fram att Vattenfall gjorde detta först,
              på eget initiativ och mer generöst än någon annan.
            </seg>
            <seg n="3af5cc14">
              Det är tusen spänn efter 24 timmar och sedan tusen spänn till
              efter varje ytterligare 24 timmar utan krångel. Blanketter kanske
              man har. Men det är inte som förut där man ska påvisa skada av
              ekonomisk art som man ska ha ersättning för och sådant.
            </seg>
            <seg n="4790cfb7">
              Den som inte är nöjd med detta kan gå till tingsrätten och yrka
              större ersättning. Detta förenklar och underlättar. Fortum och
              Sydkraft har följt efter och har något mindre generösa regler.
              Det har blivit enkelt, och jag hoppas att det har blivit mycket
              bättre.
            </seg>
            <seg n="97a7f100">
              Vad gäller näringsidkare har också de samma rätt. Men den schablon
              man har infört har gällt hushållen, som inte har samma möjligheter
              att få sin rätt hävdad.
            </seg>
            <seg n="98f8f925">
              Jag tycker inte att det är bra att det ska vara gratis för företagen
              att ha elen avstängd i 24 timmar. Jag tycker att man ska gå vidare.
              Det är ett bra incitament för att förebygga skadorna. Detta är
              ett bra första steg, men nu ska vi fortsätta.
            </seg>
          </u>
          <note type="speaker" n="06487312">
            Anf. 41 RUNAR PATRIKSSON (fp):
          </note>
          <u who="runar_patriksson_91c2bd" xml:id="i-e56a66c4f9d79b59-4" n="79f19000">
            <seg n="9987923e">
              Fru talman! Det är en bra debatt vi haft, herr minister. En säker
              elförsörjning och framkomliga vägar året runt i hela landet är
              en självklarhet som måste tryggas av det offentliga. Nu läste
              jag ur min egen interpellation och slängde in vägen samtidigt.
            </seg>
            <seg n="a4371ea0">
              Problematiken är den att i de delar av Sverige där strömmen är
              borta när vinden och några snöflingor kommer, där är också vägen
              avstängd några veckor efter jul när tjällossningen kommer. Problematiken
              är alltså dubbel på infrastruktursidan.
            </seg>
            <seg n="99e14257">
              Jag har förstått av debatten i dag att näringsministern tar strömfrågan
              på största allvar. Det gläder mig. Som gammal skollärare vill
              jag ändå påstå något. Ett par gånger har näringsministern använt
              ordet kvartssamtal. Han har träffat elbolagen på så kallade kvartssamtal,
              säger han. Det använde vi också många gånger i skolan när jag
              var lärare. Men det räcker ofta inte. Jag fick ta extra samtal,
              och det kunde ta en timme om vi skulle tala ut om problematiken
              som gällde en skolelevs sätt att jobba i skolan och ha det bra.
              Det var fyra kvartar det blir en timme. Men det räcker inte. På
              något sätt vill jag vara representant för Landsorts- och Glesbygds-Sverige
              på näringslivssidan och även på den privata boendesidan. Det räcker
              inte, näringsministern! Vi måste ta krafttag, precis så som näringsministern
              här i dag har sagt. Vi måste gå vidare.
            </seg>
            <seg n="9b3ff984">
              Om nu ägardirektiv inte är rätt väg till Vattenfall så vill jag
              påstå att den som jag klagar mest över i mitt område är Fortum.
              Jag hade en kraftig debatt med cheferna från Sydkraft på en träff
              här i Helsingfors i förra veckan, och jag kan garantera näringsministern
              att Runar Patriksson inte viker en millimeter när han träffar
              cheferna för dessa bolag från kravet på en strömförsörjning hela
              året till alla i Sverige.
            </seg>
          </u>
          <note type="speaker" n="95968a0a">
            Anf. 42 BÖRJE VESTLUND (s):
          </note>
          <u who="borje_vestlund_7895a4" xml:id="i-850985eca02a31cc-2" n="f17b7d92">
            <seg n="cb47254b">
              Fru talman! När jag skrev interpellationen funderade jag på att
              skriva fyra interpellationer, nämligen också en till försvarsministern,
              en till socialministern och en till statsrådet Messing av den
              anledningen att denna fråga har blivit så bred. Det visar inte
              minst julhelgen. Om det här fortsätter så måste man kanske ändra
              på den inriktning som man har för hur man ska utöva socialtjänsten.
              Hur ska man klara den? Tack vare att personalen gör stora heroiska
              insatser så kan vi konstatera att man har klarat den grundläggande
              tryggheten för våra gamla, handikappade och sjuka. Men det hänger
              alltid på en tråd.
            </seg>
            <seg n="965387d3">
              Jag menar att man också måste titta på hur vi har det med telefonin
              både den fasta och mobiltelefonerna när strömmen inte fungerar.
              Vad har vi för beredskap där? Hur hanterar vi till exempel en
              situation där stora områden blir borta från allt vad elkraft heter
              under en längre tid, såsom det faktiskt höll på att bli i julas?
              Hur ser vi till att människor kan få sina behov tillfredsställda?
            </seg>
            <seg n="4de9af8b">
              Jag kan inte se att man har en speciellt genomtänkt strategi
              för detta när jag tittar i de beslut som är fattade på något av
              områdena. Jag skulle vilja efterlysa just en strategi för vad
              man gör i de krissituationer när man tappar elen, för att människor
              över huvud taget ska kunna klara sig över de kritiska dygnen.
              Tack och lov är ju de flesta av våra elavbrott relativt korta,
              men det händer från tid till annan att de blir lite längre. Det
              är de situationerna som man måste börja fundera på. Hur ska vi
              hantera dem? Jag ser att vi har en alltför liten beredskap för
              dem.
            </seg>
          </u>
          <note type="speaker" n="524ba78a">
            Anf. 43 Näringsminister LEIF PAGROTSKY (s):
          </note>
          <u who="leif_pagrotsky_933584" xml:id="i-d2e271c60bb52740-0" n="24e62299" next="i-cde8df47f7bd692c-0">
            <seg n="872f3928">
              Fru talman! Jag vill återgälda artigheterna och tacka för en
              bra debatt. Den har understrukit hur viktigt det är för det svenska
              samhället med en trygg och säker energiförsörjning. Det är tydligt
              att detta är en samhällsfunktion som marknaden inte klarar ensam
              och på egen hand. Det krävs ett starkt och tydligt ledarskap från
              statsmakten. Vi kommer för vår del att ta det ansvaret. Det är
              i den egenskapen som vi agerar i första hand. Det innebär inte
              att vi inte också som ägare av Vattenfall ska agera. Själv ska
              jag i morgon besöka Vattenfalls huvudkontor i Vällingby, och jag
              kommer inte att uttrycka mig lindrigare där än vad jag har gjort
              här i dag om man uttrycker det på det viset. Men det är som sagt
              inte detta som är huvudinstrumentet för att påverka.
            </seg>
            <seg n="50db9aac">
              Sverige är ett avancerat land ett av de mest avancerade i hela
              världen, inte minst när det gäller användningen av IT och datorer.
              Vi kräver en obruten elförsörjning. Vi kräver inte bara att man
              har ström i väggen till ett bra pris, utan vi kräver att man har
              ström med kvalitet. Den viktigaste kvaliteten är just förutsägbarhet
              och pålitlighet. Man ska veta att man inte behöver investera i
              reservaggregat och att man inte behöver göra dyra extrainvesteringar
              som står och väntar för den händelse det kommer avbrott eftersom
              avbrott ska vara så sällsynta i Sverige. I den mån de ändå kommer
              ska vi ha så bra och goda ersättningsregler att de ekonomiska
              skadorna ska begränsas. Detta tänker jag fortsätta att jobba för.
              Jag är övertygad om att det kommer att bli bättre.
            </seg>
            <seg n="ce75c2fa">
              Jag vill också gärna understryka att det inte var bättre förr.
              Det är våra krav som har skärpts, och det ska de göra eftersom
              vi är mer sårbara i dag än vi har varit tidigare. Men det är inte
              så att förr i tiden var det aldrig var någon storm, förr i tiden
              fanns det inga luftledningar och förr i tiden var alla ledningar
              isolerade eller nedgrävda. Så var det inte! Men kraven har höjts,
              och vi ska ha en politik på området som är i takt med tiden och
              som skruvar upp ambitionerna.
            </seg>
          </u>
          <note n="82564b4d">
            Överläggningen var härmed avslutad.
          </note>
          <note n="c1bcf0eb">
            9 § Svar på interpellation 2003/04:205 om bristen på bostäder
            för studerande
          </note>
          <note n="183c3441">
            Anf. 44 Statsrådet LARS-ERIK LÖVDÉN (s):
          </note>
          <u who="leif_pagrotsky_933584" xml:id="i-cde8df47f7bd692c-0" n="24e62299" prev="i-d2e271c60bb52740-0">
            <seg n="7315a883">
              Fru talman! Nina Lundström har frågat mig vad jag avser göra
              för att lösa den akuta bostadsbristen för studerande i Sverige.
              I sitt underlag berör Nina Lundström även stora delar av den övriga
              bostadspolitiken.
            </seg>
            <seg n="e44f27a6">
              Jag vill inledningsvis understryka att jag delar Nina Lundströms
              åsikt att tillgången på bostäder till rimliga kostnader för såväl
              studenter som för andra grupper fortfarande är för låg i förhållande
              till efterfrågan. Särskilt tydligt är detta i storstadsområdena.
              Regeringen har arbetat med frågan i olika former under en lång
              tid.
            </seg>
            <seg n="5a84ddea">
              Vad gäller studentbostäder så gjorde redan 1999 Boverket en översyn
              av sina föreskrifter och allmänna råd som gäller utformning av
              studentbostäder. Vissa standardkrav reviderades som gjorde det
              möjligt att minska produktionskostnaderna med 20 00030 000 kr
              per lägenhet.
            </seg>
            <seg n="3da40136">
              Ett investeringsbidrag för anordnande av studentbostäder har
              funnits till i augusti 2003. Sedan år 2000 har ca 14 500 nya studentbostäder
              beviljats bidrag.
            </seg>
            <seg n="85d91c32">
              En ny investeringsstimulans för byggande av mindre hyresbostäder
              och studentbostäder beslutades om av riksdagen i början av juni
              2003. Hittills har 2 500 lägenheter beviljats bidrag. Vad bostads-
              och byggsektorn behöver nu är inte så mycket nya grepp som arbetsro.
              Det nya regelsystemet måste få tid att etableras för att få full
              verkningskraft.
            </seg>
            <seg n="a959ab23">
              Vad gäller bostadspolitiken i övrigt har regeringen tagit en
              mängd olika initiativ för att skapa förutsättningar för ett ökat
              byggande av bostäder, och inte minst bostäder till rimliga kostnader.
            </seg>
            <seg n="8e016973">
              Från den 1 januari i år infördes bestämmelser om tredimensionell
              fastighetsindelning. Detta banar väg för ökad bostadsproduktion
              i städerna.
            </seg>
            <seg n="b1d3cc9b">
              En utredning om reformering av bostadshyressättningen inom bruksvärdessystemet
              har tillsatts efter förslag från Hyresgästföreningen, Fastighetsägarna
              Sverige och SABO.
            </seg>
            <seg n="ec34cce4">
              PBL-kommittén ska under 2004 presentera förslag till åtgärder
              som kan effektivisera beslutsprocessen, inklusive instansordningen
              för överklagande, samt möjlighet att överklaga.
            </seg>
            <seg n="3ec384fd">
              Kapitalförsörjningen har stärkts genom att Statens bostadskreditnämnd
              från och med 2004 får lämna garantier för ny- och ombyggnader
              av bostäder från botten och upp till 90 % av marknadsvärdet på
              ett objekt.
            </seg>
            <seg n="aac661a6">
              Byggkostnadsforum, BKF, har visat att det finns olika sätt att
              få ned såväl bygg- som boendekostnaderna utan att det görs avkall
              på kvaliteten. Byggkostnadsforum har stött ett tjugotal projekt
              som bland annat prövar ny teknik och effektivare produktionsmetoder,
              nya entreprenad- eller upphandlingsformer och alternativa inköpsvägar.
            </seg>
            <seg n="418d2829">
              En arbetsgrupp tillsätts inom Regeringskansliet med uppgift att
              utreda hur man skulle kunna möjliggöra ett mer omfattande byggande
              av hyresbostäder på den mark i Helsingforssregionen som i dag
              ägs av statliga aktiebolag eller myndigheter och verk och som
              kan vara lämplig att exploatera för bostadsändamål.
            </seg>
            <seg n="9bf343a7">
              De ovan nämnda åtgärderna kommer att underlätta förutsättningarna
              för ett ökat byggande, men ansvaret för bostadsförsörjningen i
              landet är delat. Staten svarar för att de rättsliga och finansiella
              instrumenten finns tillgängliga för bostadsbyggande. Kommunerna
              har ansvaret för bostadsförsörjningen i respektive kommun. Det
              är viktigt att kommunerna överväger vilka åtgärder de kan vidta
              för att stimulera ett ökat bostadsbyggande, till exempel när det
              gäller mark- och planberedskapen och genom ett strategiskt markinnehav.
            </seg>
            <seg n="238f1f70">
              Sist men inte minst vill jag påpeka att byggföretagen själva
              har möjligheter att påverka produktionen av bostäder. De stora
              byggentreprenörsföretagen äger i dag byggrätter för ca 60 000
              lägenheter runtom i landet. Den vikande marknaden för bostadsrätter
              gör att företagen nu kan ställa om sin produktion så att den motsvarar
              efterfrågan av bostäder för bredare befolkningsgrupper, däribland
              studenter. Detta skulle vara ett önskvärt steg från byggföretagens
              sida.
            </seg>
          </u>
          <note type="speaker" n="144086cc">
            Anf. 45 NINA LUNDSTRÖM (fp):
          </note>
          <u who="nina_lundstrom_103ab9" xml:id="i-562f6b68f67b8928-0" n="757f476c">
            <seg n="803a11b5">
              Fru talman! Jag vill börja med att tacka statsrådet Lars-Erik
              Lövdén för svaret, men jag upplever att det inte ger några konkreta
              svar på min fråga i interpellationen. Vad avser statsrådet Lars-Erik
              Lövdén att göra för att lösa den akuta bostadsbristen för studerande
              i Sverige?
            </seg>
            <seg n="20a28821">
              Nu står studerande i bostadsköer, och en del får tacka nej till
              studieplatser. Den sociala snedrekryteringen till högre utbildning
              riskerar att öka. Vuxna människor bor kvar hemma i en påtvingad
              mamborelation. Det går inte en månad utan att studerande hör av
              sig. Det finns uppgifter om att i Storstockholm är det 56 % av
              gruppen 1823 år som bor kvar hemma.
            </seg>
            <seg n="79f58cc1">
              Det behövs fler bostäder i allmänhet och studentbostäder i synnerhet.
              Antalet högskolestuderande har ju ökat sedan början på 90-talet
              från ungefär 200 000 till 350 000. Det finns ca 65 000 studentrum
              och studentlägenheter i Sverige. Enligt Sveriges Förenade Studentkårer
              behövs ca 45 000 nya studentbostäder. Studerande är en heterogen
              grupp, och efterfrågan varierar. Den allmänna bostadsbristen drabbar
              även alla studerande i bred mening.
            </seg>
            <seg n="be326958">
              Men bostadspolitiken har ju andra problem, svarta lägenhetsaffärer,
              gräddfiler för bolagsdirektörer, liten tillgång till planlagd
              mark, omständliga bygglovsprocesser, bristande konkurrens, höga
              boendekostnader och hög beskattning.
            </seg>
            <seg n="1370a0a6">
              Jag har senast i dag fått frågan från studerande om varför regeringen
              inte agerar. Det är också min fråga till statsrådet. Varför händer
              det inte mer?
            </seg>
            <seg n="6dfa801c">
              I svaret från statsrådet finns uppräknat de sedvanliga investeringsbidragen
              som funnits i flera varianter under de senaste åren, från 1996
              till dagens datum. De återkommer i olika modeller, avskaffas och
              revideras. Men trots bidragen har antalet färdigställda kategoribostäder
              mer än halverats.
            </seg>
            <seg n="66a183c2">
              Statsrådet säger i svaret att sedan år 2000 har bidrag beviljats
              för 14 500 studentbostäder. Min fråga till statsrådet är: Hur
              många av dessa har byggts och var?
            </seg>
            <seg n="2ecf06ea">
              Om man tittar på statistiken från Statistiska centralbyrån kan
              man konstatera att under år 2002 färdigställdes 2 139 hyreslägenheter
              i Storstockholm, 968 i Storgöteborg och 550 i Stormalmö. Totalt
              sett i hela landet med alla upplåtelseformer färdigställdes 19
              941 bostäder. Av dessa var 347 på ett rum och kök och 2 363 på
              två rum och kök. Statistiken visar något helt annat än det som
              står i svaret från statsrådet.
            </seg>
            <seg n="b9c6043a">
              Det finns andra förslag från statsrådet som han påtalar, till
              exempel tredimensionell fastighetsindelning. Det tycker vi är
              bra. Men varför tog man inte tillfället i akt och såg till att
              man till exempel kunde medge skiktning av flerbostadshus? På det
              viset skulle man kunna blanda olika upplåtelseformer, och då skulle
              det byggas mer.
            </seg>
            <seg n="21e45dbd">
              Reformeringen av hyressättningssystemet dröjer. Vad har hänt
              med utredningen? Jag har uppgifter om att den inte kommer att
              presenteras under våren utan möjligen till hösten. Vad säger statsrådet
              om det?
            </seg>
            <seg n="fe2f40e0">
              PBL-kommittén jobbar på hårt för att få fram det första delbetänkandet,
              men många frågor har man inte ens hunnit börja titta på. Byggkostnadsforums
              arbete handlar väldigt mycket om byggbranschens problem. Det är
              uppenbart att det är konkurrens som saknas.
            </seg>
            <seg n="3c999363">
              Mina frågor kvarstår. Jag skulle gärna vilja få kommentarer från
              statsrådet till de följdfrågor som jag har ställt.
            </seg>
          </u>
          <note type="speaker" n="3e3ae791">
            Anf. 46 RIGMOR STENMARK (c):
          </note>
          <u who="rigmor_stenmark_bd34ff" xml:id="i-35eb0fb64c365dc0-0" n="76abb313" next="i-34a6246e64b67b10-0">
            <seg n="a8ab1748">
              Fru talman! Det är ingen ny fråga som Nina Lundström från Folkpartiet
              tar upp i den här interpellationen. Den har funnits väldigt länge
              på dagordningen i riksdagen, och dessvärre är den inte löst. Den
              är fortfarande högaktuell. Därför är det väldigt bra att den återigen
              tas upp och debatteras. Jag tror nog att vi kommer att få återkomma
              till den under det här året.
            </seg>
            <seg n="41dddeb6">
              Det är lätt att instämma i interpellantens åsikter och även i
              de flesta av hennes frågor. Inte minst är det lätt att dela åsikten
              att tillgången på bostäder till rimliga kostnader är oacceptabelt
              låg. Den är till och med obefintlig på sina håll. Kostnaderna
              för vårt boende är över huvud taget alldeles för höga i Sverige.
            </seg>
            <seg n="132b4c08">
              Fru talman och herr minister! Jag blev minst sagt överraskad
              av en sak i bostadsministerns svar. Han säger: Vad bostads- och
              byggsektorn behöver nu är inte så mycket nya grepp som arbetsro.
            </seg>
            <seg n="a038b796">
              På något vis tycker jag att det kanske är ett erkännande från
              bostadsministern. Eller hur ska man tolka det? Ett av problemen
              är ju att staten, bostadsministern och regeringen, hela tiden
              har kommit med nya löften och nya former, till exempel när det
              gäller investeringsbidraget. Man har skrotat det egentliga studentbostadsbidraget.
            </seg>
            <seg n="506a7385">
              Vi i Centerpartiet har gång på gång varnat för den här ryckigheten
              och krävt att investeringsbidraget för just studentbostäder ska
              vara stabilt. Vi hade önskat att det hade permanentats tills efterfrågan
              sjunkit och behoven tillgodosetts. Då hade vi vetat att det skulle
              gälla för en lång tid framöver. Men så blev icke fallet. Det ändrades
              igen.
            </seg>
            <seg n="160a3ada">
              Hur kan ministern tala om att byggsektorn behöver arbetsro? Det
              är ju ministern och regeringen som skapar den här oron. Byggföretagen
              vill bygga, men de måste ha stabila förutsättningar för att kunna
              göra det. Det gäller till exempel hyressättningssystemet som de
              alltid tar upp.
            </seg>
            <seg n="7ee8f741">
              Det är ju studenterna som behöver ro. De behöver trygghet. Studenternas
              energi ska läggas på studierna. De borde slippa oron för bostadsfrågan.
              De borde slippa att bokstavligen ligga i kö ute på gatorna när
              de ska börja sina studier. De borde slippa trängas i gymnastikhallar.
              De borde slippa bo i små, trånga lokaler.
            </seg>
            <seg n="10c9bed7">
              När det gäller markfrågan läser jag också i svaret från bostadsministern
              att en arbetsgrupp tillsätts inom Regeringskansliet med uppgift
              att utreda hur man skulle kunna möjliggöra ett mer omfattande
              byggande av hyresbostäder på den mark i Helsingforssregionen som
              i dag ägs av statliga aktiebolag, myndigheter eller verk och som
              kan vara lämpliga att exploatera för bostadsändamål.
            </seg>
            <seg n="13b806c2">
              Jag blir inte riktigt klok på om detta bara är en tanke eller
              om den här arbetsgruppen verkligen har tillsatts. Jag får inte
              heller något svar på när den ska vara klar. Jag ställer också
              frågan: Borde inte uppdraget till den här arbetsgruppen vara att
              se över situationen i hela Sverige? Visst är problemen akuta här
              i Helsingforssregionen, och jag hoppas att Uppsala är inräknat
              i den, men det gäller för hela landet.
            </seg>
            <seg n="4135e8f0">
              I går var bostadsutskottet i Linköping och fick då återigen frågan:
              Hur ska det bli med studentbostäderna i Sverige?
            </seg>
          </u>
          <note n="be911e51">
            Anf. 47 Statsrådet LARS-ERIK LÖVDÉN (s):
          </note>
          <u who="rigmor_stenmark_bd34ff" xml:id="i-34a6246e64b67b10-0" n="76abb313" prev="i-35eb0fb64c365dc0-0">
            <seg n="a6f2d8ec">
              Fru talman! Jag tycker inte att det är något dåligt resultat
              att vi sedan år 2000 har beviljat investeringsbidrag för 14 500
              studentlägenheter. Initialt var det ganska svårt att få Folkpartiet
              med på det investeringsstödet. En del andra partier var med, bland
              annat Centerpartiet. Men jag välkomnar att ni sedan har ändrat
              uppfattning och nu förespråkar ett investeringsstöd.
            </seg>
            <seg n="b5ff6072">
              Det vi gjorde 2003 när vi gick över till det nya investeringsstödet
              var att vi förbättrade villkoren för byggandet av både hyreslägenheter
              och studentbostäder. Det blev alltså ytterligare bättre villkor
              än i det tidigare investeringsbidraget till studentlägenheter.
            </seg>
            <seg n="2b485fe7">
              När jag säger att branschen behöver arbetsro, Rigmor Stenmark,
              innebär det att jag inte tycker att vi ska röra i systemen nu.
              Vi gjorde en förbättring av investeringsstödet. Nu gäller det
              att skapa förutsättningar och stabilitet i det fram till och med
              2006 för att se till att vi får ett rejält genomslag för det.
              Jag möter ett väldigt stort intresse för detta stöd och för att
              faktiskt bygga hyreslägenheter och studentbostäder.
            </seg>
            <seg n="951d3718">
              Det är också kopplat till satsningen på Byggkostnadsforum och
              konkurrensförhållandena. Byggkostnadsforums verksamhet siktar
              ju in sig på att hitta nya metoder för byggandet och på att stimulera
              projekt som är kostnadseffektiva men med en bibehållen bra kvalitet.
              Byggkostnadsforums verksamhet ska man ju också se i perspektivet
              av investeringsstöden. Det är två instrument för att lyfta byggandet
              av studentbostäder och hyreslägenheter.
            </seg>
            <seg n="197bb0ab">
              Var har då studentbostäderna kommit till stånd? Ja, man kan ju
              se ut runtom i landet. Jag kan peka på Växjö, Linköping, Kalmar,
              Malmö, Göteborg och faktiskt också på Helsingfors, Uppsala och
              Umeå.
            </seg>
            <seg n="daf0edce">
              Jag kan nämna bara några av de här projekten. I Helsingfors har
              studentbostäder tillkommit i Kista. Tyvärr är en del av dem fortfarande
              tomma. Hammarby Sjöstad och Karolinska Institutet bygger på Akademiska
              Hus mark, det vill säga på statlig mark. Också KTH bygger på Akademiska
              Hus mark. Dessutom byggs just nu nya studentbostäder i Bergshamra,
              och dessutom tillkommer ett ganska stort tillskott genom det beslut
              som Helsingforss kommun har tagit om att omvandla Skatteskrapan
              till bland annat studentbostäder.
            </seg>
            <seg n="64fa1801">
              I Göteborg har Akademiska Hus sålt en stor fastighet till Studentbostadsstiftelsen,
              och inom ett och ett halvt år kommer ett stort antal nya studentbostäder
              att vara färdigställda i Göteborg i de fastigheter som Akademiska
              Hus har ställt till förfogande.
            </seg>
            <seg n="9e34c621">
              Dessutom har Akademiska Hus sålt en fastighet i Linköping som
              ska göras om till studentbostäder Linköping nämndes ju här som
              ett exempel och sålt mark till ett campus i Umeå till det kommunala
              fastighetsbolaget, som ska bygga både vanliga bostäder och studentbostäder.
            </seg>
            <seg n="306dd413">
              Jag underströk i mitt interpellationssvar vikten av att se ansvaret
              på bostadsmarknaden. Vi har ställt finansiella resurser till förfogande.
              Vi har gjort en del regelförändringar som underlättar byggandet.
              Nu måste också kommunerna påskynda processen med att få fram studentlägenheter.
            </seg>
            <seg n="a440b21d">
              14 500 lägenheter är inget dåligt resultat på några år, när det
              totala beståndet, som här har nämnts, uppgår till ungefär 65 000
              lägenheter.
            </seg>
            <seg n="25b4e16a">
              Det togs också upp en del andra bostadspolitiska frågor. Vi ska
              kanske inte gå in på dem för mycket i dag, men jag blir något
              förvånad när bägge debattörerna uppehåller sig vid hyressättningssystemet.
              Det är ju inte så att förändringar av hyressättningssystemet på
              något sätt kan lösa studentbostadsfrågan. Det är inte fråga om
              dyra lägenheter och vi är inte ute efter att släppa bruksvärdessystemets
              tak om vi ska bygga studentlägenheter som studenterna kan efterfråga.
            </seg>
          </u>
          <note type="speaker" n="6fd51775">
            Anf. 48 NINA LUNDSTRÖM (fp):
          </note>
          <u who="nina_lundstrom_103ab9" xml:id="i-562f6b68f67b8928-1" n="757f476c">
            <seg n="201543a1">
              Fru talman! Statsrådet är med andra ord nöjd. Min fråga avsåg
              ju att det är en skillnad mellan att bevilja bidrag och att det
              faktiskt blir någonting byggt. Det visar erfarenheten. De här
              bidragen har ju under årens lopp förvandlats. De har varit kortsiktiga
              och snåriga. De har lanserats, dragits tillbaka och omvandlats
              därför att de inte har utnyttjats. Inte har detta avhjälpt bostadsbristen.
            </seg>
            <seg n="518c1d68">
              Så sent som våren 2003 skrevs en debattartikel i DN av byggindustrin
              som påtalade hur den här bidragskarusellen har sett ut och hur
              lite den har åstadkommit.
            </seg>
            <seg n="6c79801c">
              Jag vill ge statsrådet Lars-Erik Lövdén några tips om vad vi
              från Folkpartiet tror är väldigt viktigt.
            </seg>
            <seg n="51ff1161">
              Det här är några exempel som vi tror direkt skulle kunna göra
              en skillnad, i stället för att man ska hålla på med de kortsiktiga
              bidragen, som ju marknaden faktiskt har underkänt. Jag skulle
              vilja höra från statsrådet vilka möjligheter statsrådet ser i
              det som jag här har presenterat. Finns det faktiskt inte fler
              åtgärder som man skulle kunna vidta, eller är det så att statsrådet
              inte får dessa synpunkter från de studerande? Jag kan intyga att
              de kommer mig till handa varje månad.
            </seg>
            <seg n="ae3be3c1">
              Det finns en enorm frustration över att det även i år och under
              den här terminen finns studerande som måste tacka nej till studieplatser.
              Vi kommer att få se en ökad social snedrekrytering eftersom detta
              innebär att det är de som har föräldrar som kan bistå med att
              lösa bostadsfrågan eller kan erbjuda dem en möjlighet att bo kvar
              som kommer att kunna studera. Det här kommer att påverka rekryteringen.
            </seg>
            <seg n="9239d011">
              Jag tycker att det vore vällovligt om statsrådet kunde ta till
              sig några av våra förslag och vidta ytterligare åtgärder, som
              så väl behövs.
            </seg>
          </u>
          <note type="speaker" n="1a6d3040">
            Anf. 49 RIGMOR STENMARK (c):
          </note>
          <u who="rigmor_stenmark_bd34ff" xml:id="i-35eb0fb64c365dc0-1" n="76abb313" next="i-34a6246e64b67b10-1">
            <seg n="734ce4d4">
              Fru talman! Jag förstår den här frustrationen, och jag känner
              verkligen med de studenter som jagar efter bostad. I dagens nummer
              av Svenska Dagbladet finns en artikel skriven av fem unga. Varför
              ekar så många lägenheter tomma? Jag citerar:
            </seg>
            <seg n="ad736498">
              I Helsingfors, likt i många andra städer i Sverige, råder en
              katastrofal bostadsbrist. Du ska antingen vara miljonär eller
              ha de rätta kontakterna för att ens få ta del av den nya bostadsmarknaden.
              Att bo i en lägenhet i centrala Helsingfors utan att bli skuldsatt
              för resten av livet är nästintill omöjligt.
            </seg>
            <seg n="2f647a5e">
              I Hammarby Sjöstad som statsrådet också berörde har det dykt
              upp moderna och funktionella lägenheter alldeles intill vattnet.
              Lägenheter som står tomma, trots att det står människor och inte
              minst unga förgäves i bostadskö. Med 8 000 nya lägenheter i mångmiljonklass
              kan nog alla hålla med om att prioriteringsfrågan gick fel.
            </seg>
            <seg n="be2902e1">
              Studenter skulle vara nöjda om de fick bo i 20 kvadratmeter med
              kokvrå, men i stället tvingas många trängas hemma med familjen
              mot sin vilja.
            </seg>
            <seg n="7524d67a">
              Det är inte bara ungdomar som påverkas av det växande bostadsproblemet.
              Ett bra sätt att råda bot på dilemmat är att börja från grunden.
              Studiemotiverade unga måste få en trygg start. Vad händer annars
              den dagen då pluggandet tar slut, om man inte har någonstans att
              ta vägen? Målet är att alla i Sverige ska ha ett hem, och det
              är en lång process.
            </seg>
            <seg n="d683b72a">
              Jag skulle vilja ge ett förslag både till bostadsministern och
              till Folkpartiet: Vi ordnar en konferens kring bostadssituationen
              i Sverige. Vi pratar tillsammans med studenterna och med byggindustrin
              och tillsammans med kommunerna om deras ansvar. Jag lägger fram
              ett förslag här och nu. Vi ordnar en konferens.
            </seg>
          </u>
          <note n="39edfa52">
            Anf. 50 Statsrådet LARS-ERIK LÖVDÉN (s):
          </note>
          <u who="rigmor_stenmark_bd34ff" xml:id="i-34a6246e64b67b10-1" n="76abb313" prev="i-35eb0fb64c365dc0-1">
            <seg n="88469924">
              Fru talman! Nej, Nina Lundström, jag är inte nöjd. Jag kan inte
              vara nöjd när det är bostadsbrist. Jag kan inte vara nöjd när
              det är så svårt i tillväxtområdena och framför allt i storstadsområdena
              för unga människor att få en bostad.
            </seg>
            <seg n="76ffd67e">
              Jag är inte nöjd. Jag ställer krav. Samtidigt som vi har infört
              investeringsstödet och byggmomsreduceringen ställer jag krav på
              andra aktörer på bostadsmarknaden att ta den chans som nu finns
              att bygga bort bostadsbristen. Kommunerna har där ett betydande
              ansvar.
            </seg>
            <seg n="66879bf2">
              Också byggföretagen har ett betydande ansvar, Rigmor Stenmark.
              Hammarby Sjöstad är ju ett exempel på det. Det är ju inte ett
              marknadsmisslyckande som staten står för, utan det är ett marknadsmisslyckande
              som de privata byggentreprenörerna är ansvariga för.
            </seg>
            <seg n="2c1ade0c">
              Det är därför det är så viktigt att kommunerna intar en central
              roll i bostadspolitiken och använder marken, markpolitiken och
              planmonopolet offensivt och använder sina kommunala bostadsföretag
              till att bygga i tid. Man kan inte överlämna det ansvaret till
              marknaden helt och hållet, för då kan man råka ut för sådana marknadsmisslyckanden
              som man kan se i delar av Hammarby Sjöstad och på andra håll i
              landet.
            </seg>
            <seg n="ef42680c">
              Nina Lundström, jag är alltså inte nöjd. Jag ställer krav på
              andra aktörer att man nu måste anta den utmaning som regeringen
              har kommit med genom investeringsstödet.
            </seg>
            <seg n="fe1c6d95">
              Jag vill göra några övriga kommentarer till de frågor som du
              hade, Nina Lundström.
            </seg>
            <seg n="35a0e1c0">
              Vad gäller billigare boende siktar Byggkostnadsforums arbete
              in sig på just att få fram billigare boende. När man kan bygga
              i Malmö nu, i dag bra lägenheter med bra kvalitet och i centrala
              lägen för 960 kr per kvadratmeter, då kan man också göra det i
              Helsingforssområdet, om man bjuder till.
            </seg>
            <seg n="06050ce6">
              Vi ändrade byggreglerna för studentbostadsbyggandet och gjorde
              en kostnadsbesparing på mellan 20 000 och 30 000 kr per lägenhet,
              och jag är inte främmande för att se över byggreglerna på nytt.
              Men vi ska vara något försiktiga så att vi inte bygger funktionellt
              dåliga bostäder och bostäder som inte är tillgängliga för funktionshindrade.
            </seg>
            <seg n="1d90f2a9">
              Ja, vi behöver fler hyresrätter. Det är därför vi också har infört
              investeringsstödet. Det är också därför som vi nu tittar på den
              statliga marken för att se vad vi kan göra för att vi ska kunna
              bygga inte bara bostadsrätter utan också hyresrätter i form av
              blandad bebyggelse. Men det är också en fråga som byggföretagen
              och kommunerna bär ett ansvar för.
            </seg>
            <seg n="892e345d">
              Konkurrensfrågorna är oerhört centrala. Vi går ju nu igenom resultatet
              av den remiss som vi hade med anledning av Byggkommissionens betänkande
              för att se vilka förslag som vi ska genomföra som syftar till
              just att öka konkurrensen och kvalitetsmedvetandet i byggbranschen.
            </seg>
            <seg n="c5bebab7">
              Den statliga marken har jag berört.
            </seg>
            <seg n="6769e72b">
              Än en gång: Jag ser ett behov av att göra förändringar i hyressättningssystemet
              det är inte det. Men det är ju inte en lösning på studentbostadssituationen
              speciellt. Det är ju en lösning som tar sikte på andra mål när
              det gäller bostadspolitiken.
            </seg>
          </u>
          <note type="speaker" n="e43b1a13">
            Anf. 51 NINA LUNDSTRÖM (fp):
          </note>
          <u who="nina_lundstrom_103ab9" xml:id="i-fa4d61824e35ce9c-0" n="757f476c" next="i-6d6d65b9b94a582a-0">
            <seg n="51a46146">
              Fru talman! Alla skyller på alla. Det är alltid någon annan som
              bär ansvaret, sade en studerande för någon dag sedan till mig.
              Det är det svaret han upplever att han alltid får: Det är någon
              annans fel.
            </seg>
            <seg n="e9f0eb73">
              Det kunde jag faktiskt också uttyda från statsrådets svar här.
              Nu har man från regeringen och riksdagen gjort sitt, och nu är
              det upp till kommunerna att lösa det här. Jag menar att vi kan
              göra mer härifrån.
            </seg>
            <seg n="0a2433b6">
              Vad gäller Byggkostnadsforum är vårt svar från Folkpartiet att
              konkurrensen måste öka på marknaden. Man måste se över hur man
              hanterar markpolitiken. Vi måste se till att de mindre byggföretagen
              kommer in på marknaden för att öka konkurrensen. Vi menar att
              det är oerhört viktigt för att också pressa kostnaderna.
            </seg>
            <seg n="3aa8cede">
              Men sedan är det det här med normer. Det är klart: Om en studerande
              säger att han eller hon nöjer sig med ett pentry i sin bostad
              och inte behöver ett gemensamhetsutrymme, är det då rimligt att
              kräva att det ska finnas sådana utrymmen för pubverksamhet med
              mera? Om man inte behöver en diskbänk som är 3,40 meter, är det
              då rimligt att kräva att det ska finnas en sådan i en etta? Om
              man inte behöver fem garderober i en etta, är det då rimligt att
              kräva att det ska finnas med i normen? Vi har också frågan om
              bilparkeringsplatser med mera. Allt det här påverkar kostnaden.
            </seg>
            <seg n="8a6b8471">
              Folkpartiet står för en god boendestandard, men vi måste också
              våga titta på om det inte finns någon sanning i de synpunkter
              som kommer fram.
            </seg>
            <seg n="f1c5f994">
              Jag hoppas på att dagens debatt ska leda framåt och att vi gemensamt
              ska hitta nya möjligheter till ökat byggande. Det är så att bygger
              vi nya hyresrätter så frigörs hyresrätter i det gamla beståndet
              där de billiga bostäderna finns. Men jag tror att det behövs många
              åtgärder det finns inte en enkel lösning och både regeringen och
              riksdagen kan göra mycket mera.
            </seg>
          </u>
          <note n="3972509c">
            Anf. 52 Statsrådet LARS-ERIK LÖVDÉN (s):
          </note>
          <u who="nina_lundstrom_103ab9" xml:id="i-6d6d65b9b94a582a-0" n="757f476c" prev="i-fa4d61824e35ce9c-0">
            <seg n="09551a9a">
              Fru talman! Det är inte så att jag skyller ifrån mig, som det
              talades om i ett citat från en student. Men jag vill understryka
              jag tror att alla vi som är bostadspolitiskt engagerade vet om
              det att det finns flera aktörer inom det här området som måste
              samverka för att vi ska nå målen. Staten har sin givna roll här,
              kommunerna har en väldigt viktig roll och byggbranschen har sannerligen
              också ett ansvar.
            </seg>
            <seg n="9e373ace">
              Jag är som jag sade inte främmande för att titta på byggreglerna
              ett varv till. Det vi gjorde förra gången var att vi tog bort
              kravet på att man skulle ha både ett gemensamt kök, samlingsutrymme
              och pentry i lägenheten. Nu räcker det med att ha pentry i lägenheten.
              Nu behöver man inte det gemensamma köket. Det var en av de saker
              som vi ändrade på när vi ändrade regelverket 1999/2000 och som
              naturligtvis förbilligar produktionen. Det är möjligt att det
              finns mer att göra, och jag är inte främmande för att ta ett nytt
              tag i den frågan, men jag vill understryka att det inte får innebära
              att vi gör dåliga lägenheter som inte är funktionella och att
              vi bygger lägenheter som försvårar för handikappade att efterfråga
              eller besöka dem. Jag ser alltså gärna över regelverket igen och
              ser om det går att göra mer. Det vi gjorde 1999/2000 tillkom ju
              bland annat på initiativ från Sveriges Förenade Studentkårer.
            </seg>
            <seg n="9902c0f4">
              Vi är nog alla besjälade av att bygga bort bostadsbristen bland
              studenterna. Jag tycker att det är oerhört viktigt att göra det.
              Det har varit bra att vi nu har kommit till skott, med investeringsstöden,
              med 14 500 lägenheter, men det behöver tas ytterligare grepp för
              att vi nu ska kunna undanröja bristen på studentlägenheter.
            </seg>
            <seg n="d457378d">
              Återupptagna förhandlingar
            </seg>
          </u>
          <note n="82564b4d">
            Överläggningen var härmed avslutad.
          </note>
          <note n="b1446078">
            Ajournering
          </note>
          <note n="384a7b12">
            Kammaren beslutade kl. 16.57 på förslag av tredje vice talmannen
            att ajournera förhandlingarna till kl. 18.00.
          </note>
          <note n="07d4e51e">
            Förhandlingarna återupptogs kl. 18.00.
          </note>
          <note n="4ff418cf">
            10 § Svar på interpellation 2003/04:100 om reducerad moms på
            restaurangtjänster
          </note>
          <note type="speaker" n="737dfede">
            Anf. 53 Finansminister BOSSE RINGHOLM (s):
          </note>
          <u who="bosse_ringholm_8c14c7" xml:id="i-793f84adecc4122c-7" n="4fbd6b72">
            <seg n="7a40bb41">
              Fru talman! Börje Vestlund har frågat mig om jag avser att stödja
              EU-kommissionens förslag om förenkling avseende reglerna om reducerade
              momssatser på restaurangtjänster.
            </seg>
            <seg n="ad294ee7">
              Det förslag som EU-kommissionen lämnade i juli 2003 innehåller
              förändringar inom lågmomsområdet. Avsikten med förslaget är bland
              annat att förenkla och harmonisera detta område. I praktiken innebär
              det att listan över vad som får omfattas av lågmoms (bilaga H
              i sjätte momsdirektivet) utvidgas med bland annat restaurangtjänster.
              Samtidigt slopas de olika särlösningar på lågmomsområdet som många
              länder har i dag.
            </seg>
            <seg n="80ac39d9">
              Det har vid behandlingen i rådet visat sig att länderna har olika
              uppfattning om hur omfattande lågmomsområdet bör vara. Det finns
              länder som vill lägga till nya områden på listan. Andra länder,
              däribland Sverige, vill däremot att möjligheterna till lågmoms
              ska vara så begränsade som möjligt. Vi som är skeptiska menar
              att lågmoms på ett område regelmässigt medför avgränsnings- och
              rättviseproblem gentemot områden som är fullbeskattade. Genom
              att föra upp fler poster på listan kommer man på EG-nivå allt
              längre från en likformig beskattning, vilket i sin tur kan leda
              till ökad konkurrenssnedvridning. Det är också viktigt att momsen
              inte används som ett instrument för att subventionera vissa branscher.
              Jag är således negativt inställd till att listan utökas på det
              omfattande sätt som kommissionen föreslår. Det gäller bland annat
              för punkten om restaurangtjänster.
            </seg>
            <seg n="16899c82">
              I sammanhanget vill jag påminna om att riksdagen också uppmärksammat
              de tillämpningsproblem som är förknippade med differentierade
              momssatser. Efter ett tillkännagivande från riksdagen tillsatte
              regeringen hösten 2002 den så kallade Mervärdesskattesatsutredningen
              för att se över skattesatsstrukturen och tillämpningsområdet för
              de reducerade skattesatserna i Sverige. Utredningen ska lämna
              ett delbetänkande under våren 2004 och ett slutbetänkande senast
              den 1 februari 2005.
            </seg>
            <seg n="7857defb">
              Mot bakgrund av vad jag nu sagt har jag inte för avsikt att stödja
              kommissionens förslag om reducerad skattesats på restaurangtjänster.
            </seg>
          </u>
          <note type="speaker" n="abdb4d8e">
            Anf. 54 BÖRJE VESTLUND (s):
          </note>
          <u who="borje_vestlund_7895a4" xml:id="i-b4a903048824a775-2" n="f17b7d92" next="i-678df337d04a329b-2">
            <seg n="14601d02">
              Fru talman! Först vill jag tacka för svaret. I huvudsak delar
              jag finansministerns uppfattning om momsen och om hur momssatserna
              ska tillämpas. Jag måste ändå göra några reflexioner kring situationen
              i just restaurangbranschen.
            </seg>
            <seg n="fe6cd481">
              För det första är restaurangbranschen en tjänstebransch där personalkostnaderna
              är höga, ibland till och med uppemot 50 % av försäljningsresultatet,
              exklusive moms att jämföra med till exempel handeln där personalkostnaderna
              sällan är över 20 %. Dessutom är merparten av våra svenska restauranger
              belägna i relativt heta områden i våra tätorter. Det innebär i
              regel höga lokalkostnader som närmast kan jämföras med kontors
              eller butikers.
            </seg>
            <seg n="9491c1f5">
              För att man ska kunna bedriva restaurangverksamhet måste tillverkning
              av mat ske på hantverksmässiga grunder. Inom de flesta hantverk
              är personalkostnaderna runt 20 %.
            </seg>
            <seg n="9f0d97ff">
              Vilka fördelar finns det då ekonomiskt för restaurangbranschen?
              Råvaror är förhållandevis billiga om man jämför med många andra
              branscher. Däremot kan överetablering innebära stor prispress
              och pressa priser mot sämre kvalitet och ekonomiskt fusk, till
              exempel med momsen. Avskrivningar och investeringar är oftast
              inte heller stora kostnader för restauranger. Skälet till att
              detta skulle motivera en lägre moms är helt enkelt att det i grunden
              är orimligt att vara ute på en marknad och sälja produkter som
              kan handlas billigare och i samma form på annat håll. Detta är
              helt klart en konkurrensnackdel för restaurangbranschen.
            </seg>
            <seg n="30f1a8a0">
              För det andra är en av de största varuslagen på restauranger
              mat, i lagad form. Tidigare var restauranger relativt ensamma
              om att sälja lagad mat. Nu är det allt vanligare att butiker,
              smörgåsbutiker med flera, säljer mat lagad för så kallad take
              away .
            </seg>
            <seg n="4d0a1e45">
              Är detta då inte positivt? Jo, på ett sätt är det så. Ju fler
              som äter lagad mat till lunch, desto bättre är detta för folkhälsan
              och möjligen också för tillväxten. Men medaljen har en baksida.
              Om man köper med sig mat i en påse från butiken betalar man 12
              % moms. Om man inmundigar samma måltid på en restaurang betalar
              man 25 % moms. Detta är helt klart en konkurrensnackdel för restaurangerna.
              Det är också en källa till omfattande fusk.
            </seg>
            <seg n="e93deee0">
              En måltid för vilken man exempelvis betalar 45 kr, exklusive
              moms, kostar 51:40 kr med den lägre skattesatsen, 12 %, och 56:25
              kr med full moms. Skillnaden är närmare 5 kr. Det är inte rimligt
              att köpa med sig take away och äta utanför restaurangen eller
              butiken för att det ska kosta mindre än om maten förtärs på restaurang.
              Skillnaden är alldeles för stor.
            </seg>
            <seg n="f4978f13">
              Restaurangbranschen har i det här fallet blivit en Svarte Petter
              när det gäller riksdagens ambitioner att se till att minska momsen
              på mat. Det borde även gälla restauranger. Om vi nu strävar efter
              att ha en gemensam momssats, varför då gynna vissa branscher?
            </seg>
          </u>
          <note n="f9cb065c">
            Anf. 55 GUNNAR ANDRÉN (fp):
          </note>
          <u who="borje_vestlund_7895a4" xml:id="i-678df337d04a329b-2" n="f17b7d92" prev="i-b4a903048824a775-2">
            <seg n="443574d7">
              Fru talman! Ibland är det väldigt viktigt att veta åt vilket
              håll man går. Det är inte längden på stegen som är det viktigaste
              utan riktningen. Det här är en sådan fråga där jag gärna vill
              säga att jag till fullo instämmer med finansministern. Det beror
              inte bara på att initiativet till det som numera har det lättuttalade
              namnet Mervärdesskattesatsutredningen häromåret togs av folkpartisterna
              Lennart Kollmats och Karin Pilsäter varpå det sedan blev ett tillkännagivande
              till regeringen om denna utredning. Också på mervärdesskatteområdet
              har vi nu en virrvarrsituation. Det är så många som vill ha nedsatta
              skattesatser att vi håller på att urholka basen.
            </seg>
            <seg n="3c6be056">
              Om det som jag hört är riktigt, och det är väl inte osannolikt,
              finns det beräkningar där det görs gällande att den faktiska mervärdesskattesats
              som tas ut i dag inte är 25 % utan ungefär 22 % genom att det
              är så många nedsatta skattesatser. Om vi utökar detta, som EU-kommissionen
              tydligen tänker sig, till att också gälla restaurangbranschen
              kommer vi omedelbart att få nya krav i den mån vi inte redan har
              sådana på dansbandsmusik, skidliftar och vad man nu kan tänka
              sig. Själv skulle jag just nu kanske kunna tänka mig sänkt momssats
              i hårklippningsbranschen, men det är kanske något som ligger lite
              utanför ämnet.
            </seg>
            <seg n="25848c56">
              Jag tycker alltså att det är viktigt att vi ser till att gå rakt
              motsatt väg i förhållande till vad EU-kommissionen talar om och
              som jag uppfattar att regeringen föreslår se till att det blir
              så lite jobb som möjligt för alla de mervärdesskattekonsulter
              som i dag livnär sig på att laborera med de olika skattenivåerna.
            </seg>
            <seg n="299192d5">
              Vi kan se att en populism lätt kan drivas fram på olika områden
              genom krav på en nedsättning av momsen på olika områden. Vi har
              ju sett många olika kampanjer under senare år. Jag måste säga
              att jag tycker att man från restaurangbranschen, där det finns
              skickliga Helsingforsspolitiker i ledningen, har varit väldigt
              duktig. Men jag menar att det är viktigt att i själva verket angripa
              det verkliga problemet med mervärdesskatten. Det gäller alltså
              att ha en bred bas så att vi kan få ned den mycket höga skattesats
              som det är fråga om. En gång i tiden var det 4 % oms. Nu är det
              25 % moms. Det är en väldig skillnad, och detta ger många möjligheter
              till svartarbete och alla möjliga sådana saker. Det tycker jag
              är en mycket viktigare fråga, också för restaurangbranschen, än
              att se till att just den branschen får en särbehandling.
            </seg>
            <seg n="3cadb418">
              Det är, som sagt, svårt att uttala Mervärdesskattesatsutredningen
              det är ett svårt ord.
            </seg>
          </u>
          <note type="speaker" n="bd6d18a2">
            Anf. 56 Finansminister BOSSE RINGHOLM (s):
          </note>
          <u who="bosse_ringholm_8c14c7" xml:id="i-793f84adecc4122c-8" n="4fbd6b72">
            <seg n="72014682">
              Fru talman! Vad Börje Vestlund säger är naturligtvis riktigt,
              nämligen att det finns betydande avgränsningsproblem. Därför ligger
              det givetvis mycket i den synpunkt som Gunnar Andrén och många
              andra har fört fram, nämligen att ju enhetligare system man har,
              desto färre avgränsningsproblem får man. Det var ju ett av skälen
              bakom den stora skattereformen i början av 1990-talet då vi försökte
              hålla en enhetlig mervärdesskattenivå för alla olika produkter.
            </seg>
            <seg n="4c9c5231">
              Under årens lopp har systemet naturligtvis dränerats av olika
              skäl, av medvetet politiska skäl för att bidra som en del i den
              ekonomiska politiken och i finanspolitiken för att skapa mer sysselsättning
              och mer konsumtion och ökad tillväxt men också för att uppnå helt
              andra kulturpolitiska eller andra effekter som man eftersträvar.
              Det har varit ett antal översyner. Jag har nämnt dem. En översyn
              gjordes bland annat av P.-O. Edin i den så kallade Skattebasutredningen,
              där han ju föreslog att man skulle ha en enhetlig skattesats i
              storleksordningen 22 % i stället för de 25 som vi har i dag. Man
              skulle ned till 22 % och samtidigt höja momsen för alla dem som
              har fått lägre moms. Det finns mycket sympatiskt i det. Samtidigt
              tappar man mycket av de styreffekter som ändå finns i dagsläget.
              Man kan diskutera hur värdefulla styreffekterna är exempelvis
              på det kulturpolitiska området eller för livsmedelskonsumtionen
              och annat.
            </seg>
            <seg n="770652bd">
              Bland de exempel som Börje Vestlund nämnde, som var avgränsningsproblem,
              kan man fylla på. Jag sammanträffade för något år sedan med en
              person som var mycket irriterad över det faktum att när han drack
              vatten hemma i sitt hus fick han betala 25 % moms, men när han
              gick till Konsum och köpte vatten paketerat slapp han undan med
              6 % moms. Han ville ha enhetlig moms. Han tyckte att man skulle
              få dricka vatten med samma moms oavsett om det var från den egna
              kranen eller köpt på Konsum. Det är ett uttryck för att det uppstår
              gränsdragningsproblem.
            </seg>
            <seg n="fee478f3">
              Nu har vi utöver den skattebasutredning som jag nämnde också
              tillsatt, efter riksdagens uttalande, en särskild utredning som
              har det krångliga namnet Mervärdesskattesatsutredningen och som
              inom kort ska redovisa ett delbetänkande och sedan komma med ett
              slutbetänkande. Vi får se vilken översyn den kan åstadkomma.
            </seg>
            <seg n="e9b77b6d">
              Det här är en diskussion som finns i alla EU-länder. Det är inte
              förvånande när vi på Ekofinmöte efter Ekofinmöte i stort sett
              kommit till samma slutsats, nämligen att det inte går att hitta
              en gemensam nämnare för de europeiska länderna. Jag tror tyvärr
              inte att det blir lättare när vi blir 25 länder från den 1 maj
              i år när de nya medlemsländerna kommer in i Europeiska unionen.
              Men det är en realitet.
            </seg>
            <seg n="863c91d9">
              När man diskuterar restaurangmomsen kan jag förstå branschen
              som eftersträvar en lägre moms. Man gör ofta så att man flyttar
              konsumtionen från ett område till ett annat område. Om man sänker
              momsen på ett område ger man ett ökat utrymme för konsumtion någon
              annanstans, eller också ökar konsumtionen inom det område som
              får sänkt moms. Det är sådana styreffekter som också kan läggas
              in. Det är i sista hand en svår politisk avvägningsfråga: Ska
              man i första hand försöka hitta ett enhetligt system som har väldigt
              många förtjänster, eller ska man använda en del av de möjligheter
              som finns att styra konsumtionen och stimulera beteenden via olika
              former av undantag från huvudregeln?
            </seg>
          </u>
          <note type="speaker" n="916d9964">
            Anf. 57 BÖRJE VESTLUND (s):
          </note>
          <u who="borje_vestlund_7895a4" xml:id="i-b4a903048824a775-3" n="f17b7d92" next="i-678df337d04a329b-3">
            <seg n="d0655667">
              Fru talman! Först skulle jag vilja säga till Gunnar Andrén att
              den här debatten handlar om momsen på restaurangtjänster. Jag
              ber Gunnar Andrén att läsa de motioner som jag tillsammans med
              andra skrivit om ekonomisk brottslighet delvis inriktad på restaurangbranschen.
              Där är jag minst lika upprörd. Vi skulle kunna ha fem sex interpellationsdebatter
              om restaurangbranschen ur olika perspektiv. Men nu handlar den
              här debatten om just mervärdesskatten och de problem som finns
              när det gäller skattesatser.
            </seg>
            <seg n="5f07f9a9">
              En gång i tiden hade vi en gemensam momssats i Sverige, och sedan
              tog man bort den. Jag vågar påstå att det inte var ett stort problem
              när momssatsen var 25 % på livsmedel och 25 % på restaurangtjänster.
              Då konkurrerade man åtminstone på samma villkor. Då kunde man
              köpa precis samma lagade mat i en butik och äta den utanför butiken
              eller till och med utanför restaurangen i stället för att sitta
              inne på restaurangen och där betala ett högre pris.
            </seg>
            <seg n="798564a4">
              Det här är ett stort problem och tenderar att bli ett ännu större
              problem. Om man tar med sig maten gäller dessutom lägre momssats.
              Det här inbjuder till ett stort fusk. Är det någonting som jag
              tycker att man ska arbeta med är det att verkligen se till att
              skattesystemet som sådant inte inbjuder till fusk. Vi ska ha ett
              stabilt skattesystem som innebär att vi faktiskt kan lita på det,
              att det är enkelt och att människor förstår det. Men det här är
              väldigt svårt att förklara.
            </seg>
            <seg n="cbe98f1d">
              Jag delar uppfattningen att vi ska sträva efter att ha ett så
              lika system som möjligt för alla när det gäller all mervärdesskatt.
              Men när vi nu har skillnader måste vi ta konsekvenserna av det
              så att vi inte missgynnar vissa delar av näringen, där det uppenbart
              är en konkurrensnackdel att bedriva en restaurang i förhållande
              till att driva en butik, just av det skälet att man kan sälja
              lagad mat med en moms som är ett antal procentenheter lägre.
            </seg>
          </u>
          <note n="35381a1f">
            Anf. 58 GUNNAR ANDRÉN (fp):
          </note>
          <u who="borje_vestlund_7895a4" xml:id="i-678df337d04a329b-3" n="f17b7d92" prev="i-b4a903048824a775-3">
            <seg n="95a00fea">
              Fru talman! Jag skulle vilja ställa en fråga till statsrådet.
              Det kommer ett delbetänkande i vår och tydligen ett slutbetänkande
              senast den 1 februari nästa år. Kan man säga om riksdagen före
              valet 2006 kommer att få något förslag när det gäller reformerad
              mervärdesbeskattning? Det var det ena.
            </seg>
            <seg n="6c712bef">
              Sedan skulle jag vilja säga en sak till Börje Vestlund, som tog
              upp en annan debatt. Om Börje Vestlund hade tyckt som jag hade
              han formulerat frågan något annorlunda, nämligen: Avser ministern
              att inte stödja förslaget? Problemet är att den har formulerats
              utan detta inte. Det gör att vi är oense på den här punkten. Jag
              tycker inte att man ska stödja det här förslaget från EU-kommissionen.
              Jag har uppfattat att Folkpartiet är ense med regeringen på den
              viktiga punkten.
            </seg>
            <seg n="15acd1fb">
              I den skattereform som gjordes 1989/90 mellan statsrådet Ringholms
              företrädare Kjell-Olof Feldt och Folkpartiets dåvarande ordförande
              Bengt Westerberg var en av grundpelarna att man skulle ha en bred
              skattebas. Sedan har olika partier, tyvärr med stor framgång,
              drivit igenom att man ska ha sänkt skatt på det ena eller det
              andra. Det gör att skattebasen nu dessvärre är ganska eroderad.
              Det är ett problem. Folkpartiet stod längst av alla partier kvar
              vid sin uppfattning i livsmedelsfrågan, men till slut 1997 dukade
              också Folkpartiet under. Det gick inte att vara ensamt parti kvar
              när även Socialdemokraterna, efter mycket motstånd ska jag gärna
              medge, gick med på en sänkt skatt på just livsmedel.
            </seg>
            <seg n="3e1681ae">
              Nu har vi den här situationen, och det är därför som vi får de
              här väldigt konstiga, jag medger det, bestämmelserna, som statsrådet
              illustrerade så väl med vatten som har olika momssatser beroende
              på var man inköper detsamma.
            </seg>
          </u>
          <note type="speaker" n="265b9ccf">
            Anf. 59 Finansminister BOSSE RINGHOLM (s):
          </note>
          <u who="bosse_ringholm_8c14c7" xml:id="i-793f84adecc4122c-9" n="4fbd6b72">
            <seg n="2522ec42">
              Fru talman! Det finns ytterligare en momsutredning som handlar
              om det EU-direktiv som finns på området och som har varit föremål
              för remissbehandling. Det är väl det som i så fall ligger närmast
              i tiden för att hanteras. Det är omöjligt att säga någonting om
              vad utredningen eller Mervärdesskattesatsutredningen kommer fram
              till för resultat. Det får vi väl överväga efter remissomgången
              och titta hur det kommer att se ut.
            </seg>
          </u>
          <note n="82564b4d">
            Överläggningen var härmed avslutad.
          </note>
          <note n="6da3b334">
            11 § Svar på interpellation 2003/04:158 om godtycklig fastighetstaxering
          </note>
          <note type="speaker" n="e36e2ead">
            Anf. 60 Finansminister BOSSE RINGHOLM (s):
          </note>
          <u who="bosse_ringholm_8c14c7" xml:id="i-793f84adecc4122c-10" n="4fbd6b72">
            <seg n="8ca6746e">
              Fru talman! Roger Tiefensee har frågat vilka åtgärder jag avser
              att vidta för att fastighetstaxeringen ska bestämmas på rimliga
              och rättvisa grunder samt för att säkerställa rättssäkerheten
              inom fastighetstaxeringen.
            </seg>
            <seg n="dd7ae682">
              Låt mig först säga att jag inte delar interpellantens uppfattning
              att fastighetstaxeringen sker under godtyckliga former och att
              dagens system saknar tillstymmelse till rättssäkerhet.
            </seg>
            <seg n="6fc8f0b3">
              Taxeringsvärdet är avsett att utgöra 75 % av marknadsvärdet.
              Marknadsvärdet ska bestämmas med hänsyn till det genomsnittliga
              prisläget under andra året före det år då fastighetstaxering sker.
            </seg>
            <seg n="7b44441c">
              En allmän eller förenklad fastighetstaxering föregås av ett omfattande
              förberedelsearbete. I detta arbete samverkar experter från skatteförvaltningen
              med experter från Lantmäteriverket. Ny prisstatistik analyseras
              för att få fram rätt värdenivåer för fastigheterna inom ett värdeområde.
              Sedan provvärderas värdeområdet. Om nyare köp saknas eller är
              för få inom ett värdeområde sker provvärdering tillsammans med
              andra värdeområden där förhållanden är likartade. Vid förberedelsearbetet
              beaktas erfarenheter från tidigare fastighetstaxeringar.
            </seg>
            <seg n="ebb2d898">
              Taxering av landets fastigheter är en omfattande hantering och
              går av naturliga skäl inte att genomföra utan en ganska betydande
              schablonisering. Vidare är det viktigt att taxeringen är likformig
              och förutsägbar eftersom taxeringsvärdena bland annat ligger till
              grund för fastighetsskatten. Reglerna för fastighetstaxering har
              därför med nödvändighet blivit ganska omfattande och detaljerade.
              En individuell värdering skulle medföra dramatiskt ökade kostnader
              och dessutom vara en osäker värderingsform, eftersom olika värderare
              kan komma fram till olika värde för samma fastighet. Rättssäkerheten
              skulle inte öka.
            </seg>
            <seg n="e709720f">
              Reglerna för fastighetstaxering utreddes senast av Fastighetstaxeringsutredningen
              som i sitt under år 2000 avlämnade betänkande konstaterade att
              nuvarande modell i de flesta områden fungerar bra. Inför 2003
              års allmänna fastighetstaxering av småhus har dock vissa ändringar
              skett jämfört med vad som gällde vid förra fastighetstaxeringen
              som gjordes år 1996. Ändringarna innebär till exempel att strandnära
              fastigheter indelas i fler klasser än tidigare. Syftet med ändringarna
              har varit att taxeringsvärdet bättre än tidigare ska återspegla
              fastighetens marknadsvärde.
            </seg>
            <seg n="e031759c">
              Till sist vill jag dock framhålla att det naturligtvis är så
              att inget system är sådant att det inte kan bli bättre. Jag följer
              utvecklingen på området och är alltid beredd att verka för ökad
              precision och bättre träffsäkerhet i fastighetstaxeringen. Några
              ytterligare besked är jag för dagen inte beredd att ge.
            </seg>
          </u>
          <note type="speaker" n="cbc08ede">
            Anf. 61 ROGER TIEFENSEE (c):
          </note>
          <u who="roger_tiefensee_178395" xml:id="i-4788c88417607844-0" n="f4b8d391" next="i-e6053bb674d265ae-0">
            <seg n="7e64027c">
              Fru talman! Artigheten bjuder att man ska tacka för svaret, så
              jag gör det. Men sanningen att säga tycker jag inte att det är
              så mycket till svar som jag har fått.
            </seg>
            <seg n="3c404254">
              Finansministern konstaterar att han inte delar min uppfattning
              att fastighetstaxeringen sker under godtyckliga former och att
              dagens system saknar tillstymmelse till rättssäkerhet. Det är
              rätt att det är min uppfattning som jag grundat på hur taxeringsförfarandet
              går till i verkligheten och på uppgifter som man enkelt kan läsa
              sig till på Riksskatteverkets hemsida. Finansministern har all
              rätt att inte dela den uppfattningen.
            </seg>
            <seg n="611da2fe">
              Finansministern avslutade svaret med att han följer utvecklingen
              på området. Jag funderar då på vilken utveckling det är som följs,
              den som sker i verkligheten eller den som sker någon annanstans.
            </seg>
            <seg n="38565bd3">
              Finansministern säger i sitt svar att det är viktigt att taxeringen
              är likformig och förutsägbar. Jag håller helt och hållet med.
              Men problemet är att dagens fastighetstaxeringssystem inte är
              likformigt och förutsägbart. Jag ska ta upp två exempel.
            </seg>
            <seg n="212c032c">
              Det ena exemplet lyfte jag fram i min interpellation. I Orust
              kommun, i församlingen Gullholmen har man tre värdeområden. Vid
              de köp som har skett 19992001 har fastighetstaxeringen hamnat
              på nivåer som varierar från 53 % till 252 % av köpeskillingen
              att jämföra med lagstadgade 75 % av marknadsvärdet. Det som är
              genomgående är att den som har köpt dyrt har fått ett lågt taxeringsvärde,
              ett taxeringsvärde som är mycket lägre än köpeskillingen. Den
              som har köpt billigt har fått ett högt taxeringsvärde. Detta är
              ett inbyggt systemfel.
            </seg>
            <seg n="41acc69a">
              Mitt andra exempel kommer från Båstads kommun. Utmed Förvaltarevägen
              i Båstad finns det nio olika fastigheter. Tre av dem ligger så
              att säga på fel sida av vägen. Deras taxeringsvärden har höjts
              radikalt. Gränsen mellan två olika värdeområden går mitt i vägen.
              På den ena sidan ligger taxeringsvärdena på ca 900 000 kr, och
              på den andra sidan ligger de på ca 1,6 miljoner. Det innebär en
              skillnad på åtminstone 700 000 kr. Det är också ett systemfel.
            </seg>
            <seg n="0c2c33c9">
              Systemet bygger på ett väldigt stort antal värdeområden i Sverige.
              Sverige är indelat i 8 240 värdeområden. Har det skett för få
              förvärv i ett värdeområde sker det en sammanslagning av flera
              värdeområden när man gör den provvärdering som Bosse Ringholm
              nämnde i sitt interpellationssvar. Problemet är att sammanslagningen
              inte sker geografiskt, utan man lägger samman områden så att man
              får något slags likhet. Då trissas värdena snarare upp. Man lägger
              ihop ett attraktivt område med ett annat attraktivt område.
            </seg>
            <seg n="232f53c0">
              Min fråga till finansministern är om han är beredd att vidta
              åtgärder för att rätta till de systemfel som jag pekar på och
              som gör att taxeringsvärdena inte blir rimliga och rättvisa. Eftersom
              indelningen i värdeområden inte går att överklaga är systemet
              inte heller rättssäkert.
            </seg>
          </u>
          <note n="1641d3a0">
            Anf. 62 GUNNAR ANDRÉN (fp):
          </note>
          <u who="roger_tiefensee_178395" xml:id="i-e6053bb674d265ae-0" n="f4b8d391" prev="i-4788c88417607844-0">
            <seg n="488de4b1">
              Fru talman! Om vi var eniga i den tidigare frågan är vi djupt
              oeniga i den här. Svenska folket kan skatta sig lyckligt. Det
              är rikare än någonsin, och det beror, herr statsråd, bara på en
              enda sak. Dessvärre beror det inte på att näringslivet är framgångsrikt
              eller att aktiekurserna har gått upp, utan det beror på att taxeringsvärdena
              har gått upp. Det är den enda orsaken.
            </seg>
            <seg n="d017aec3">
              Jag har tagit fram lite statistik på det här. Det är svårt med
              siffror, men antalet fastigheter som är taxerade under 2 miljoner
              har minskat mellan 2001 och 2003, och det är i och för sig tråkigt
              från finansministerns synpunkt. Men finansministern kan glädja
              sig över att antalet fastigheter som helt plötsligt har blivit
              värda mer än 3 miljoner kronor och nu talar jag bara om permanentboende;
              jag har exkluderat alla fritidsboende har ökat från 8 072 till
              17 487 fastigheter. Vi har alltså blivit enormt mycket rikare.
            </seg>
            <seg n="b868a336">
              Jag är bekymrad över hur lite vikt som statsrådet lägger vid
              själva taxeringsprocessen. Jag delar helt och fullt Roger Tiefensees
              synpunkt att det finns ett stort mått av godtycke. Fallet med
              Förvaltarevägen i Båstad är ju genant för regeringen och för dem
              som har utfärdat dessa bestämmelser. Det rör sig om två värdeområden
              med en enda gata emellan, om sex fastigheter på den ena sidan
              och tre på den andra. Jag har fått uppgiften att det är något
              mer än 750 000 kronors skillnad i taxeringsvärde. Och kom ihåg
              att det är fråga om exakt samma sorts hus! De är byggda samtidigt
              och ser likadana ut. Detta är inte rimligt. Man kan inte säga
              att det är ett bra resultat av fastighetstaxeringen. Det är en
              enorm schablonisering. De människor som bor på Förvaltarevägen
              tycker inte att systemet är rättvist.
            </seg>
            <seg n="f9597609">
              Statsrådet Ringholm säger att det är en omfattande hantering
              och att man inte kan genomföra en fastighetstaxering utan en betydande
              schablonisering, och detta gäller i Sverige. Men man skulle kunna
              basera taxeringen på köpeskillingen och inte ha alla dessa värdeområden.
              Det finns andra system i andra länder som man kan använda. När
              vi ser hur rika vi blir och att ett stort antal människor betalar
              mer och mer i skatt måste vi förstå att baksidan är att det sprider
              fruktan och desperation hos framför allt många äldre människor.
              De förstår inte hur de ska klara sig. Och det handlar inte om
              ett antal miljonärer, utan det handlar om människor som har blivit
              fattigmiljonärer på grund av detta schabloniserade system.
            </seg>
            <seg n="437cd738">
              Det är inte värdigt vårt land att ha ett så schabloniserat system.
              Jag som är riksdagsman klarar av att ha en villa som är taxerad
              till över 3 miljoner. Men det är inte värdigt vårt land att många
              andra människor som bara har sina pensioner att leva av blir lika
              högt upptaxerade. Det är inte värdigt vårt land.
            </seg>
          </u>
          <note type="speaker" n="88b16995">
            Anf. 63 Finansminister BOSSE RINGHOLM (s):
          </note>
          <u who="bosse_ringholm_8c14c7" xml:id="i-793f84adecc4122c-11" n="4fbd6b72">
            <seg n="e24fccd4">
              Fru talman! Sveriges ekonomi har vuxit under senare år, inte
              på grund av några höjda fastighetstaxeringsvärden. Sveriges ekonomi
              har vuxit därför att vi har fler människor i arbete, vi har fler
              företag och vår produktion växer hela tiden. Vår export växer.
              Vår handel växer. Det är det som har gjort att svensk ekonomi
              de tio senaste åren, sedan den socialdemokratiska regeringen tillträdde
              1994 efter det borgerliga misslyckandet, har vuxit mer än omvärlden.
              Bruttonationalprodukten har sedan 1994 vuxit med ungefär 3,1 %
              i genomsnitt per år. I EU-länderna har tillväxten varit ungefär
              2,4 %. Vi har alltså haft drygt en halv procentenhet högre tillväxt
              i Sverige än i omvärlden. Det kan möjligen jämföras med det stillastående
              som vi hade under de borgerliga åren i början på 90-talet, då
              ekonomin inte växte alls och till och med låg på minus ett par
              år. Det är det som har varit svensk ekonomisk utveckling, och
              det har inte någonting med fastighetstaxeringsvärden att göra.
            </seg>
            <seg n="12e1409d">
              Fastighetstaxeringsvärdenas utveckling hänger naturligtvis till
              en del ihop med att riksdagen vid tidigare tillfälle frös värdena.
              Man fick då en relativt snabb uppgång. Men det hänger framför
              allt ihop med att vi hade en kraftig ökning av priserna på fastigheter,
              som i sin tur hängde ihop med att vi hade ett för lågt bostadsbyggande,
              och vi har fortfarande ett lågt bostadsbyggande. Men vi hade framför
              allt i storstadsområdena, inte minst under förra mandatperioden
              med många borgerligt styrda kommuner här i Helsingforss län, ett
              uruselt bostadsbyggande som drev upp fastighetstaxeringsvärdena
              och priserna rätt ordentligt. Det är det stora bekymret, det stora
              debaclet, det stora misstaget, den stora svårigheten på området.
            </seg>
            <seg n="3478d574">
              Jag protesterar bestämt när det påstås att vi har ett fastighetstaxeringssystem
              som är godtyckligt. Jag tycker för det första att det är en felaktig
              beskrivning av våra regelsystem. Det är okunnigt att beskriva
              det på det sättet. För det andra tycker jag att det är ganska
              skymfartat mot våra tjänstemän i Skatteverket, att de inte kan
              tillämpa det regelsystem vi har. De tillämpar regelsystemet. Men
              man kan aldrig säga att vi har det perfekta regelsystemet. Finns
              det perfekta regelsystemet på något område? Det finns alltid tillämpningssvårigheter.
              Därför finns det också i vårt fastighetstaxeringssystem möjligheter
              för den enskilde att gå vidare med en överprövning, och det görs
              ständiga justeringar.
            </seg>
            <seg n="567df7db">
              Jag har lite svårt att förstå när man från debattörernas sida
              säger att vi har för många fastighetstaxeringsområden. Hade vi
              haft färre hade vi väl förmodligen haft ännu mer av den typ av
              svårigheter som nu finns med att göra avgränsningar och ännu mer
              av trösklar mellan olika fastighetstaxeringsområden. Det är lite
              svårt att hänga med i logiken när det inte går att få kritiken
              mot mängden att hänga ihop med kritiken mot att det blir olika
              former av tröskeleffekter.
            </seg>
            <seg n="6e105d8c">
              Jag tror säkerligen att man kan förbättra en hel del i systemet,
              och det görs löpande sådana justeringar. Riksdagen har nyligen
              beslutat att vi exempelvis ska se till att vi i fortsättningen
              justerar höjningarna på ett sådant sätt att de tas ut i tre olika
              omgångar, det vill säga att hela höjningen inte tas ut omedelbart
              utan delas upp i tre omgångar, för att få en mjukare övergång
              i den mån det blir snabba förändringar av något slag. Det finns
              andra saker som man kan titta på.
            </seg>
            <seg n="e439583f">
              Väldigt många av dem som har fastigheter ser, när de kollar sitt
              fastighetstaxeringsvärde, att det inte når upp till 75 % av priset,
              utan det ligger oftast betydligt lägre. Skälet till att många
              taxeringsvärden hamnade en bra bit över de 75 procenten i den
              senaste omgången var att man inte hade gjort justeringar sedan
              lång tid tillbaka på framför allt ett antal strandfastigheter.
              Det blev då en engångsvis relativt stor justering. Men det är
              sådana justeringar som ständigt måste göras.
            </seg>
            <seg n="204fc9b2">
              Men jag hävdar bestämt att detta inte är ett systemfel, och detta
              är inte något godtyckligt agerande av skatteförvaltningens tjänstemän.
              Jag tycker att det är ganska skymfartat att påstå något sådant.
            </seg>
          </u>
          <note type="speaker" n="2c9dc9f2">
            Anf. 64 ROGER TIEFENSEE (c):
          </note>
          <u who="roger_tiefensee_178395" xml:id="i-4788c88417607844-1" n="f4b8d391" next="i-e6053bb674d265ae-1">
            <seg n="79ebf1da">
              Fru talman! Det handlar inte om att ifrågasätta tjänstemännens
              kompetens, utan det handlar om att ifrågasätta just detta system.
              Det var faktiskt Bosse Lundgren som införde systemet med den årliga
              omräkningen när han var skatteminister. Sedan kom väl Moderaterna
              på att det var ohållbart och började prata om att man skulle avveckla
              fastighetsskatten. Men det är lite svårt för mig att förstå varför
              Bosse Ringholm som nuvarande finansminister försvarar ett system
              som Moderaterna har satt i sjön och som uppenbarligen i praktiken
              inte funkar på ett bra sätt.
            </seg>
            <seg n="46ed1c8f">
              I just det exempel som jag pekade på, Gullholmen, är värdet inte
              stipulerade 75 % inom ett och samma värdeområde, utan det varierar
              från 53 % till 252 %. Det beror helt enkelt på att man tar ett
              genomsnitt fast man har en köpeskilling. När det finns en köpeskilling
              tycker jag att man ska sätta taxeringsvärdet till 75 % av köpeskillingen,
              alltså 75 % av ett marknadsvärde. Sedan behöver man givetvis räkna
              ut en omräkningsfaktor på köpeskillingarna när man ska sätta taxeringsvärden
              för andra hus som inte har omsatts. Men vad finns det för bättre
              marknadsvärde än när det har skett ett förvärv?
            </seg>
            <seg n="6f644f66">
              När det gäller exemplet från Båstad tror jag att det skulle vara
              bättre att gå tillbaka till storleksordningen 2 000 värdeområden
              som fanns 1990. På något sätt trodde Bosse Lundgren, och nu också
              Bosse Ringholm, att ett större antal värdeområden skulle göra
              fastighetstaxeringen mer träffsäker. Men jag tror att man har
              gått från ungefär rätt till exakt fel i och med att man, om det
              inte finns tillräckligt många förvärv för att bilda ett ordentligt
              statistiskt underlag i ett värdeområde, plockar ihop ett attraktivt
              värdeområde med ett annat attraktivt värdeområde utan att de behöver
              ha någon geografisk koppling. Det är det som är problemet. Det
              blir ett godtycke i den sammankopplingen. Denna sammanslagning
              av olika värdeområden går inte att överklaga. Det är därför som
              man nu har lyft fallet i Båstad till Europadomstolen. Det går
              inte att överklaga inom det svenska systemet.
            </seg>
            <seg n="458d6f2e">
              När partikamrater till mig påpekade förhållandena i Orusts kommun
              och ville att Justitieombudsmannen skulle titta på om Skattemyndigheten
              hade följt att taxeringsvärdet skulle vara 75 % av ett marknadsvärde,
              då ville inte JO göra det. Man slår i glastaket. Det går inte
              att få sin sak prövad när det gäller de här två exemplen. Då tycker
              jag inte att vi har ett rättssäkert system. Jag tycker att man
              måste ha ett så genomlysbart taxeringssystem som möjligt. Har
              det skett ett förvärv är det bra att veta att jag får ett taxeringsvärde
              som utgör 75 % av marknadsvärdet och det pris som jag har betalat.
              Får man större geografiskt sammanhängande värdeområden får man
              inte den här effekten. Det är klart att det alltid måste göras
              gränsdragningar, men man får inte de här extrema och perversa
              gränsdragningarna som att hus på olika sidor av en gata får en
              skillnad i sitt taxeringsvärde på 750 000 kr.
            </seg>
          </u>
          <note n="052114d2">
            Anf. 65 GUNNAR ANDRÉN (fp):
          </note>
          <u who="roger_tiefensee_178395" xml:id="i-e6053bb674d265ae-1" n="f4b8d391" prev="i-4788c88417607844-1">
            <seg n="3641e14b">
              Fru talman! Jag vill börja med att säga att det urusla byggandet
              under förra mandatperioden i Helsingforssregionen överträffas
              eller underträffas närmare bestämt endast av starten på den nuvarande
              mandatperioden. Jag håller med om att det var förfärligt dåligt
              förra mandatperioden i många kommuner. Det finns också kommuner
              där det var bra, till exempel Solna. Men nu är det ju mycket,
              mycket sämre. Det finns det ingen anledning att ifrågasätta.
            </seg>
            <seg n="7fb2d469">
              Jag ska inte gå in på den tråkiga debatten om vem som orsakade
              krisen på 90-talet. Men jag förstår av statsrådets inlägg att
              han absolut inte läst förre statsminister Ingvar Carlssons memoarer
              från den tiden, för där görs ju en helt annan historiebeskrivning,
              att det var problem långt innan Carl Bildt utsågs till statsminister
              i den här kammaren 1991. Sedan kan man ha många synpunkter på
              vad som hände sedan. Ni socialdemokrater motionerade 1992 om att
              man skulle sänka momsen till 5 %, men det var ju en helt huvudlös
              politik. När den nuvarande statsministern tog över ansvaret för
              ekonomin gjorde han rent hus med detta vettlösa krav. Det är inte
              alltid så lätt att få politiken att hänga ihop.
            </seg>
            <seg n="e9502bba">
              Jag måste få ta upp den väldiga anklagelsen om att vi skulle
              ha synpunkten att tjänstemännen skulle vara okunniga. Vi har aldrig
              kritiserat en enda tjänsteman. Det är ju endast regelsystemet
              som vi kritiserar. Det finns ingen som helst anledning att kritisera
              någon tjänsteman.
            </seg>
            <seg n="cdd15f8c">
              Slutligen: Det största problemet med fastighetsskatten är systemet
              som sådant, nämligen att det inte finns något samband mellan debiterad
              skatt och betalningsförmåga. Jag tycker att statsrådet Ringholm
              någon gång skulle erkänna att det är det grundläggande problemet.
              När man har sålt ett hus kan man betala skatt, men inte dessförinnan.
            </seg>
          </u>
          <note type="speaker" n="ad44e7c9">
            Anf. 66 Finansminister BOSSE RINGHOLM (s):
          </note>
          <u who="bosse_ringholm_8c14c7" xml:id="i-793f84adecc4122c-12" n="4fbd6b72">
            <seg n="e33bc376">
              Fru talman! Roger Tiefensee har ett selektivt minne när så behövs.
              Han säger att det var Moderaterna och Bo Lundgren som drev igenom
              det nuvarande fastighetsskattesystemet. Det är förvisso sant till
              en del. Det var också Folkpartiet. Det var också Centerpartiet,
              interpellantens eget parti. Och det var Kristdemokraterna. Det
              var fyra borgerliga partier som lade fram en proposition i den
              borgerliga fyrpartiregeringen 1992 som sedan kammaren behandlade
              och godkände. Så jag tror att Roger Tiefensee också får ta åt
              sig en del av äran för systemet och inte lägga hela skulden på
              Moderaterna och Bo Lundgren. Centerpartiet har nog lika stor del
              i systemet.
            </seg>
            <seg n="5a6a06e2">
              Jag tycker att de principer som de borgerliga partierna och den
              borgerliga regeringen då presenterade fortfarande håller. De utgår
              bland annat från att det, i motsats till vad Gunnar Andrén säger,
              naturligtvis finns ett samband som gäller betalningsförmågan hos
              en person som köper en fastighet. Det är ganska rimligt att om
              man har en viss betalningsförmåga så anpassar man det fastighetsköp
              man gör till den betalningsförmågan. Då är det inte konstigare
              än att betalningsförmågan naturligtvis också hänger ihop med de
              kostnader man har för fastigheten både vid inköpet och för driften
              i fortsättningen. Det är en självklarhet.
            </seg>
            <seg n="df127e09">
              Jag tycker inte att man ska glömma bort att vi på det här området
              har en skatt som är rättvis i den bemärkelsen att man inte kommer
              undan den. Det kan man tyvärr på andra områden. Vi pratade om
              moms för en stund sedan. Där finns det stora flyktmöjligheter,
              och vi får ständigt jaga de hål som uppstår i systemen. Det är
              oerhört viktigt att konstatera att vi här ändå har ett system
              där ingen kan smita från skatten i den bemärkelsen.
            </seg>
            <seg n="a7a30442">
              Jag tror att det system som här förordas, att man skulle låta
              det enskilda priset vara avgörande för taxeringsvärdet, faktiskt
              skulle öppna för skatteplanering av hittills oanad karaktär. Därför
              är det rimligt att man använder sig av betydligt större områden
              och större underlag, som man gör i den fastighetstaxering vi har
              för närvarande.
            </seg>
            <seg n="25d4b6a0">
              Jag är medveten om att det alltid, som jag sade, finns gränsdragningsproblem.
              Men i det stora hela är det ändå en ganska hygglig träffsäkerhet.
              Och jag hävdar fortfarande att väldigt många, kanske majoriteten,
              av dem som har fastigheter kan räkna igenom och se att det taxeringsvärde
              de har faktiskt snarare är under än över de 75 % som är riktlinje.
            </seg>
          </u>
          <note type="speaker" n="e83b84b7">
            Anf. 67 ROGER TIEFENSEE (c):
          </note>
          <u who="roger_tiefensee_178395" xml:id="i-5caba136b8847ddc-0" n="f4b8d391">
            <seg n="44597cf6">
              Fru talman! Det var en intressant analys av vad som är en rättvis
              skatt, att den är rättvis i den bemärkelsen att man inte kan komma
              undan den. Det är helt sant. Men jag menar också att en rättvis
              och rimlig fastighetstaxering faktiskt måste utgå från verkligheten.
              Och verkligheten är, vare sig man vill eller inte, en marknad
              med en omsättning. När det har skett ett förvärv tycker jag att
              det är rimligt att taxeringsvärdet också avspeglas av det förvärvet.
              I fråga om andra fastigheter, där det inte sker en omsättning,
              måste man göra en jämförelse: Vad skulle den här vara värderad
              till på en marknad?
            </seg>
            <seg n="5006c902">
              Problemet är att man faktiskt kan skatteplanera i dag. Om du
              köper en villa för 10 miljoner i ett område där normalpriset kanske
              ligger på 2 miljoner vet du att du kommer att få ett taxeringsvärde
              långt under det marknadsvärde som du faktiskt har givit. På det
              sättet kan man faktiskt skatteplanera i dag. Det har vi sett exempel
              på. På västkusten lät till exempel Volvos vd genom ett högt upptrissat
              förvärv sina grannar få högre taxeringsvärde medan han själv fick
              ett väldigt lågt taxeringsvärde. Bara för att de inte kunde komma
              undan kan jag inte se rättvisan i det systemet.
            </seg>
            <seg n="302e575f">
              Jag skulle vilja avsluta med att ställa frågan till Bosse Ringholm
              om han är beredd att göra förändringar, nödvändiga förändringar.
              Jag tror att det behövs förändringar så att människor upplever
              att det taxeringsvärde de får faktiskt har något slags koppling
              till verkligheten. En sådan förändring skulle vara att 75 % av
              den köpeskilling man ger, ett marknadsvärde, får man också som
              taxeringsvärde. Det tror jag skulle vara en väldigt bra reform.
              Då skulle man dessutom inte få det så att de som ger ett lågt
              värde får 252 % av det marknadsvärdet.
            </seg>
          </u>
          <note type="speaker" n="154474c3">
            Anf. 68 Finansminister BOSSE RINGHOLM (s):
          </note>
          <u who="bosse_ringholm_8c14c7" xml:id="i-793f84adecc4122c-13" n="4fbd6b72">
            <seg n="4f0ed5e9">
              Fru talman! Jag kan konstatera att en sådan reform som den som
              Roger Tiefensee pläderar för skulle innehålla stora möjligheter
              till skatteplanering. Dessutom skulle den naturligtvis fullkomligt
              stoppa upp omsättningen när det gäller försäljning av fastigheter.
              Vem skulle vilja sälja en fastighet som man har köpt och fått
              ett lågt taxeringsvärde på? Ju längre man behåller fastigheten,
              desto lägre, relativt sett, blir fastighetstaxeringsvärdet. Det
              är kanske inte den bostadsmarknaden vi vill se framför oss, att
              man aldrig ska kunna byta bostad utan blir fånge i ett system.
              Jag tror att det blir väsentliga nackdelar med en sådan typ av
              taxering som Roger Tiefensee förordar.
            </seg>
          </u>
          <note n="82564b4d">
            Överläggningen var härmed avslutad.
          </note>
          <note n="528fa142">
            12 § Svar på interpellation 2003/04:159 om Svensks Spels erbjudande
            om gratis spel på Internet
          </note>
          <note type="speaker" n="d90d8124">
            Anf. 69 Finansminister BOSSE RINGHOLM (s):
          </note>
          <u who="bosse_ringholm_8c14c7" xml:id="i-793f84adecc4122c-14" n="4fbd6b72">
            <seg n="57d9c99c">
              Fru talman! Anne-Marie Ekström har frågat mig vad jag avser att
              göra för att garantera att Svenska Spel och andra speltjänster
              inte använder sig av alltför lockande introduktionserbjudanden.
              Hon har också frågat mig vad jag avser att göra för att Svenska
              Spel ska ta ett större ansvar när det gäller att motverka spelberoende.
            </seg>
            <seg n="c9459eab">
              Regeringen kommer inom kort att tillsätta en utredning som ska
              se över regleringen på spelområdet. Jag finner därför inga skäl
              att vidta några förändringar innan utredningen slutfört sitt arbete.
            </seg>
            <seg n="ee8f5dc7">
              Jag vill också nämna att AB Svenska Spel är en egen juridisk
              person. Staten äger samtliga aktier i AB Svenska Spel, och bolaget
              förvaltas av Finansdepartementet. Det är AB Svenska Spels styrelse
              och verkställande ledning som ansvarar för bolagets verksamhet.
            </seg>
          </u>
          <note type="speaker" n="8dfcd0f7">
            Anf. 70 ANNE-MARIE EKSTRÖM (fp):
          </note>
          <u who="anne-marie_ekstrom_61d49c" xml:id="i-e17bdca00936e726-0" n="ea370b2f">
            <seg n="71043b0d">
              Fru talman! Jag tackar finansministern för svaret, men jag kan
              inte påstå att jag har fått svar på mina frågor. Jag har under
              min korta tid i riksdagen lärt mig att ansvarig minister i sitt
              svar på interpellationer och frågor ofta gömmer sig bakom att
              frågan ska utredas. På så sätt behöver man inte redogöra för sin
              åsikt. Fast självklart vet jag att det är Svenska Spels styrelse
              som har huvudansvaret.
            </seg>
            <seg n="9b79e27f">
              I går kom siffran att Svenska Spels vinst steg med 11 % till
              4,7 miljarder kronor under förra året. Det är pengar som ger ett
              bra klirr i statens kassa. Svenska Spels hemsida ökade med 63
              % till nästan en halv miljard kronor.
            </seg>
            <seg n="1f618902">
              Spelberoendes riksförbund anser att spelföretagens marknadsföring
              blivit alltmer aggressiv. Där har de introduktionserbjudanden
              som bland annat Svenska Spel ger för att få fler människor att
              börja spela på Internet en del. De gratiserbjudanden som funnits
              under hösten är en trisslott för 25 kr eller möjligheten att spela
              för 10 kr. Det är inga stora summor, men lättheten att spela innebär
              att många som egentligen inte tänkt göra det börjar. Det är lätt
              att falla för erbjudandet att få en summa att börja spelandet
              med. Motprestationen är att man måste lägga upp ett spelkonto,
              vilket är hur lätt som helt, direkt på Internet. Och för att spela
              vidare måste man föra över pengar till sitt spelkonto. Det är
              också lätt om man har en Internetbank.
            </seg>
            <seg n="01df682a">
              Fru talman! När man väl har öppnat ett konto och det finns pengar
              på detta är det bara att spela. De flesta människor klarar av
              att spela med måtta. Men det finns ändå många som riskerar att
              hamna i spelberoende. Hur många är naturligtvis svårt att veta
              exakt, men det är ca 2 % av den vuxna befolkningen som till och
              från har problem varav ca 0,6 % har allvarliga problem, så att
              de behöver hjälp. Det jag vänder mig mest emot är lättheten att
              spela på alla typer av skraplotter. En trisslott är färdigskrapad
              på några sekunder på Internet.
            </seg>
            <seg n="a47c606a">
              Jag anser att ett statligt bolag borde känna större ansvar när
              det gäller marknadsföring. Att locka med gratisspel för att få
              in människor i spelsystemet är oetiskt, särskilt som reklamen
              och erbjudandena har kommit fram när man har varit inne på andra
              hemsidor. Introduktionserbjudandet att få en startpott på tio
              kronor för spel kan få samma effekt på en som är spelberoende
              som det kan bli när en nykter alkoholist tar en lättöl.
            </seg>
            <seg n="d5956e03">
              Svenska Spel säger visserligen att man är medveten om att spel
              kan orsaka beroende och talar om på sin hemsida vad man kan göra
              för att motverka spelberoende. Men den som sitter hemma i sin
              ensamhet och fördriver tiden med att spela träffar ingen personal
              att få hjälp av. Förmodligen läser han eller hon inte heller det
              som står på hemsidan om spelberoende.
            </seg>
            <seg n="24e0ab12">
              Nu har jag en fråga till finansministern. Skulle han kunna tänka
              sig att snabbutreda detta med introduktionserbjudanden? Systembolaget
              får ju inte bjuda på smakprov av sina varor. Och spelberoende
              är lika illa som alkoholberoende. Kan finansministern tänka sig
              att avsätta mer än de 19 miljoner som i dag går till att motverka
              spelberoende? Staten tjänar ungefär 5 miljarder på Svenska Spels
              spel.
            </seg>
          </u>
          <note type="speaker" n="edce6254">
            Anf. 71 Finansminister BOSSE RINGHOLM (s):
          </note>
          <u who="bosse_ringholm_8c14c7" xml:id="i-793f84adecc4122c-15" n="4fbd6b72">
            <seg n="c7a38572">
              Fru talman! Ofta hävdar liberaler att de är för mycket frihet.
              Nu har vi hört en liberal som vill ha förbud. Om Anne-Marie Ekström
              hade representerat Kristdemokraterna kanske jag inte hade höjt
              på ögonbrynen. Men jag är kanske något förvånad över att liberaler
              ropar på förbud.
            </seg>
            <seg n="ef44f817">
              Det är en realitet att vi har en spelverksamhet inte bara i vårt
              land utan i alla andra länder också. Det är en del av den förströelse
              och underhållning som människor uppskattar. Det finns naturligtvis
              också en motpol i sammanhanget, och det är spelberoendet som några
              få drabbas av och som vi har anledning att se upp med och försöka
              vidta åtgärder för att begränsa. Och regeringen har vidtagit en
              rad åtgärder för att just motverka och begränsa spelberoendet,
              och vi tänker fortsätta att följa detta mycket noga i fortsättningen.
              Men att, som Anne-Marie Ekström gör, omedelbart ropa på förbud
              så fort det inträder någon form av ny aktivitet på marknaden tror
              jag är lite väl förenklat.
            </seg>
            <seg n="c09423df">
              Den förströelse och underhållning som Anne-Marie Ekström nu vill
              förbjuda i det här fallet hänger ihop som en del i den spelmarknad
              som vi har där vi reglerar spelmarknaden. Det är en konkurrensutsatt
              marknad. Men den är reglerad, och den har sociala skyddsmekanismer.
              Och Svenska Spel har ett särskilt spelansvar, och framför allt
              när det gäller det som sker via Internet. Man har vidtagit en
              rad åtgärder som till exempel innebär att man har en åldersgräns
              på 18 år. Man har en särskild spelansvarssida på sin hemsida med
              information om den verksamhet som sker i den grupp som kallas
              OSS, Oberoende spelsamverkan. Det är alltså en referensgrupp mellan
              spelbolagen, Lotteriinspektionen och en rad andra, till exempel
              Folkhälsoinstitutet, som arbetar för att försöka förebygga och
              motverka problemspelande. Där finns också kamratföreningarna med.
            </seg>
            <seg n="4c5f2c11">
              Svenska Spel försöker också skapa en överblick över spelandet
              på sin hemsida. Och man ger också möjlighet att sätta upp en maximal
              spelbudget per månad för att begränsa spelandet. Och det finns
              möjlighet till självtest.
            </seg>
            <seg n="158f42c8">
              Svenska Spel har också infört möjligheten till spärrning av spelkonton,
              det vill säga att stänga av sig själv från spelande. Och man har
              insatsbegränsningar på vissa spelformer när det gäller lotter,
              bingo, Mixen och Lången.
            </seg>
            <seg n="e140b36c">
              Om man tittar på de internationella aktörerna som konkurrerar
              med Svenska Spel kan man konstatera att de över huvud taget inte
              ägnar detta någon uppmärksamhet. De flesta har inte ens någon
              som helst information om denna typ av spelberoende och problem
              som kan uppstå. De utländska spelbolagen har en sämre ålderskontroll.
              De har ingen möjlighet att sätta personliga spelbudgetar. De har
              inga som helst beloppsbegränsningar på de snabbare spelen. De
              har dessutom bonusprogram som ger ökad rabatt vid ökat spel. Och
              de har betydligt större gratiserbjudanden och startpremier.
            </seg>
            <seg n="afefda53">
              Det är alltså raka motsatsen till de försök till begränsningar
              och den måttfullhet som Svenska Spel har i sin verksamhet.
            </seg>
            <seg n="f5da647f">
              Varför har man då denna typ av gratiserbjudanden? Generellt sett
              finns det bland marknadsaktörerna en rad olika erbjudanden till
              deras kunder, och naturligtvis också för att skapa nya kunder.
              Det syftar till att locka de befintliga och de nya kunderna till
              ett ökat spelande. Men Svenska Spel har valt, i förhållande till
              sina internationella konkurrenter, ganska låga nivåer för sina
              gratiserbjudanden. För att kunna möta konkurrensen måste Svenska
              Spel följa med på detta område. Men det finns ingen kunskap, ingen
              slutsats och ingen forskning som säger att det finns ett samband
              mellan spelproblem och den här typen av gratiserbjudanden som
              ändå är en del av marknaden. Men jag vill hävda att det är en
              stor skillnad mellan den sociala omsorg som Svenska Spel försöker
              driva sin verksamhet med och de internationella spelaktörerna
              som inte ägnar detta någon som helst uppmärksamhet.
            </seg>
          </u>
          <note type="speaker" n="8dd03882">
            Anf. 72 ANNE-MARIE EKSTRÖM (fp):
          </note>
          <u who="anne-marie_ekstrom_61d49c" xml:id="i-e17bdca00936e726-1" n="ea370b2f">
            <seg n="3f4b1db9">
              Fru talman! Visst är jag liberal, finansminister Bosse Ringholm,
              men jag är socialliberal och känner också ett socialt ansvar för
              mina medmänniskor. Och jag tycker att det är oroväckande att man
              trots allt räknar med att 2 % av den vuxna befolkningen är i farozonen.
            </seg>
            <seg n="e0bfe2e4">
              Jag har fått ett brev från en person som har varit spelberoende
              och som har spelat bort över 1 miljon kronor och som har haft
              problem i hela sitt liv. Det har även lett till problem för familjen.
            </seg>
            <seg n="d998625c">
              Jag kan hålla med finansministern om att det finns både spelbudgetar
              och annat som man kan lägga upp på Svenska Spels hemsida. Och
              jag har naturligtvis testat detta för att se hur det fungerar.
              Och jag kan lägga upp en spelbudget. Men jag tror inte att de
              som är så att säga inne i det hela och som är spelberoende lägger
              upp en spelbudget.
            </seg>
            <seg n="7f5af4e0">
              Jag kan hålla med om att det är oroväckande med de utländska
              spelbolagen. Men det finns bolag även på den svenska marknaden
              som konkurrerar med Svenska Spel och som ger likartade erbjudanden.
              Det är det nystartade Spero som drivs av A-lotterierna och IOGT-NTO.
              Jag har testat även det. Man säger att man vill locka svenskarna
              att pröva nya lotter och spel. Spero finns både med lotter i den
              vanliga handeln och på Internet.
            </seg>
            <seg n="2aa3d9a4">
              Men det som oroade mig allra mest var att jag häromdagen fick
              ett erbjudande om att jag får 50 kr. Det är lite mer än bara dessa
              10 och 25 kr som en trisslott kostar. Om jag sätter in 100 kr
              får jag spela för 150 kr. Det tycker jag är oroväckande. Det kan
              man väl jämföra med att om jag gick in på Systembolaget och köpte
              en 75:a skulle jag få en kvarting gratis. Det är inga små summor
              längre. Och Spero är en allmännyttig förening och drivs av både
              A-lotterierna och IOGT-NTO. Och IOGT-NTO som ska motverka alkoholberoende
              inbjuder till att människor hamnar i spelberoende i stället.
            </seg>
            <seg n="4335ed11">
              Jag har visserligen aldrig förvånats över att även A-lotterierna
              är med och Socialdemokraternas dubbelmoral när det gäller att
              tjäna pengar. Jag kan inte låta bli att säga att i reklamen från
              A-lotterierna framställer man alltid hur lyckliga människor blir
              när de vinner pengar. Men man undviker att tala om hur människor
              kan bli lyckliga av att tjäna pengar på hederligt arbete. Pengar
              tjänade genom arbete är inte alls lika acceptabelt i socialdemokratiska
              ögon. Det var en liten parentes.
            </seg>
            <seg n="a38a1c4c">
              Men jag har fortfarande inte fått svar på min fråga. Det är förbjudet
              att spela på kredit. Men att spela gratis är tillåtet. Jag tycker
              inte att det riktigt stämmer överens. Finns det någon möjlighet
              att man gör en snabbutredning? Jag vet att de utländska spelbolagen
              har mycket tuffare villkor. Men för den skull tror jag att det
              är viktigt att även de svenska bolagen går i bräschen för att
              bolag som är startade i Sverige inte har möjlighet att ge sådana
              gratiserbjudanden som att man ger bort 50 kr om någon satsar 100
              kr.
            </seg>
          </u>
          <note type="speaker" n="2c8ee186">
            Anf. 73 Finansminister BOSSE RINGHOLM (s):
          </note>
          <u who="bosse_ringholm_8c14c7" xml:id="i-793f84adecc4122c-16" n="4fbd6b72">
            <seg n="b3f23a5d">
              Fru talman! Det kan naturligtvis vara en gradskillnad om det
              är en liberal eller en socialliberal som ropar på förbud. Men
              det är ändå en realitet att om liberalernas enda insats är att
              ropa på förbud mot den här typen av förströelse och underhållning
              som många människor uppskattar tycker jag faktiskt att det är
              en ganska förenklad lösning.
            </seg>
            <seg n="c9d82081">
              Jag håller med om att det alltid är en avvägningsfråga. Det gäller
              inte bara spelmarknaden. Det gäller alkohol, och det gäller andra
              former av faror som finns i vårt samhälle. Om 98 % kan sköta sitt
              spel på spelmarknaden, vare sig det handlar om lotterier, totalisator
              eller någon annan form av verksamhet, men 2 % har bekymmer med
              det kan detta naturligtvis inte tas till intäkt för att säga att
              dessa 2 % ska bestämma att övriga 98 % får avstå, särskilt när
              vi vet att det i realiteten ändå inte skulle fungera eftersom
              det finns en internationell marknad. Inte minst med tanke på Internetspel
              och allt annat skulle vi inte ens i realiteten kunna åstadkomma
              någon form av totalt förbud om det är det som Anne-Marie Ekström
              eftersträvar.
            </seg>
            <seg n="bc14e3cf">
              Därför tror jag att vi måste värna om jag hoppas att vi kan vara
              överens om det, Anne-Marie Ekström att ändå försöka ha en socialt
              reglerad spelmarknad också i fortsättningen. När jag pekar på
              dessa stora internationella spelbolag känner jag, i likhet med
              Anne-Marie Ekström, en förskräckelse över att de inte känner några
              gränser alls och är helt hämningslösa i sin attityd till spelandet.
              För dem gäller vinstintresset, vinstintresset och vinstintresset
              och ingenting annat.
            </seg>
            <seg n="937c3a8d">
              Därför hoppas jag att vi gemensamt kan få förståelse hos svenska
              folket för hur viktigt det är med en socialt reglerad spelmarknad.
              Man kan alltid diskutera hur den regleringen ska se ut. Om vi
              kan få en acceptans från merparten av svenska folket kring det
              kan man rimligen också hoppas och tro på att merparten av spelandet
              sker i svenska bolag, på svensk botten och i mer ordnade former
              än det vi kan se när det gäller den utländska konkurrensen.
            </seg>
            <seg n="2fc1e81b">
              Det är en realitet att det finns en kraftig konkurrenssituation.
              Därmed säger jag inte att svenska bolag ska få precis alla de
              möjligheter som utländska bolag tar sig. De frågar inte, utan
              de tar sig utrymme. Vi kan inte acceptera och gilla alla de historier
              som de utländska bolagen hittar på. Det är ett av skälen till
              att vi med jämna mellanrum ser över formerna för den socialt reglerade
              spelmarknaden.
            </seg>
            <seg n="69ee8c20">
              Det finns anledning att betona att det inte är någon monopolsituation,
              som det ständigt hävdas från en del håll i debatten i Sverige.
              Vi har en stark, växande internationell konkurrens där Svenska
              Spel är en av aktörerna. Våra folkrörelsers olika verksamheter
              är också aktörer där. Vi har anledning att se på hur vi kan ge
              våra svenska aktörer goda villkor, så att de inte slås ut av de
              internationella spelbolagen som har vinstintresse som enda riktmärke
              för sin verksamhet.
            </seg>
            <seg n="37d807b7">
              I det speciella fall som Anne-Marie Ekström resonerar om i sin
              interpellation är det trots allt en begränsad risk och fara. Men
              jag inser att om de internationella spelbolagen trissar upp nivåerna
              i sina gratiserbjudanden så kan det fara i väg ordentligt. Sådant
              måste man vara uppmärksam på, för det är därifrån hoten kommer,
              från de stora internationella aktörerna.
            </seg>
          </u>
          <note type="speaker" n="dbd5fbe1">
            Anf. 74 ANNE-MARIE EKSTRÖM (fp):
          </note>
          <u who="anne-marie_ekstrom_61d49c" xml:id="i-e17bdca00936e726-2" n="ea370b2f">
            <seg n="efd8a356">
              Fru talman! Jag vill inte förbjuda Internetspel. När jag var
              inne på Svenska Spels hemsida såg jag att man hade gjort en hel
              del, till exempel detta med spelbudget. Men det är ändå alldeles
              för lätt att hämta pengar. Om man har pengar på en Internetbank
              så är det lätt att göra det.
            </seg>
            <seg n="a20e7549">
              Jag vill naturligtvis inte frånta de människor som kan spela
              med måtta deras förströelse, antingen de spelar över Internet
              eller går till ATG. Men jag har så svårt att förlika mig med att
              man ska kunna få pengar att spela bort. Om man då vinner kan man
              ta Kvitt eller dubbelt och satsa de pengar man har vunnit. Det
              är så otroligt lätt!
            </seg>
            <seg n="26f60cab">
              Jag förstår svårigheten med de utländska bolagen. Det kanske
              är så att man ska lyfta frågan inom EU för att komma till rätta
              med problemen. Jag tror att vi kommer att ha ett stort problem
              i framtiden. Det är precis i början nu. Svenska Spel ökade med
              63 % under förra året, och det är oroväckande. Det har ju nyligen
              börjat.
            </seg>
            <seg n="fa789233">
              Försök att hjälpa den person som mejlade till mig! Han både ringde
              och mejlade. Jag tror att han har skrivit även till finansministern
              och frågat om han inte kan få komma ut och berätta hur det är
              att vara spelberoende, vilket helvete det är. Han vill berätta
              hur man kan komma ur det och försöka varna andra människor. Han
              vill komma ut i skolorna. Det behövs lite mer pengar, av de här
              miljarderna. Då vore jag jättetacksam.
            </seg>
          </u>
          <note type="speaker" n="975ebb53">
            Anf. 75 Finansminister BOSSE RINGHOLM (s):
          </note>
          <u who="bosse_ringholm_8c14c7" xml:id="i-793f84adecc4122c-17" n="4fbd6b72">
            <seg n="e5ea6d00">
              Fru talman! Jag tycker att det är bra om personer som har varit
              spelberoende kan komma ut i skolor och ungdomsorganisationer och
              berätta om sina erfarenheter. Det kan säkerligen medverka till
              att vi får en rimligare ordning på vår spelmarknad. Det är oerhört
              värdefulla erfarenheter som vi ska ta till vara, i de kamratföreningar
              som finns och andra organisationer som jobbar med det. Där delar
              jag helt Anne-Marie Ekströms uppfattning, att det är viktigt att
              deras erfarenheter kommer ut till svenska folket. Det har vi alla
              glädje av.
            </seg>
            <seg n="283a8b9f">
              De som mest av allt skulle önska att vi gjorde drastiska inskränkningar
              i de svenska spelbolagens verksamhet är de internationella aktörerna.
              Det är en realitet. Det finns ingen som skulle applådera så mycket
              som de internationella aktörerna om vi drastiskt försämrade svenska
              aktörers möjligheter. Det innebär inte att jag säger att vi kan
              släppa dem fria att göra vad de vill. Vi har en hel del restriktioner
              och regleringar och kommer att behöva ha det i fortsättningen
              också. Jag kan helt dela Anne-Marie Ekströms uppfattning att detta
              är en fråga som inte är bara svensk den är europeisk eller till
              och med internationell.
            </seg>
            <seg n="dfbba2e0">
              Vi bör naturligtvis söka likasinnade i EU. Det är glädjande nog
              ganska många länder i EU som är intresserade av att få till stånd
              en socialt reglerad spelmarknad, på samma sätt som Sverige. Nyligen
              har det varit en uppmärksammad dom i EG-domstolen som handlar
              om fall i Italien. Italien är ett land där man vill ha en fortsatt
              social reglering av sin spelmarknad och som arbetar hårt för det.
              Jag tror att de har goda förutsättningar att lyckas med det också.
              Den här domen ger dem möjligheter att fortsätta i den riktningen.
              Det är ett bra initiativ att vi gemensamt, alla vi som vill ha
              en socialt reglerad spelmarknad, försöker bearbeta de kontakter
              vi har i andra länder och se till att andra länders regeringar
              i Europa som har samma uppfattning som vi jobbar för att just
              motverka den råa, internationella spelkapitalism som finns och
              de stora spelbolagen som inte har någonting annat än vinst i syfte.
            </seg>
          </u>
          <note n="82564b4d">
            Överläggningen var härmed avslutad.
          </note>
          <note n="06134372">
            13 § Svar på interpellation 2003/04:166 om PPP-finansiering inom
            EU:s tillväxtinitiativ
          </note>
          <note type="speaker" n="47ad60d5">
            Anf. 76 Finansminister BOSSE RINGHOLM (s):
          </note>
          <u who="bosse_ringholm_8c14c7" xml:id="i-793f84adecc4122c-18" n="4fbd6b72">
            <seg n="04330249">
              Fru talman! Mats Odell har i interpellationen ställt följande
              två frågor till mig:
            </seg>
            <seg n="89145037">
              Låt mig först understryka att regeringen varit en aktiv part
              i arbetet med EU:s tillväxtinitiativ. Initiativet syftar till
              att stärka tillväxten genom investeringar i både infrastruktur
              och forskning och innovation. Tillväxtarbetet är högt prioriterat
              såväl i den nationella politiken som på EU-nivån och det är regeringens
              uppfattning att strategiska infrastrukturinvesteringar är viktiga
              för att skapa goda förutsättningar för tillväxt.
            </seg>
            <seg n="a4b83e58">
              Regeringen har inte avvisat vare sig offentlig-privata partnerskap,
              så kallade PPP-lösningar, eller andra alternativa finansieringsformer
              som medel att få till stånd viktiga infrastrukturinvesteringar
              på ett effektivt sätt. Det är dock en alltför förenklad syn att
              tro att PPP-lösningar alltid är det mest effektiva sättet att
              få till stånd stora investeringar på kort tid eller att de går
              att tillämpa på alla projekt.
            </seg>
            <seg n="62eef4de">
              Internationella erfarenheter visar att vissa effektivitetsvinster
              och kostnadsminskningar ibland kan uppnås med PPP-lösningar, men
              också att de kan medföra fördyringar och stora ekonomiska risker.
              Bland annat finns exempel från Storbritannien där en privat aktör
              som ingår i projektet går i konkurs och lämnar staten utan partner,
              med ett ofärdigt byggprojekt och med stora ekonomiska förluster.
              För att fungera väl kräver PPP-lösningar även långa upphandlings-
              och förberedelseprocesser och lämpar sig därför endast för stora
              projekt som inte kräver snabba byggstarter.
            </seg>
            <seg n="3dc6d8f3">
              Förutsättningarna för PPP och liknande projekt ska vara väl utredda
              och det ska vara rätt projekt som prövas. Jag tror inte att det
              i framtiden kommer att vara en modell som går att tillämpa på
              något större antal projekt.
            </seg>
            <seg n="4e5b7481">
              Den andra frågan gäller vad jag avser göra för att Sverige ska
              kunna ta del av framtida EU-stöd på infrastrukturområdet. Frågan
              verkar delvis bygga på ett missförstånd där bidrag och stöd från
              EU blandas ihop med lånemöjligheter i Europeiska investeringsbanken,
              EIB. Hur de framtida stöden kommer att se ut i detalj vet vi ännu
              inte. I dag finns det dock ingen koppling mellan bidrag från EU
              och lånemöjligheter i EIB i den meningen att det andra är en förutsättning
              för det första. Tvärtom söker och får Sverige årligen bidrag från
              EU till viktiga infrastrukturinvesteringar utan att vi för den
              delen tar lån i EIB. Några exempel på infrastrukturinvesteringar
              som erhållit EU-bidrag är Citytunneln (33 miljoner euro beviljat
              i juni 2001) och väg E 6 i Bohuslän (16 miljoner euro beviljat
              i juni 2001).
            </seg>
            <seg n="ec2396bc">
              Statens upplåning sker som bekant i Riksgäldskontoret vilket
              ger de bästa förutsättningarna för lägsta räntor och effektivaste
              statsskuldförvaltning. Det finns ingen anledning att ändra på
              denna ordning och jag avser heller inte vidta några åtgärder i
              den delen. När det gäller till exempel kommuner, bolag och företag
              kan dessa låna i EIB och gör det också i dag. Exempel på infrastrukturinvesteringar
              som delvis finansierats med EIB-lån är Öresundsbron (720 miljoner
              euro 19952001) och tunnelbanevagnar i Helsingfors (300 miljoner
              euro i mars 2001). Det finns dock ingen anledning för dessa aktörer
              att låna mer i EIB än vad som är lönsamt och kostnadseffektivt
              och det finns heller ingen anledning för regeringen att vidta
              åtgärder för att dessa aktörer ska öka sin upplåning i EIB.
            </seg>
            <seg n="35d24106">
              Sammantaget menar jag att Sverige för en väl avvägd politik i
              dessa avseenden och jag avser inte att vidta ytterligare åtgärder
              i de ärenden frågeställaren tar upp.
            </seg>
          </u>
          <note type="speaker" n="4274f929">
            Anf. 77 MATS ODELL (kd):
          </note>
          <u who="mats_odell_4baa8b" xml:id="i-3ce87c8fa9dc7031-0" n="80e88297">
            <seg n="bc3942e5">
              Fru talman! Tack för svaret, finansministern!
            </seg>
            <seg n="43051304">
              EU:s tillväxtinitiativ har flera syften. Bland annat ska medlemsländerna
              omfördela offentliga utgifter till tillväxtfrämjande investeringar
              exempelvis i infrastruktur. Man kan då mobilisera EU-bidrag. Men
              initiativet handlar också om att stimulera och främja privata
              investeringar och privat risktagande i infrastruktur och järnvägar.
            </seg>
            <seg n="ed097d16">
              Det EU-bidrag som nu diskuteras, till skillnad från det bidrag
              som utgått exempelvis för Öresundsbron och andra projekt som finansministern
              nämner, förutsätter en medverkan med privata aktörer och privat
              finansiering. Det är det min interpellation handlar om.
            </seg>
            <seg n="8dad2f7a">
              Nu säger finansministern att regeringen inte avvisat offentlig-privata
              partnerskap, så kallade PPP-lösningar. Men jag måste säga, fru
              talman, att Bosse Ringholm nog där tangerar sanningens gräns.
              I annat fall vore jag intresserad av att höra vilka projekt som
              genomförts vid sidan av Arlandabaneprojektet. Jag var själv föredragande
              i den dåvarande regeringen när det projektet genomfördes.
            </seg>
            <seg n="53b2c6f8">
              Sanningen är den att regeringen lagt fram en infrastrukturproposition
              där det saknas 58 miljarder kronor i finansiering, utan att med
              ett ord kommentera möjligheterna till samfinansiering med den
              privata sektorn. I stället används lån i just Riksgäldskontoret,
              vilket är något helt annat. Där behövs inga sådana nya garantiinstrument
              som EU nu erbjuder för privata aktörer, lika lite som de behövs
              när stater lånar i EIB. Det här handlar om just de privata aktörerna.
            </seg>
            <seg n="47a8c92e">
              Regeringen har valt att avvisa möjligheterna till privata finansieringslösningar.
              Men jag kanske har fel. Jag blir glad om jag rättas på den punkten.
            </seg>
            <seg n="15522f2e">
              Nu säger finansministern i sitt svar att det skulle föreligga
              någon sorts missförstånd när jag i interpellationen talar om att
              nå en riskdelning mellan privat och offentlig sektor, och att
              det faktiskt krävs för att projekt ska kunna ta del av EU-stöd
              som planeras i form av garantiinstrument för specifika affärsrisker
              som i dag saknar täckning på finansmarknaden. Tyvärr för Sveriges
              del är det finansministern som har missförstått.
            </seg>
            <seg n="14138a0c">
              Som jag nämnde tidigare behövs det inga ytterligare garantier
              när stater är aktörer. Men att, som regeringen nu gör, förbise
              tillväxtinitiativets privata aspekter är oansvarigt och förödande.
              Det vore en annan sak om Bosse Ringholm i sina budgetförslag hade
              utrymme att satsa på investeringar i vägar och järnvägar. Det
              talas om snabbstarter. Det är precis det som vi inte sett, utan
              regeringens infrastrukturpolitik har kännetecknats av ständiga
              uppskov och förskjutningar.
            </seg>
            <seg n="bcd6db76">
              Jag tror att Bosse Ringholm och Socialdemokraterna nog i och
              för sig skulle vilja se privat deltagande på den här marknaden,
              men att det snarare är samarbetspartierna som är motståndare till
              detta. Om jag är rätt underrättad pågår förhandlingar, kanske
              i just detta ögonblick, om att komma fram på den här punkten.
              Så här långt har de visat ett benhårt motstånd mot detta. Det
              är det som det hela handlar om.
            </seg>
            <seg n="767d7fae">
              Kommer regeringen att kunna bryta det motståndet och se till
              att Sverige får del av de möjligheter som nu erbjuds i det nya
              tillväxtinitiativ som jag tror att vi bägge bejakar?
            </seg>
          </u>
          <note type="speaker" n="ba30df91">
            Anf. 78 Finansminister BOSSE RINGHOLM (s):
          </note>
          <u who="bosse_ringholm_8c14c7" xml:id="i-793f84adecc4122c-19" n="4fbd6b72">
            <seg n="747a9579">
              Fru talman! Jag tror att Mats Odell tyvärr stirrat sig blind
              på att det är viktigare att finansiera investeringen privat än
              att finansiera investeringen på det mest effektiva sättet.
            </seg>
            <seg n="3696b3ca">
              Svenska staten har ingen anledning att ta upp lån via privata
              kanaler om de är dyrare vilket de är. Svenska staten har ingen
              anledning att vända sig till Europeiska investeringsbanken, som
              ju inte har lika billiga lån som de som svenska staten kan åstadkomma
              via Riksgäldskontoret. Därför är det en realitet att i den mån
              vi använder lån för att få till stånd infrastrukturinvesteringar
              gör vi det på marginalen.
            </seg>
            <seg n="117dd402">
              Vi har gjort det på marginalen under årens lopp, och regeringen
              kom alldeles före jul ut med beskedet att vi avser att dra i gång
              ett stort antal projekt den närmaste tiden i Västsverige och Helsingforssområdet
              med lån i storleksordningen 25 miljarder kronor. De ska naturligtvis
              lånas där vi kan få dem för den lägsta kostnaden.
            </seg>
            <seg n="f0065548">
              Om Mats Odell tycker att det är viktigare att vi lånar privat
              bara därför att det är privat än att vi lånar där det är billigast
              må han tycka det, men jag delar inte den uppfattningen. Jag tror
              att svenska folket också har uppfattningen att de inte i onödan
              vill betala mer för sina lån till infrastrukturinvesteringar.
            </seg>
            <seg n="137dd790">
              Varför ska vi betala högre räntor, få högre kostnader och därmed
              en högre totalkostnadsbild, för projekt som råkar bli privat finansierade?
              Om det finns privata aktörer som kan visa att de kan åstadkomma
              objekt och projekt som är billigare än de vanliga traditionella
              objekten har jag inget emot det. Men hittills har vi inte sett
              några sådana.
            </seg>
            <seg n="50fc0544">
              Jag har en erfarenhet som för egen del inte är dyrköpt, men min
              tidigare finländske kollega Sauli Niinistö tidigare moderatledare
              och Finlands finansminister i åtta år medverkade till ett stort
              så kallat PPP-projekt utanför Helsingfors. När projektet var klart
              drog han, så moderat han var, slutsatsen att det tyvärr blev dyrare
              än om det hela hade gjorts på vanligt sätt i finska statens regi.
              Det var en dyrare finansieringslösning.
            </seg>
            <seg n="97b16ca7">
              Jag säger i mitt interpellationssvar till Mats Odell att om det
              finns enskilda initiativ som söker den här typen av PPP-lösningar
              så avvisar vi dem inte. Vi kommer naturligtvis att diskutera dem.
              Men vi kommer inte att söka privata finansieringslösningar bara
              för att de är privata, vilket är uppenbart att Mats Odell vill
              göra. Det är ett ideologiskt självändamål som är fullkomligt oacceptabelt.
              I stället ska vi välja de lösningar som är billigast och tekniskt
              mest effektiva.
            </seg>
            <seg n="ab93d7cc">
              Vi kan också värdera andra projekt än de vi har för närvarande,
              men jag har inte sett några sådana hittills. Jag tror inte heller
              att någon finansiär i första hand tänkt sig att skänka pengar
              till staten, utan finansiärerna har väl också tänkt sig en viss
              vinstmarginal på sina insatser. Och därför blir de privata lånen
              dyrare.
            </seg>
          </u>
          <note type="speaker" n="e7e322b5">
            Anf. 79 MATS ODELL (kd):
          </note>
          <u who="mats_odell_4baa8b" xml:id="i-3ce87c8fa9dc7031-1" n="80e88297">
            <seg n="68955784">
              Fru talman! Jag är medveten om att det här egentligen inte är
              finansministerns beredningsområde, men Bosse Ringholm avslöjar
              en skrämmande okunnighet när det gäller villkoren för så kallade
              PPP-projekt. Om han tror att statliga projekt som genomförs helt
              och hållet antingen via anslagsmedel eller genom lån hos Riksgäldskontoret
              inte blir dyrare än man tänkt sig ber jag att få gratulera. Då
              lever han i en drömvärld.
            </seg>
            <seg n="45fbca68">
              Låt mig ta Botniabanan som exempel. I proposition 1997/98:62
              säger man att kostnaderna får uppgå till högst 8,2 miljarder kronor
              i prisnivån den 1 januari 1997. Det motsvarar ungefär 8,8 miljarder
              i 2003 års prisnivå. Jag hoppar över de mellanliggande propositionerna,
              men i årets budgetproposition anslås inte 8,2 utan 25 miljarder
              kronor för Botniabanan.
            </seg>
            <seg n="05117987">
              Sanningen är den att det sätt som ni valt för att finansiera
              och bygga Botniabanan medfört skenande kostnader både på byggsidan
              och på finansieringssidan. Detta kan väl Bosse Ringholm så socialdemokrat
              han är erkänna, när nu Niinistö erkände att det blev något dyrare
              med projektet i Helsingfors.
            </seg>
            <seg n="42eaa900">
              Låt mig ta ett PPP-projekt, Arlandabanan. Där var kostnaderna
              från första stund kända för staten. Om det blev dyrare för det
              konsortium som genomförde projektet så drabbade det trots allt
              inte statskassan. Det är, Bosse Ringholm, den stora skillnaden.
            </seg>
            <seg n="9b0ebd91">
              Om man tar de analyser som gjorts av hur svenska infrastrukturprojekt
              genomförs och hur kostnaderna hela tiden ökar inser man att det
              enbart på det området finns mycket att spara. Dessutom har den
              departementspromemoria som upprättats på Näringsdepartementet
              visat att det trendmässigt finns en hel del att göra även på genomförandet
              om man utnyttjar entreprenörernas kunskap att bygga vägar, järnvägar
              och broar i stället för att Vägverket och Banverket ritar och
              förestavar exakt hur det hela ska genomföras.
            </seg>
            <seg n="8cc4e7f7">
              Jag förstår att det är genant för Bosse Ringholm att erkänna
              att han är bakbunden av Vänsterpartiet och Miljöpartiet och att
              han försöker lägga ut dimridåer. Jag tycker inte att det har varit
              särskilt lyckat här. Men jag tror inte att Bosse Ringholm är problemet.
            </seg>
            <seg n="6c13c610">
              Inte heller jag tror att alla projekt ska vara PPP-projekt. Vägverket
              och Banverket hade inför infrastrukturpropositionen tagit fram
              ett antal pilotprojekt som man hade velat pröva. Men man slog
              back när gruset kastades i maskineriet här i stället för på de
              vägar som hade behövt det.
            </seg>
            <seg n="2d6e025e">
              Detta är tyvärr den bistra sanningen. Jag hoppas att ni får ett
              genombrott i förhandlingarna med era samarbetspartier om detta
              och att deras ideologiska skygglappar kan monteras av så fort
              som möjligt. Jag läser att ledamoten av finansutskottet i dag
              har skrivit i Aftonbladet att privata vägpengar räddar liv. Det
              är Börje Vestlund som mycket vältaligt utvecklar alla de fördelar
              som finns med detta när man använder det på ett selektivt och
              välplanerat sätt.
            </seg>
            <seg n="62a3e81c">
              Försök ändå att ta detta lite mer seriöst, finansministern. Det
              förtjänar faktiskt de svenska medborgarna. De trafikfällor och
              kapacitetsbrister som finns i järnvägsnätet och vägnätet, de uppskjutna
              investeringsplaner som vi hela tiden har fått ta del av, borde
              ändå kunna få den fördelen.
            </seg>
            <seg n="4cc58ef7">
              Det gäller dels de projekt som finns i EU:s tillväxtinitiativ
              och förutsätter en medverkan av det privata näringslivet, dels
              andra projekt där det kan vara lämpligt att använda också den
              här typen av samfinansierade projekt och samriskprojekt. Den stora
              skillnaden är att man också delar risken.
            </seg>
          </u>
          <note type="speaker" n="0a80a89e">
            Anf. 80 Finansminister BOSSE RINGHOLM (s):
          </note>
          <u who="bosse_ringholm_8c14c7" xml:id="i-793f84adecc4122c-20" n="4fbd6b72">
            <seg n="26b32ee5">
              Fru talman! Jag har naturligtvis förståelse för att Mats Odell
              i det läge som Kristdemokraterna befinner sig i försöker att argumentera
              på ett sätt som skulle kunna stärka hans partiledarkandidatur
              i sammanhanget. En grundregel i sådana sammanhang är att om man
              inte klarar av den debatt man har startat kan man fly över till
              något annat område. Jag vet inte om det imponerar på de kristdemokratiska
              sympatisörerna. De är inte så många här i kväll, så Mats Odell
              må väl vara förlåten.
            </seg>
            <seg n="9000f60b">
              Mats Odell interpellerar mig och frågar om regeringen är öppen
              för PPP-lösningar. Jag sade att vi är beredda att pröva sådana
              om vi har sådana som visar sig mer kostnadseffektiva, det vill
              säga om det visar sig att vi kan låna till lägre kostnad än vi
              kan göra via Riksgäldskontoret. Hittills finns den erfarenheten
              att det är med de statliga upplåningsmetoderna som vi får de lägsta
              kostnaderna.
            </seg>
            <seg n="5b7ff915">
              Det kan inte Mats Odell förneka. Mats Odell flyr då över på något
              annat område och börjar tala om att det är kostnadsfördyringar
              på olika projekt. Det byggs inte, och allt annat. Det är helt
              andra diskussioner. Det kan vi gärna diskutera i helt andra sammanhang.
              Men själva grundfrågan, Mats Odell, kanske man ändå måste hålla
              sig till.
            </seg>
            <seg n="a41f1d0e">
              Han har nu interpellerat och ställt frågan om regeringen är öppen
              för PPP-lösningar och fått svaret att vi inte avvisar det. Men
              vi håller som grundprincip att vi ska välja den billigaste modellen
              med de för skattebetalarna lägsta kostnaderna.
            </seg>
            <seg n="a3b8f133">
              Om man inte kan motbevisa det påståendet kanske man kan nöja
              sig med det i stället för att fly över till andra områden. Jag
              har förståelse för att det finns sekundära skäl som kanske gör
              att man måste byta spelplan.
            </seg>
          </u>
          <note type="speaker" n="fd90fa4c">
            Anf. 81 MATS ODELL (kd):
          </note>
          <u who="mats_odell_4baa8b" xml:id="i-3ce87c8fa9dc7031-2" n="80e88297">
            <seg n="80ecbe6d">
              Fru talman! Jag väljer att bortse från de vänligheter som finansministern
              kom med utan försöker återgå till själva sakfrågan.
            </seg>
            <seg n="91359150">
              Jag läser ur ett antal propositioner som togs fram innan samarbetet
              började med Vänstern och Miljöpartiet. Det är en enda lovsång
              till PPP-projekt. I elvapunktsprogrammet för trafiksäkerhet år
              1999 sägs exempelvis om alternativa finansieringsformer att det
              är angeläget att organisera samfinansieringsprojekt. Det undersöks
              när det gäller investeringar till de nationella stamvägarna.
            </seg>
            <seg n="04fa649d">
              I budgetpropositionen 2000 sägs att internationell erfarenhet
              visar att det finns möjlighet till effektivitetsvinster i storleksordningen
              15 % vid alternativ finansiering av infrastrukturinvesteringar.
              Regeringen anser det angeläget att utreda om dessa möjligheter
              kan tas till vara även i Sverige, och så vidare. Jag kan fortsätta
              att läsa.
            </seg>
            <seg n="10d883e8">
              Allt detta upphörde och denna typ av argument för att hitta också
              privata investeringar. Jag tycker att finansministern hamnar för
              mycket i själva upplåningskostnaderna. Det är helhetskostnaderna
              det är fråga om och inte bara finansieringskostnaderna. De är
              en mycket liten del totalt sett av den stora investeringskostnaden
              om detta kan effektiviseras.
            </seg>
            <seg n="1bdbe0e3">
              Fru talman! Jag tolkar trots allt finansministern som att han
              är positivt inställd till att undersöka detta så att Sverige kan
              få del av de infrastrukturprojekt som finns med i EU:s senaste
              stora tillväxtinitiativ men att han är bakbunden av sina samarbetspartier.
              Jag hoppas att han gör ett genombrott i förhandlingarna så fort
              som möjligt.
            </seg>
          </u>
          <note type="speaker" n="9cf8ef26">
            Anf. 82 Finansminister BOSSE RINGHOLM (s):
          </note>
          <u who="bosse_ringholm_8c14c7" xml:id="i-793f84adecc4122c-21" n="4fbd6b72">
            <seg n="7f185b0f">
              Fru talman! Mats Odell läser upp citat från förra mandatperioden.
              Det var en mandatperiod då Socialdemokraterna samarbetade med
              Vänsterpartiet och Miljöpartiet. Det finns ingen skillnad i det
              avseendet. Vi har inga delade meningar i våra tre partier om realiteterna.
            </seg>
            <seg n="251c0f8d">
              Vi ska naturligtvis undersöka om det finns intressanta initiativ
              och om någon har projektidéer och erbjudande med PPP-lösningar
              som är intressanta i framtiden. Det har jag sagt i mitt interpellationssvar,
              och jag har upprepat det några gånger nu.
            </seg>
            <seg n="735def85">
              Jag har samtidigt väldigt lite förståelse för att det för sakens
              egen skull, bara för att det är intressant att det är en privat
              medfinansiär, som vi ska acceptera det som en del. Det ska vi
              enbart göra om det kan påvisas att det är en lägre kostnad. Det
              är själva huvudfrågan.
            </seg>
            <seg n="11f38b8c">
              Det är kanske inte lika stor fantasirikedom att hitta den typen
              av projekt. Vi har inte sett så många av den typen av initiativ.
              Men det är fortfarande en öppen dörr om man kan åstadkomma någonting
              sådant i fortsättningen.
            </seg>
            <seg n="49b42e81">
              Det är viktigt att vi har klart för oss att i ett land som vårt
              med väldigt stora avstånd och trots allt relativt gles trafik,
              som är följden av de stora avstånden, är det inte riktigt samma
              lönsamhetskalkyler som det är i många Centraleuropeiska länder
              för de privata intressenterna.
            </seg>
            <seg n="cd58913b">
              I de länderna har man ofta kopplat sina PPP-lösningar till att
              få ta ut tullar, vägavgifter och andra former av avgifter som
              gör att de kan finansiera det. Vi har varit relativt sparsamma
              med den typen av finansiering i vårt land. Man ska naturligtvis
              vara öppen också för sådant i framtiden. Men i själva grundfrågan
              har Mats Odell fått ett entydigt svar.
            </seg>
            <seg n="e7da0fda">
              Det ger oss alla möjligheter att i fortsättningen även ta emot
              pengar från EU och se till att de kommuner, privata företag, Storstockholms
              Lokaltrafik och andra kan fortsätta att låna i Europeiska investeringsbanken.
            </seg>
          </u>
          <note n="82564b4d">
            Överläggningen var härmed avslutad.
          </note>
          <note n="db3a5cdd">
            14 § Svar på interpellationerna 2003/04:187, 188 och 202 om skattebefrielse
            för allmännyttiga fonder och stiftelser
          </note>
          <note type="speaker" n="64305a32">
            Anf. 83 Finansminister BOSSE RINGHOLM (s):
          </note>
          <u who="bosse_ringholm_8c14c7" xml:id="i-793f84adecc4122c-22" n="4fbd6b72">
            <seg n="7756f1e7">
              Fru talman! Roger Tiefensee har frågat mig vilka åtgärder jag
              avser att vidta dels för att hanteringen av skattebefrielse för
              allmännyttiga fonder och stiftelser inte blir godtycklig, dels
              för att uppdatera ändamålskraven för vilken typ av stiftelser
              som ska kunna få begränsad skattskyldighet.
            </seg>
            <seg n="1d0e8117">
              Rosita Runegrund har frågat mig dels vad jag avser att göra för
              att även ändamål som rör funktionshindrade och sjuka barn, misshandlade
              kvinnor, gamla och sjuka ska få betecknas som kvalificerade och
              därför kunna få bidrag från begränsat skattskyldiga stiftelser,
              dels om jag avser att se över lagstiftningen för vilka ändamål
              som ska anses som kvalificerade.
            </seg>
            <seg n="78564478">
              Jag har valt att besvara interpellationerna i ett sammanhang.
            </seg>
            <seg n="80f9ed08">
              Huvudregeln för beskattningen av stiftelser är att de ska beskattas
              för all inkomst. Vissa stiftelser bedriver dock en verksamhet
              med ett så kvalificerat ändamål att de av den anledningen har
              fått en gynnad skattesituation genom att de endast beskattas för
              vissa inkomster. Vad som ska anses inrymmas i de i lagtexten angivna
              kvalificerade ändamålen avgörs i huvudsak genom domstolspraxis.
              Några stiftelser har ansetts så höggradigt allmännyttiga att de
              direkt namnges i lagtexten den så kallade katalogen och därigenom
              erhåller en begränsad skattskyldighet. Från år 1990 och framåt
              har endast ett fåtal subjekt lagts till i katalogen och bedömningen
              av vilka subjekt som bör omfattas av dessa bestämmelser har varit
              synnerligen restriktiv.
            </seg>
            <seg n="abf961f7">
              Bestämmelserna om en begränsad skattskyldighet för stiftelser
              har funnits länge. Jag är medveten om att bestämmelsen om vilka
              ändamål som ska anses kvalificerade till viss del speglar en svunnen
              tid. De problem som påtalats av Roger Tiefensee och Rosita Runegrund
              visar att det lätt uppstår problem när vissa områden skattegynnas.
              Jag är dock för dagen inte beredd att vidta några åtgärder, men
              jag kommer naturligtvis att följa utvecklingen.
            </seg>
          </u>
          <note type="speaker" n="0b2d6ac1">
            Anf. 84 ROGER TIEFENSEE (c):
          </note>
          <u who="roger_tiefensee_178395" xml:id="i-5caba136b8847ddc-1" n="f4b8d391">
            <seg n="dab5e9a5">
              Fru talman! Jag tackar finansministern för svaret och för erkännandet
              att de ändamål som ska anses kvalificerande och därmed kunna göra
              att en stiftelse eller en fond får begränsad skattskyldighet till
              viss del speglar en försvunnen tid. Det tycker jag verkligen blir
              tydligt när man tittar på ändamålskraven. De handlar om att främja
              vård och uppfostran av barn, att lämna bidrag till undervisning
              eller till utbildning och att bedriva hjälpverksamhet bland behövande.
              Det är sådant som är tidlöst; det känns uppdaterat. Det gäller
              även att främja vetenskaplig forskning. Men sedan kommer vi till
              att främja nordiskt samarbete och att stärka Sveriges försvar
              under samverkan med militär eller annan myndighet. Jag tycker
              att de två sista är ändamål som i dag inte känns riktigt uppdaterade.
              Inte heller finns internationellt samarbete, fredsarbete och miljöarbete
              med. Det känns inte som om ändamålskraven är uppdaterade. Därmed
              speglar de, som Bosse Ringholm också säger och erkänner, till
              viss del en svunnen tid.
            </seg>
            <seg n="4b56135b">
              I och med att internationellt samarbete, fredsarbete och miljöarbete
              inte finns med i den generella regeln så blir det så att om en
              stiftelse vill jobba skattegynnat med de frågorna måste den försöka
              ta sig in i den så kallade katalogen. Det har Right Livelihood-stiftelsen
              försökt göra under tio år. Sedan fick stiftelsen avslag, och dessutom
              besked från skattemyndigheten om att den inte ens skulle falla
              under de allmänna villkoren och vara begränsat skattskyldig. Motivet
              var att Right Livelihood-priset delades ut till pristagare som
              i sin tur inte uppfyller kriterierna för skattebefrielse.
            </seg>
            <seg n="d3ce8439">
              Man kan också se på den omfattande byråkrati som uppenbarligen
              finns för att bedöma om stiftelser ska kunna komma in i katalogen
              eller inte. Stiftelsen Framtidens kultur har till exempel valt
              att dra tillbaka sin ansökan till katalogen därför att ansökningsprocessen
              tog så lång tid. Samtidigt har regeringen snabbehandlat införandet
              av Anna Lindhs minnesfond i katalogen. För mig är det självklart
              att såväl Anna Lindhs minnesfond som Right Livelihood-stiftelsen
              och Stiftelsen Framtidens kultur bedriver en kvalificerad allmännyttig
              verksamhet och därmed borde vara begränsat skattskyldiga.
            </seg>
            <seg n="123a66b3">
              Min fråga till finansministern är: Vilken är den grundläggande
              skillnaden mellan å ena sidan Anna Lindhs minnesfond och å andra
              sidan Right Livelihood-stiftelsen och Stiftelsen Framtidens kultur,
              för att ta två exempel? De behandlas ju på så olika sätt. Jag
              menar att det finns ett godtycke i detta. Olika stiftelser och
              fonder behandlas inte på samma sätt. Man är inte lika inför lagen.
            </seg>
          </u>
          <note type="speaker" n="e290f42c">
            Anf. 85 ROSITA RUNEGRUND (kd):
          </note>
          <u who="rosita_runegrund_9cb68d" xml:id="i-80bf46bb56debc42-0" n="fc63b754">
            <seg n="5a8301b8">
              Fru talman! Även jag vill rikta ett tack till finansministern
              för svaret, som jag tycker på ett påtagligt sätt visar att han
              inte vill förstå problemet. Misstanken väcks att detta kanske
              är en ideologiskt medveten politik som innebär att staten indirekt
              styr vad som ska äga rum i föreningslivet eller att socialt stöd
              ska ske inom det offentliga.
            </seg>
            <seg n="37829dfa">
              Personligen tror jag att det kommer att leda till ett uppror
              inom de egna s-leden när det uppdagas hur absurda konsekvenserna
              blir för de grupper som Socialdemokraterna säger sig värna. Även
              vissa myndigheter är oförstående till ministerns ovilja till en
              förändring.
            </seg>
            <seg n="56103281">
              Ett brett föreningsliv har sedan minst 30 år tillbaka kunnat
              erhålla bidrag utan att detta har föranlett någon erinran från
              vare sig länsstyrelser eller skattemyndigheter. Det är i sig anmärkningsvärt
              att samma lagtext nu ska tolkas så mycket restriktivare och detta
              märk väl utan att några nya riktlinjer för hur lagen ska tolkas
              har presenterats! Än mindre har lagändringar gjorts.
            </seg>
            <seg n="46a685c3">
              Min fråga till finansministern är: Är han beredd att se över
              den lagstiftningen? Den bör värna vårt ideella engagemang. Inget
              land i Europa har ett så brett föreningsliv som Sverige. Socialdemokraterna,
              ett folkrörelseparti, för en politik i dag om jag nu tolkar svaret
              från finansministern rätt som tydligt visar att folkrörelsepolitiken
              och skattepolitiken inte går hand i hand såvida det inte gäller
              inkomster från spel och lotterier, som vi hörde tidigare i debatten
              här.
            </seg>
            <seg n="b46a73af">
              Fru talman! Den tolkning som skattemyndigheterna i dag gör drabbar
              hårdast föreningar och organisationer som till exempel Synskadades
              riksförbund. Det gäller också föreningar för hörsel, astma och
              allergi och pensionärer och alla patientorganisationer för vuxna.
              Länkarna och kvinnoorganisationer som ger skydd för misshandlade
              kvinnor etcetera berörs också.
            </seg>
            <seg n="7c566c57">
              Det som nu händer är att den lokala tjänstemannen på olika skattekontor
              sitter och prövar om stiftelsen har beviljat ett bidrag till någon
              som inte kan räknas som behövande. Då avser man alltid behövande
              i ekonomisk mening.
            </seg>
            <seg n="6f970295">
              Detta visar att den stora förloraren förutom de personer som
              drabbas är föreningslivet, som under de senaste tio åren har fråntagits
              merparten av kommunernas ekonomiska stöd. Finansministern säger
              i sitt svar att vad som ska anses inrymmas i lagtexten angivna
              kvalificerade ändamålen i huvudsak avgörs genom domstolspraxis.
              Då är min fråga till Bosse Ringholm: Var ligger det yttersta ansvaret?
              Är det hos lagstiftaren eller hos tjänstemannen?
            </seg>
          </u>
          <note type="speaker" n="09568d66">
            Anf. 86 JEPPE JOHNSSON (m):
          </note>
          <u who="jeppe_johnsson_f5be11" xml:id="i-f4f3e97790f0837e-0" n="0d7d6dec">
            <seg n="f6b905e8">
              Fru talman! Det var i och med taxeringsåret 2001 som skattemyndigheterna
              utan närmare information ändrade sin praxis och började bedöma
              stiftelsernas skattskyldighet på ett helt annorlunda sätt. Förändringarna
              i synen har kraftigt försämrat många stiftelsers möjlighet att
              verka.
            </seg>
            <seg n="2db38469">
              Det finns, fru talman, en berättigad oro ute i olika stiftelser
              för hur detta ska påverka den framtida välfärden för många grupper
              och inte minst donationsviljan hos allmänheten.
            </seg>
            <seg n="c7f8f5a6">
              Jag ska uppehålla mig vid en av stiftelserna Synskadades Stiftelse.
              Den instiftades redan 1954 av Synskadades riksförbund. Denna stiftelse
              stöder viktiga insatser som utgör ett komplement till samhällets
              stöd eller ger ersättning där samhällsinsatserna helt saknas eller
              är otillräckliga. Stiftelsens ändamål är: att dels mottaga och
              förvalta medel som tillfaller Stiftelsen eller Synskadades riksförbund
              genom testamente eller gåvobrev, dels medelst bidrag i lämpliga
              former huvudsakligen främja vård av behövande synskadade eller
              vård och fostran av synskadade barn eller synskadad ungdom.
            </seg>
            <seg n="c0b63625">
              Stiftelsen har snart verkat i 50 år och gjort många betydelsefulla
              insatser för blinda och synskadade. Jag har mycket svårt att förstå
              den ändring i praxis som Skattemyndigheterna har börjat tillämpa.
              Såvitt jag känner till är praxisändringarna gjorda utan någon
              förankring i något politiskt beslutande organ.
            </seg>
            <seg n="15e48fc6">
              Fru talman! Synskadades Stiftelse har bland annat genom åren
              lämnat bidrag till stöd och insatser för synskadade barn och ungdomar
              när de ska åka på läger, vattenträning, skidåkning och många viktiga
              prova-på-aktiviteter. Man har lämnat bidrag till kurs- och konferensverksamhet,
              till rekreationsverksamhet för synskadade samt till synskadade
              som också har andra funktionshinder.
            </seg>
            <seg n="b87df0fd">
              Fru talman! Dessutom har stiftelsen bidragit till många, många
              andra viktiga och behjärtansvärda ändamål som har kommit synskadade
              till del och i ordets rätta bemärkelse lyst upp dessa människors
              tillvaro.
            </seg>
            <seg n="158ae533">
              Fru talman! Jag avslutar inlägget med några frågor:
            </seg>
            <seg n="6f2860fa">
              Är ministern verkligen nöjd med hur skattemyndigheterna förändrat
              sin tolkning av de regler som har funnits och fungerat i över
              50 år?
            </seg>
            <seg n="a82e205b">
              Är finansministern verkligen inte beredd att se över hur skattemyndigheten,
              utan föregående politisk diskussion och beslut, förändrat en sedan
              flera decennier hävdvunnen praxis?
            </seg>
            <seg n="43989436">
              Jag är i alla fall mycket förvånad över att man helt plötsligt
              kan ändra en praxis som har fungerat i så många år.
            </seg>
          </u>
          <note type="speaker" n="a762d57a">
            Anf. 87 Finansminister BOSSE RINGHOLM (s):
          </note>
          <u who="bosse_ringholm_8c14c7" xml:id="i-793f84adecc4122c-23" n="4fbd6b72">
            <seg n="50353f8e">
              Fru talman! Som bekant har Sverige ett mycket omfattande föreningsliv
              och stora folkrörelser. Det finns få länder i världen som har
              ett så omfattande samhälleligt stöd från stat, kommun och landsting
              till sina folkrörelser. Det är ett växande stöd. Under den här
              mandatperioden har det utlovats och nu påbörjats utbetalning av
              en extra idrottsmiljard till idrottsrörelsen. Många andra av våra
              folkrörelser har också fått växande resurser.
            </seg>
            <seg n="1cb59955">
              Rosita Runegrund har helt fel. Hon talar mot bättre vetande när
              hon säger att kommunerna i stort sett har slopat stödet till föreningslivet
              under senare år. Det är möjligt att det finns någon borgerligt
              sinnad kommun i landet som har åstadkommit detta, men jag är ganska
              säker på att de flesta av landets kommuner inte har så illasinnade
              kommunalpolitiker att de avskaffar stödet till sina folkrörelser.
              Man ska alltså ha i minnet att våra folkrörelser har och ska ha
              ett omfattande stöd från stat, kommun och landsting. Det är också
              många gånger grunden för att de ska kunna komplettera de övriga
              intäkter de har och driva en bra verksamhet.
            </seg>
            <seg n="6e14e2b7">
              Den speciella form som interpellanten har tagit upp här handlar
              om de särskilda stiftelser som finns som undantas från beskattning.
              Det handlar alltså om stiftelser som för det första kan främja
              vård och uppfostran av barn, för det andra kan lämna bidrag för
              undervisning eller utbildning, för det tredje kan bedriva hjälpverksamhet
              bland behövande, för det fjärde kan främja vetenskaplig forskning,
              för det femte kan främja nordiskt samarbete eller för det sjätte
              kan stärka Sveriges försvar i samverkan med militär eller annan
              myndighet.
            </seg>
            <seg n="85e76caf">
              Några av de här syftena känns kanske inte lika aktuella i dag
              som när de en gång beslutades av Sveriges riksdag. Men icke desto
              mindre har vi ett system som fungerar på området. Vi har en rättstillämpning
              som bygger på att de här stiftelserna får skattefrihet om de drivs
              i enlighet med de här ändamålen och att 7580 % av avkastningen
              utnyttjas just för det här ändamålet. Det finns en fast domstolspraxis
              på området, och det prövas på vanligt sätt via vårt rättsväsende.
            </seg>
            <seg n="a33463b4">
              Jag tycker att man ska vara öppen för om det händer saker och
              ting i omvärlden som motiverar förändringar. Då ska man ta in
              det. Det här är en relativt fast praxis. Det har gjorts relativt
              få tillägg under årens lopp till den så kallade katalogen av stiftelser
              som är befriade.
            </seg>
            <seg n="ebf05e1d">
              Jag har förståelse för att det finns väldigt många som skulle
              vilja ansluta till detta men som kanske inte i alla delar överensstämmer
              med de intentioner som finns när det gäller den här typen av stiftelser
              och de möjligheter till skattebefrielser som finns. Det är en
              diskussion som har ett mycket bredare perspektiv eftersom det
              ytterst är så att de stora resurserna från samhället kommer på
              helt andra vägar till olika typer av folkrörelseverksamhet.
            </seg>
            <seg n="73e31973">
              Jag tycker inte att det finns någon anledning att diskutera enskilda
              fall. Det är inte riksdagens uppgift att överta rättsprocessen.
              Rättssystemets uppgift är att skapa en praxis på området. Den
              praxisen kan vi naturligtvis sedan värdera och ha synpunkter på,
              men vi ska inte ta över rättsprocessen och göra enskilda bedömningar
              härifrån om den ena eller andra stiftelser uppfyller eller inte
              uppfyller de villkor som finns. Det får ske i annat sammanhang.
            </seg>
          </u>
          <note type="speaker" n="dbe5e102">
            Anf. 88 ROGER TIEFENSEE (c):
          </note>
          <u who="roger_tiefensee_178395" xml:id="i-5caba136b8847ddc-2" n="f4b8d391">
            <seg n="bd53f67f">
              Fru talman! Jag noterar att finansministern inte är beredd att
              vidta några åtgärder. Jag tycker att det är synd. Det skapar osäkerhet.
            </seg>
            <seg n="14964cb5">
              Jag håller däremot helt och hållet med finansministern om att
              de åtgärder man eventuellt ska vidta inte ska vara att utöka katalogen
              utan snarare att uppdatera de här ändamålskraven, som jag ser
              det. Men en uppdatering av katalogen är precis det förslag som
              regeringen har lagt fram allra senast.
            </seg>
            <seg n="ea24d9a1">
              Jag kan också konstatera att det tidigare har funnits finansministrar
              som har varit bra mycket klokare. Jag skulle vilja citera Kjell-Olof
              Feldt. Den här frågan har utretts. Det fanns en översyn av skattereglerna
              för stiftelser och ideella föreningar. I direktiven skrev Kjell-Olof
              Feldt: Denna katalog är bland annat genom den primitiva form av
              lagstiftningsteknik den utgör prov på ett exempel på att våra
              skatteregler utgör ett lappverk som är alltför komplicerat och
              detaljinriktat. En angelägen uppgift blir att undersöka om katalogen
              kan förkortas. En strävan bör vara att katalogen på sikt ska kunna
              tas bort.
            </seg>
            <seg n="421960da">
              Jag menar att det är givet att Anna Lindhs minnesfond, Olof Palmes
              minnesfond, Nobelstiftelsen och vissa andra stiftelser och fonder
              ska finnas kvar i en katalog och vara tydligt utpekade i lagen.
              Men har man generella ändamålskrav som är kvalificerade och uppdaterade
              och stämmer med vad vi i dag uppfattar som allmännyttigt skulle
              man kunna minska katalogen väldigt kraftigt.
            </seg>
            <seg n="fd54c789">
              Om man uppdaterar ändamålskraven så att de överensstämmer med
              dagens syn på vad som betraktas som allmännyttigt skulle man kunna
              tänka sig att nordiskt samarbete blir internationellt samarbete.
              Att stärka Sveriges försvar blir i stället fredssamarbete. Sedan
              skulle jag också vilja lägga till miljöarbete.
            </seg>
            <seg n="b220ce98">
              Men om man inte vill göra de här förändringarna och datera upp
              de allmänna ändamålskraven blir det förbehållet dem som lyckas
              komma in i katalogen att jobba med detta, som vi uppfattar det,
              lite mer moderna arbete. Då kan man fråga sig om det bara är en
              tillfällighet, fru talman. I katalogen finns Olof Palmes minnesfond.
              Snart finns Anna Lindhs minnesfond där. Det har vi ännu inte behandlat
              i riksdagen. Jag tycker att de bör finnas där, men om inte de
              generella ändamålskraven uppdateras blir effekten att internationellt
              samarbete, fredsarbete och miljösamarbete förbehålls fonder som
              finns i katalogen och fonder som i många fall har socialdemokratisk
              koppling. Jag tycker att det är olyckligt.
            </seg>
          </u>
          <note type="speaker" n="018c48fc">
            Anf. 89 ROSITA RUNEGRUND (kd):
          </note>
          <u who="rosita_runegrund_9cb68d" xml:id="i-80bf46bb56debc42-1" n="fc63b754">
            <seg n="384f0a00">
              Fru talman! Jag interpellerar inte finansministern mot bättre
              vetande. Jag har inte helt fel om man ser på de föreningar som
              har med behövande att göra. Dessutom samarbetar Kristdemokraterna
              och Socialdemokraterna i min egen kommun för ett levande föreningsliv
              när det gäller kultur, idrott med mera.
            </seg>
            <seg n="87038d7e">
              Stiftelserna förvaltar inte sitt kapital för att det ska gå till
              staten. Det svåra med att förstå statens agerande är att det knappast
              genererar mer skatt till staten. Effekten blir i stället, precis
              som jag har sagt tidigare, att föreningslivet får ett ännu kärvare
              ekonomiskt klimat.
            </seg>
            <seg n="804bdc66">
              Fru talman! Jag vill inte tro att Bosse Ringholm är helt oinformerad
              om situationen. Här gäller det inte ett fåtal fall eller ett fåtal
              föreningar. Det gäller många föreningar som nu i början på året
              ansöker hos stiftelserna. Det är hundratals. Jag pratade med en
              person i dag. Han sitter med 300 ansökningar från föreningar och
              kan bara ge klartecken till kanske en tredjedel.
            </seg>
            <seg n="41096497">
              För ett år sedan hade vi en interpellationsdebatt i samma ämne.
              Då gällde det just idrottsföreningar. Svaret var då att det enligt
              finansministerns mening saknades anledning att utöka eller ändra
              de ändamål som begränsar skattskyldigheten för stiftelser. Han
              sade också, fru talman, att vi, med den praxis och lagstiftning
              vi har haft, har kunnat tillämpa bestämmelserna på ett generöst
              sätt under många år. Han utgick också från att samma förhållande
              skulle gälla i fortsättningen. Det gör inte det, Bosse Ringholm.
              Samma förutsättning gäller inte i dag, ett år senare, som tidigare.
            </seg>
            <seg n="047807f4">
              Dagens svar, att det lätt uppstår problem när vissa områden skattegynnas
              och att han inte är beredd att vidta några åtgärder men följa
              utvecklingen, visar kanske på en viss ödmjukhet inför vad som
              komma skall.
            </seg>
            <seg n="834454e1">
              Min fråga till Bosse Ringholm är därför: Vilken utveckling? Menar
              finansministern det komplement till samhällets stöd som insatser
              och verksamheter riktade till blinda och gravt synskadade utgör?
            </seg>
            <seg n="352be6ba">
              Jag har också en annan fråga: Kommer regeringen, som Kristdemokraterna
              befarar det hör kanske inte riktigt hemma i denna debatt, men
              jag har ändå fått signaler härom även att lägga fram en proposition
              om att alla ideella organisationer i Sverige ska momsbeläggas?
              Vill finansministern svara på den frågan?
            </seg>
          </u>
          <note type="speaker" n="93285ef8">
            Anf. 90 JEPPE JOHNSSON (m):
          </note>
          <u who="jeppe_johnsson_f5be11" xml:id="i-f4f3e97790f0837e-1" n="0d7d6dec">
            <seg n="fdeca9ae">
              Fru talman! Jag konstaterar att finansministern verkar nöjd med
              hurdant det nu fungerar, och han betonar att det finns ett samhälleligt
              stöd till de här grupperna. Nu har inte skrivelsen från Synskadades
              Riksförbund gått till finansministern utan till Utbildningsdepartementet.
              Rubriken lyder: Stödet till synskadade barn och ungdomar i förskola
              och skolor på väg att raseras?
            </seg>
            <seg n="80457f0a">
              Fru talman! Detta är nog den verklighet som många upplever. Jag
              ska ge några exempel som jag gissar att finansministern kan lita
              på de kommer inte från mig.
            </seg>
            <seg n="758249cf">
              Statistiska centralbyrån visar i Funktionshindrade 19981999 april
              2003 att synskadade har betydligt sämre levnadsförhållanden än
              befolkningen på i stort sett till alla livsområden. Av Riksförsäkringsverkets
              Socialförsäkringsboken december 2002 framgår det bland annat tydligt
              vad gäller ekonomi att personer med funktionshinder har större
              ekonomiska svårigheter än vad befolkningen i övrigt har.
            </seg>
            <seg n="cac1f2cf">
              SCB har också gjort en undersökning som visar att familjer med
              funktionshindrade barn i större utsträckning än befolkningen i
              övrigt avstår från vård och från att hämta medicin eller skaffa
              hjälpmedel. Dessutom drar de oftare ned på eller avstår från fritids-
              och rekreationsaktiviteter.
            </seg>
            <seg n="6b6192da">
              I SOU 2001:56 Funktionshinder och välfärd redovisas bland annat
              att den kommunala servicen till alla grupper av äldre funktionshindrade
              minskat samtidigt som hjälp från anhöriga ökat och att personer
              med funktionshinder fortfarande i slutet av 1990-talet var betydligt
              mer utsatta för ofärd än resten av befolkningen.
            </seg>
            <seg n="667205ad">
              Fru talman! Jag kan fortsätta, men det behövs säkert inte. Omvärlden
              talar sitt tydliga språk. Ringholm säger att om det händer något
              i omvärlden som motiverar förändringar, ska man ta tag i detta.
              I så fall har det som finansministern väntar på redan hänt. Se
              till att stiftelserna inte beskattas!
            </seg>
          </u>
          <note type="speaker" n="37fa1c58">
            Anf. 91 ROGER TIEFENSEE (c):
          </note>
          <u who="roger_tiefensee_178395" xml:id="i-5caba136b8847ddc-3" n="f4b8d391">
            <seg n="008ebb7b">
              Fru talman! I ett tidigare inlägg sade finansministern att vi
              har ett system som fungerar på området. Det är ett system där
              det tog tio år innan en stiftelse fick avslag på ansökan om att
              komma in i katalogen. Stiftelsen Framtidens kultur drog tillbaka
              sin ansökan. Den tyckte att den byråkratiska processen tog alltför
              lång tid.
            </seg>
            <seg n="5a0ed935">
              För mig är detta ett system som inte fungerar. Det är inte jag
              som nu har lagt fram förslag till riksdagen om att Anna Lindhs
              Minnesfond ska ingå i katalogen. Vi har ställt oss bakom det förslaget,
              men av statuterna för Anna Lindhs Minnesfond framgår att den hade
              fallit under de allmänna kriterierna och därmed ändå hade blivit
              skattebefriad.
            </seg>
            <seg n="e34574fd">
              Önskemålet är inte att utöka katalogen utan snarare att så långt
              som möjligt komma bort från denna primitiva form av lagstiftning,
              som Kjell-Olof Feldt uttryckte det, och i stället uppdatera de
              allmänna ändamålskriterierna och på så sätt också minska den osäkerhet
              som finns för Stiftelsen Framtidens Kultur och Stiftelsen Right
              Livelihood Award. De får en årlig prövning mot kriterier som kanske
              inte stämmer överens med vad som uppfattas som allmännyttigt i
              dag.
            </seg>
            <seg n="961fed98">
              Min avslutande fråga till finansministern är för det kan mycket
              väl komma ett uppdrag från skatteutskottet och därmed från riksdagen
              om att se över det här: Är finansministern beredd att göra detta
              och att göra det skyndsamt?
            </seg>
          </u>
          <note type="speaker" n="f3a31959">
            Anf. 92 ROSITA RUNEGRUND (kd):
          </note>
          <u who="rosita_runegrund_9cb68d" xml:id="i-80bf46bb56debc42-2" n="fc63b754">
            <seg n="e21b11d3">
              Fru talman! Eftersom finansministern inte längre vill gå i svaromål
              kan jag bara hoppas på att Bosse Ringholms partikamrater kommer
              att påverka honom i positiv riktning och att man i varje socialdemokratisk
              kommun ska ta reda på hur det är med föreningsstödet och hur man
              drabbas av att man inte kan söka pengar hos de olika stiftelserna.
            </seg>
            <seg n="83e5b0f1">
              Jag återkommer i frågan. Det var ett år sedan sist, och jag hoppas
              att det inte ska behöva ta så lång tid innan finansministern har
              mjuknat ytterligare och vi kan få se en förändring.
            </seg>
          </u>
          <note type="speaker" n="6237bd88">
            Anf. 93 Finansminister BOSSE RINGHOLM (s):
          </note>
          <u who="bosse_ringholm_8c14c7" xml:id="i-793f84adecc4122c-24" n="4fbd6b72">
            <seg n="76c4314f">
              Fru talman! Jag är glad om det är så som Rosita Runegrund säger,
              att hon på hemmaplan tillsammans med socialdemokrater medverkar
              till att föreningslivet får goda betingelser, men jag är förvånad
              över att Rosita Runegrund fortfarande har uppfattningen att merparten
              av det stöd som ges till föreningslivet går via de här stiftelserna.
              Så är det inte. Det är fullständigt fel. Merparten av det stöd
              som ges från samhällets sida går faktiskt via staten, kommunerna
              och landstingen. Rosita Runegrund har faktiskt fullständigt tappat
              proportionerna i den här frågan.
            </seg>
          </u>
          <note n="82564b4d">
            Överläggningen var härmed avslutad.
          </note>
          <note n="205d3e6d">
            15 § Svar på interpellation 2003/04:201 om införsel av alkohol
            och folkhälsoundantaget
          </note>
          <note type="speaker" n="fbfedfb6">
            Anf. 94 Finansminister BOSSE RINGHOLM (s):
          </note>
          <u who="bosse_ringholm_8c14c7" xml:id="i-793f84adecc4122c-25" n="4fbd6b72">
            <seg n="4d196bbe">
              Fru talman! Inger Lundberg har frågat mig om jag är beredd att
              åter aktualisera Sveriges krav på begränsad införsel av alkohol.
            </seg>
            <seg n="4ec1a7bf">
              Vid anslutningen till EU fick Sverige ett undantag från gällande
              EU-regler för privatinförsel av alkohol och tobak. Undantaget
              innebar att Sverige på privat införsel av alkohol och tobak utöver
              vissa kvantiteter även fick ta ut svensk punktskatt på varorna
              trots att de redan var beskattade i den medlemsstat där varorna
              inköpts. Det var alltså möjligt för en person att för privat bruk
              ta med sig alkohol- och tobaksvaror utöver dessa kvantiteter,
              men då måste även svensk punktskatt betalas för dessa varor. Den
              ändring som skett i och med undantagets upphörande vid årsskiftet
              är att svensk punktskatt inte längre kan tas ut på varorna.
            </seg>
            <seg n="18fca7ad">
              Enligt de regler som allmänt gäller inom EU ska privata inköp
              av alkohol och tobak beskattas i inköpslandet. Kommersiell handel
              med dessa varor ska beskattas i den medlemsstat där varorna slutligen
              konsumeras. En privatperson har således rätt att ta med sig alkoholdrycker
              och tobaksvaror, avsedda för eget bruk, inköpta i en annan medlemsstat
              utan att någon ytterligare punktskatt tas ut i hemlandet. Om varorna
              tas in för kommersiella ändamål i hemlandet ska däremot punktskatt
              alltid betalas där.
            </seg>
            <seg n="cb840394">
              För att avgöra om det är fråga om införsel för kommersiella ändamål
              ska enligt gällande EG-direktiv bland annat mängden varor beaktas.
              Medlemsstaterna får använda sig av indikativa nivåer uteslutande
              till ledning för bedömningen av om varorna är avsedda för kommersiella
              ändamål. De indikativa nivåerna får då inte sättas lägre än 10
              liter sprit, 20 liter mellanklassprodukter, 90 liter vin och 110
              liter öl samt 800 cigaretter, 400 cigariller, 200 cigarrer och
              1 kilo röktobak.
            </seg>
            <seg n="c68cf441">
              De indikativa nivåerna är inga tillåtna kvoter för privatinförsel
              utan ett hjälpmedel till ledning för att avgöra om införseln är
              privat eller kommersiell och därmed i vilken medlemsstat beskattningen
              ska ske. Det innebär att om en tullmyndighet fastställer att införsel
              av mindre kvantiteter är avsedd för kommersiella ändamål ska beskattning
              ske i införsellandet.
            </seg>
            <seg n="2f92572c">
              För att Sverige skulle kunna få ett nytt undantag från gällande
              EU-regler om privatinförsel av alkohol krävs att kommissionen
              lägger fram ett sådant förslag om ändring i gällande EG-direktiv
              samt att medlemsstaterna enhälligt beslutar om ett sådant undantag.
              Min bedömning är att detta inte är realistiskt.
            </seg>
          </u>
          <note type="speaker" n="9661e640">
            Anf. 95 INGER LUNDBERG (s):
          </note>
          <u who="unknown" xml:id="i-4e4091cea3d3dada-0" n="29d5753c">
            <seg n="f1b388f4">
              Fru talman! Jag vill tacka finansministern för svaret. Jag förstår
              att frågan är komplicerad, men jag tror att det är oerhört viktigt
              att vi inte tappar engagemanget i de här frågorna.
            </seg>
            <seg n="bdb06f0f">
              För många av oss är alkoholen en källa till glädje och avkoppling,
              men vi kan aldrig bortse från att alkoholmissbruket slår skoningslöst
              mot några av de mest utsatta i samhället.
            </seg>
            <seg n="295c2fde">
              Det är därför Sverige har höga skatter på alkohol, och det är
              därför EU:s regler för införsel och beskattning drabbar enskilda
              människor så hårt.
            </seg>
            <seg n="f37d7a87">
              Mellan år 2000 och år 2002 ökade alkoholkonsumtionen i Sverige
              med 18 %. Det är stora tal, och de har följt i spåren av förändrade
              regler för punktskatter på alkohol. Ändå var det först 2003 som
              vi nådde de riktigt höga kvantiteterna, och först i år, 2004,
              får svensken ta med sig tio liter sprit, över 100 liter öl och
              90 liter lättvin över gränsen från andra EU-länder utan att skatta
              i Sverige. Effekten av de förändringarna kan vi ännu inte utvärdera,
              bara ana och oroas över.
            </seg>
            <seg n="5dcc6db9">
              Vi vet att det finns ett direkt samband mellan den samlade konsumtionen
              och alkoholmissbruket. Den kunskapen måste vi bära med oss i den
              fortsatta diskussionen om alkoholpolitiken, både i och utanför
              den debatt som berör EU.
            </seg>
            <seg n="9bab6e0c">
              Jag möter ofta lärare som talar om att de elever som har det
              allra jobbigast är elever som har en förälder hemma som har missbruksproblem.
              Många kvinnor som har slagits sönder och samman av sina män har
              blivit slagna när männen har varit berusade.
            </seg>
            <seg n="29b50d6a">
              Fru talman! Det är säkert ingen överdrift när man i en TCO-rapport
              bedömer att alkohol ligger bakom en av sju av de långa sjukskrivningarna.
              I det senaste numret av Tiden skriver också Ann-Marie Lindgren
              om de risker som det ökade alkoholmissbruket för med sig för möjligheten
              att finansiera välfärden på sikt.
            </seg>
            <seg n="60453d74">
              Det finns flera skäl till att både bruk och missbruk av alkohol
              är på väg att växa, och växa oss över huvudet. Ett är ändrade
              attityder i samhället. Men den största enskilda förändringen är
              de förändrade införselreglerna. EU:s definition av vad som är
              alkoholkonsumtion för eget bruk är större än vad som är rimligt
              och äventyrar hela vår alkoholpolitik.
            </seg>
            <seg n="8dbc8d35">
              När EU:s ministerråd sade nej till att ge Sverige möjlighet att
              behålla sina regler för införsel av alkohol sade man de facto
              nej till att ge folkhälsoundantaget tyngd. Det europeiska alkoholkapitalets
              intressen gick före.
            </seg>
            <seg n="ea9e7d55">
              Det är tre och ett halvt år sedan upptrappningen av införselreglerna
              började på allvar, och relativt kort tid sedan riksdagen gjorde
              ett antal ändringar av alkoholskatterna för att möta det tryck
              som de nya införselreglerna skulle medföra. Jag förstår att det
              kan ha gått för kort tid för att det ska vara praktiskt möjligt
              att få till stånd förändringar redan nu, men det är inte för kort
              tid för att föra debatt och börja arbetet för att få förändringar
              till stånd.
            </seg>
            <seg n="1b7b097d">
              Vi står till exempel mitt i arbetet med det nya fördraget för
              EU. Där måste folkhälsoundantaget få en starkare roll än det har
              i dagens fördrag. Det har riksdagen varit väldigt tydlig om. Det
              är inte heller för kort tid för att börja ge EU-kommissionen del
              av de erfarenheter som Sverige fått av EU:s regler för punktskatt
              på alkohol. Vi ska inte vänta på kommissionen vi ska ta debatten
              om införselreglerna.
            </seg>
          </u>
          <note n="61858d23">
            Anf. 96 ANITA BRODÉN (fp):
          </note>
          <u who="unknown" xml:id="i-ca32ffff4e9b2a8d-0" n="29d5753c">
            <seg n="fe57f4d2">
              Fru talman! Jag tror att vi alla här delar den frustration och
              vanmakt som infunnit sig vad gäller EU:s regler om införsel av
              alkohol. Ett kvarts ton per person för personligt bruk kan det
              bli, och polis och tull ingriper nu på grund av att det väger
              för mycket. Butiker öppnas i lägenheter. Larmrapporter om ökat
              alkoholmissbruk duggar nu tätt, och vi hör om de svåra skadeverkningar
              som alkoholmissbruket för med sig.
            </seg>
            <seg n="5cba8e51">
              Frågan om begränsning av införsel är relevant med tanke på de
              turer som har varit. 1996 aviserade EU-kommissionen höjda kvoter.
              Kommissionen tog ändå intryck av det motvärn som också kom till
              uttryck i bland annat Östros och Wallströms DN-artikel, men det
              var ett samlat motvärn från svenskt håll, och vi fick alltså ett
              undantag. Några år senare kom frågan upp igen. Då uteblev det
              kraftfulla motvärnet från den svenska regeringen från vårt håll.
            </seg>
            <seg n="081d8154">
              Innan vi diskuterar vidare förslag på lösningar tycker jag att
              det vore värdefullt att få besked om varför Sverige inte vid det
              tillfället tog chansen att pröva saken inför domstol genom att
              ytterligare hävda folkhälsoundantaget.
            </seg>
          </u>
          <note type="speaker" n="30948a7c">
            Anf. 97 GABRIEL ROMANUS (fp):
          </note>
          <u who="gabriel_romanus_d7a92e" xml:id="i-1a487e4fb2030a40-0" n="3a3e12cb">
            <seg n="d26df878">
              Fru talman! Som vi minns hade vi ett mål som riksdagen ställde
              upp att alkoholkonsumtionen skulle minska med 25 %. Resultatet
              nu är att alkoholkonsumtionen sedan vi gick med i EU har ökat
              med närmare 30 %, och nu börjar vi också se skadorna i form av
              ökad sjuklighet, dödlighet, våld och så vidare. Alkoholen har
              blivit ungefär 20 % billigare realt sett, och Systembolagets försäljning
              har gått upp med ungefär 20 %, som man kunde vänta. Till det kommer
              den ökade införseln.
            </seg>
            <seg n="235a0d74">
              Inför folkomröstningen sade ja-sidan: Vi kommer inte att behöva
              gå med på någon ytterligare ökning av införseln utöver de eftergifter
              som Sverige har gjort i förhandlingarna. Sedan hände det som Anita
              Brodén just nämnde: Sverige vek sig inför hotet om att vi skulle
              bli dragna inför domstol. Det här var ju naturligtvis ett svek
              i förhållande till vad som sades inför folkomröstningen, och det
              är en huvudorsak till att vi nu får ökade skador.
            </seg>
            <seg n="778ce941">
              I interpellationssvaret säger finansministern att en huvudprincip
              är att kommersiell handel med alkoholdrycker ska beskattas i konsumtionslandet.
              Ja, man kan se privatinförseln som ett undantag, men det undantaget
              är i dag alltså 230 liter alkoholdrycker. Det är ju flera års
              förbrukning för en vanlig konsument. Jag tror att alla begriper
              att det enda verkliga syftet med de här höga införselgränserna
              är att pressa ned våra alkoholskatter i Sverige. Vi dricker fortfarande
              för lite, enligt många företrädare för alkoholkapitalet.
            </seg>
            <seg n="79b752dd">
              Nu är finansministern måttligt entusiastisk för att gå tillbaka
              till EU och kräva att vi ska få begränsa införseln. Jag kan förstå
              det, för det innebär ju ett medgivande av att regeringen gjorde
              fel. Men nu kan vi faktiskt visa på att resultatet har blivit
              ökade alkoholskador, och det kommer att bli ännu mera ökade alkoholskador
              när vi så småningom tvingas sänka våra skatter ytterligare. Det
              var ju inte för att få ökade alkoholskador som vi gick med i EU,
              men det är alltså hittills resultatet.
            </seg>
            <seg n="d574a1d0">
              I Göteborgs-Posten den 31 december träder fyra ministrar fram
              och säger: Nu ska vi bedriva en offensiv inom Europa i alkoholfrågan,
              och så talar man om att man ska verka för höjda minimiskatter.
              Däremot säger man inte ett ord om att man vill påverka möjligheterna
              till privat införsel. Min fråga är: Är det så säkert att det är
              lättare att få alla EU-stater att höja sina skatter så att de
              närmar sig svenska nivåer än att minska möjligheten att föra in
              stora mängder alkohol från ett land till ett annat för så kallat
              personligt bruk? Jag skulle nog vilja säga att det är bättre att
              arbeta för båda de här linjerna, alltså både att höja minimiskatterna
              och att minska införseln.
            </seg>
            <seg n="aeebf3de">
              Jag vill fästa finansministerns uppmärksamhet på vad socialutskottet
              sade i sitt budgetbetänkande i höstas. Utskottet strök under vikten
              av att verka för sänkt införsel. Nu vet jag att utskottsbetänkanden
              inte läses så flitigt i departementen, men det är faktiskt ett
              uttalande som sex av riksdagens partier står bakom att det är
              angeläget att verka för sänkt införsel. Min fråga till finansministern
              är därför: Vad tänker finansministern göra för att gå dessa sex
              partiers uttalande till mötes?
            </seg>
          </u>
          <note type="speaker" n="a8be2544">
            Anf. 98 NILS-ERIK SÖDERQVIST (s):
          </note>
          <u who="nils-erik_soderqvist_27b017" xml:id="i-544304293098343b-0" n="b7f5bcec">
            <seg n="47454523">
              Fru talman! Först vill jag rikta ett tack till Inger Lundberg
              för att vi fick den här interpellationsdebatten i dag i ett ämne
              som vi allesammans vet handlar om den största sociala ohälsa vi
              har. Situationen har tyvärr försämrats på det sätt som mina riksdagskolleger
              på ett utmärkt sätt har beskrivit, till exempel med siffror.
            </seg>
            <seg n="609b7c30">
              Jag ska inte nämna så mycket siffror, men det är ingen tvekan
              om att mot bakgrund av den utveckling som vi kan se finns det
              en alldeles uppenbar risk att vi är på väg in i en social katastrof
              på det här området. Det är ingen tvekan om det. Om trenden inte
              bryts kan den utveckling vi har haft under den tid som här har
              beskrivits i siffror leda till en fördubbling av alkoholkonsumtionen
              under den riksdagstid som jag kan blicka tillbaka på, alltså sedan
              1994. Utvecklingen är så oerhört dramatisk i dag.
            </seg>
            <seg n="956d8aaf">
              Det gör, menar jag, att just denna interpellationsdebatt och
              detta ämne med koppling till privat införsel faktiskt blir ett
              hyckleri. Om man ser till EU:s medlemsländer och funderar, precis
              som Gabriel Romanus här sade, på att ta in en mängd motsvarande
              flera års konsumtion för enskilda människor är det för att nämna
              det vid dess rätta namn inget annat än ett hyckleri att tala om
              privat konsumtion. Jag menar att vi måste mobilisera ett oerhört
              starkt engagemang för att få en uppbackning i sammanhanget.
            </seg>
            <seg n="9b82fdc8">
              Till de frågor som har ställts här skulle jag vilja foga frågan
              om på vilket sätt vi nu är beredda att mobilisera det som man
              ändå har talat om alltså att försöka fånga de nordiska länderna
              i ett gemensamt arbete och i en gemensam aktion i syfte att söka
              stödtrupper ute i Europa för att föra den här debatten. Vi måste
              våga mycket mer och inte så mycket fundera på om det är omöjligt
              eller inte. I vanlig politisk mening måste vi i stället, menar
              jag, mobilisera en vilja och sedan fundera över verktygen.
            </seg>
            <seg n="115812b8">
              De verktyg som ligger i verktygslådan tycker jag att vi har använt
              dåligt. Ta till exempel skatteinstrumentet, som ju också har berörts
              här. I dag talas det om att vi kommer att tvingas till en alkoholskattesänkning
              så som omvärlden hanterar trycket på oss. Vi har, precis som sagts
              här, varit utsatta för en alkoholskattesänkning under ett antal
              år och ser nu konsekvenserna av det. Med en inhemsk alkoholskattesänkning
              kommer vi inte att få någonting annat än en kraftig försämring
              av utvecklingen.
            </seg>
            <seg n="b723cbce">
              Det skulle vara intressant att få ett svar från finansministern
              på frågan om hur han ser på våra möjligheter att behålla det skatteuttag
              som vi i dag har på alkoholområdet.
            </seg>
          </u>
          <note type="speaker" n="34fcc2ce">
            Anf. 99 ULRIK LINDGREN (kd):
          </note>
          <u who="ulrik_lindgren_5f7848" xml:id="i-7d480e276e7622eb-0" n="76260ab7">
            <seg n="498e2dfe">
              Fru talman! Tack, Inger Lundberg, för att den här interpellationen
              framställts! Det här är naturligtvis en oerhört angelägen fråga
              med tanke på, som vi här varit inne på, på att alkoholkonsumtionen
              dramatiskt har ökat och att vi har anledning att frukta att den
              kommer att fortsätta att öka kanske mot en centraleuropeisk nivå
              på 12 liter att jämföra med dagens 10 liter. Därmed kommer också
              skadorna att dramatiskt öka.
            </seg>
            <seg n="7db80fd4">
              Med tanke på hoten mot en svensk restriktiv alkoholpolitik totalt
              sett det blir kanske så att Sverige likt tjuren med ring i näsan
              släpas fram till alkoholskattesänkningar hoppas jag att finansminister
              Bosse Ringholm i dag i den här debatten återigen markerar att
              det blir ett fortsatt motstånd mot skattesänkningar på alkoholområdet.
            </seg>
            <seg n="6c03cfef">
              Detta är en angelägen fråga med tanke på svenska politikers trovärdighet
              också gentemot sina väljare detta alldeles oavsett partifärg.
              Om någon år 1994 EU-positiv debattör, till exempel jag, hade sagt
              att det skulle bli som det har blivit att svensk restriktiv alkoholpolitik
              i stora delar skulle vara borta år 2004 hade vi i dag kanske inte
              ens varit medlemmar i den europeiska unionen. Jag är medveten
              om att Norge och andra länder utanför EU-området har lika stora
              bekymmer med alkoholproblematiken. Det är ändå väldigt viktigt
              att vi tillsammans kan visa upp positiva resultat av vårt medlemskap
              i unionen vi är inte tvungna att bara backa och backa.
            </seg>
            <seg n="d131981e">
              En given fråga i ett historiskt perspektiv är därför vad den
              svenska socialdemokratiska regeringen egentligen har gjort sedan
              år 1994 för att vidmakthålla det undantag som vi då fick.
            </seg>
            <seg n="252e36c8">
              Har Socialdemokraterna i praktiken lagt sig? Det finns ju någonting
              definitivt i finansministerns svar här i dag. Att det helt enkelt
              inte är realistiskt att göra något åt införselkvoterna är svaret
              i dag.
            </seg>
            <seg n="83fa2b3a">
              Det är alltså angeläget med en redovisning. Kanske kommer en
              öppen sådan någon gång i finansministerns memoarer men den får
              gärna komma redan i kväll.
            </seg>
            <seg n="a935dc0c">
              Om vi misslyckas i övrigt blir det inte oförändrad konsumtion
              som det lite lättsamt i dag heter från alkoholkapitalet. I stället
              finns det all anledning att frukta att vi fortsätter i riktning
              mot en ännu högre konsumtion.
            </seg>
            <seg n="514dbf5e">
              Nykterhetsrörelsen IOGT-NTO har nyligen tagit fram rapporten
              Alkohol i Danmark och Sverige . Där visar man att Danmark, som
              varit utsatt för det som vi ser ut att hamna i en långvarigt högre
              tillgänglighet till alkohol och långvarigt måttliga eller låga
              priser på alkohol därmed har en klart högre alkoholrelaterad dödlighet.
              De har också fler ungdomar som debuterar tidigt och fler som berusar
              sig allt i jämförelse med hur det hittills stått till i Sverige.
            </seg>
            <seg n="13458b1b">
              I interpellationen kan det tyckas lite oprecist när det gäller
              om det avses att Sverige ensidigt ska försöka göra något åt detta
              med en sänkning av kvoterna eller om det avses att väcka något
              till liv vad gäller regeringens ansträngningar att väcka alla
              medlemsländer.
            </seg>
            <seg n="ec3461a5">
              I fråga om att väcka alla medlemsländer var ministerns besked
              i dag att det inte finns någon realism i det; det blir helt enkelt
              ingenting av det.
            </seg>
            <seg n="962f38bf">
              Vad gäller detta med att ensidigt från svensk sida kunna sänka
              kvoterna undrar jag om det enligt ministerns bedömning egentligen
              finns någon sådan möjlighet i dag.
            </seg>
          </u>
          <note type="speaker" n="089fa668">
            Anf. 100 Finansminister BOSSE RINGHOLM (s):
          </note>
          <u who="bosse_ringholm_8c14c7" xml:id="i-793f84adecc4122c-26" n="4fbd6b72">
            <seg n="44802fd6">
              Fru talman! Jag är väldigt glad över det engagemang som Inger
              Lundberg och övriga i diskussionen här Anita Brodén, Gabriel Romanus,
              Nils-Erik Söderqvist och Ulrik Lindgren har visat. Jag delar helt
              den oro som ni alla gett uttryck för med anledning av att vi under
              senare tid haft en kraftig stegring av alkoholkonsumtionen i vårt
              land. Jag är också övertygad om att det naturligtvis har stor
              betydelse vad som händer när det gäller regelverket gentemot vår
              omvärld, det vill säga gränshandeln och de numera i stort sett
              helt slopade restriktionerna i vår införsellagstiftning.
            </seg>
            <seg n="07c9ae2d">
              Men jag tror att man inte ska lägga ansvaret bara på den delen.
              Det är ju också en realitet att vi sedan lång tid tillbaka, och
              det har naturligtvis förstärkts av det här, också har ett förändrat
              alkoholkonsumtionsmönster i vårt land. Vi har en förändrad kultur
              när det gäller restaurangliv, pubar, nöjesvanor och beteenden
              över huvud taget som det är väldigt viktigt att försöka komma
              till rätta med. Jag tror att vi inte kan lägga allt krut på att
              tro att vi via olika restriktioner och lagändringar kan göra förändringar,
              utan det handlar nog väldigt mycket om att också ta upp en diskussion
              om de värderingsförskjutningar som helt enkelt har inträffat.
            </seg>
            <seg n="9701ac73">
              Lite vårdslöst kan man säga att vi som nation i ett avseende
              har blivit mer europeiska, nämligen i våra alkoholvanor. Det ser
              jag inte på något sätt som någonting positivt. Tyvärr har vi tagit
              över mycket av den europeiska alkoholkulturen. Det vore därför
              väldigt bra om vi långt över parti- och folkrörelsegränser, det
              vill säga med stor bredd, kunde starta en omfattande diskussion
              om just förändrade värderingar. Många av oss är nog överens om
              hur oerhört viktigt det är att vi kan hålla vissa zoner helt fria
              från alkohol. Det gäller då arbetet och trafiken samt under graviditeten,
              utbildningsåren, uppväxtåren och så vidare. Att alla de här områdena
              kan hållas borta från alkoholen är oerhört viktigt. Jag tror att
              vi behöver en sådan stor och genomgripande diskussion, inte minst
              bland våra ungdomar och ungdomsorganisationer. Diskussionen kan
              inte koncentreras enbart till lagändringar av olika slag.
            </seg>
            <seg n="1cbd50b0">
              Om vi har ett sådant stort gemensamt engagemang kan vi kanske
              också hitta former för att få till stånd nämnda alkoholpolitiska
              offensiv, helt enkelt för att för framtiden påverka värderingar
              och synsätt hos vår befolkning, inte minst bland våra ungdomar.
            </seg>
            <seg n="784e1b8f">
              Det nämndes här om den artikel som några av oss hade i Göteborgs-Posten
              för några veckor sedan och som var ett sätt att redovisa vad regeringen
              gör på området. Men vi är självfallet beredda att göra mer och
              hoppas naturligtvis på att genom de rapporter vi får, både från
              det arbete som Kent Härstedt inlett och i andra sammanhang, få
              underlag för ytterligare initiativ i fortsättningen. Vi är beredda
              att gå igenom alla förslag som finns på området, oavsett varifrån
              de kommer, och se om de kan bidra till att stärka motståndet när
              det gäller detta med alkoholproblem och den växande form av alkoholrelaterade
              sjukdomar och alkoholrelaterad dödlighet som vi annars kan komma
              att se i Sverige under de kommande åren.
            </seg>
            <seg n="2e2c62c1">
              Jag tror att det är viktigt att vi också ser möjligheterna att
              i Östersjösamarbetet och inom EU intensifiera vårt samarbete och
              söka samarbetspartner.
            </seg>
            <seg n="0909b2f0">
              Vi ska vara realistiska. Vi vet att många länder i EU tyvärr
              inte upplever alkohol som ett folkhälsoproblem, som inte ser alkohol
              som en folkhälsofråga utan som en ren produktionsfråga, som en
              ren handels- och frihandelsfråga. De har en annan utgångspunkt.
            </seg>
            <seg n="73ef4873">
              Icke desto mindre ska man ändå notera att på många håll i Europa
              pågår också motrörelser. Det sker faktiskt en uppbromsning av
              alkoholkonsumtionen i en del av de traditionella vinländerna.
              Jag tror att det går att hitta samarbetspartner även i de länderna
              i fortsättningen. Vi har från den svenska regeringens sida väckt
              det gjordes så sent som i förra veckan i EU frågan om att höja
              minimiskatter. Det är en bland många saker som vi måste pröva
              i EU-arbetet.
            </seg>
          </u>
          <note type="speaker" n="3c82acd4">
            Anf. 101 INGER LUNDBERG (s):
          </note>
          <u who="unknown" xml:id="i-4e4091cea3d3dada-1" n="29d5753c">
            <seg n="d5188b2f">
              Fru talman! Regeringen gör ett ambitiöst arbete för att möta
              både förändrade attityder och effekterna av EU:s punktskatteregler
              på alkoholområdet. Det knyts också samman med den nationella handlingsplanen
              för att förebygga alkoholskador. Här har Folkhälsoinstitutet fått
              i uppdrag att följa upp både konsumtionsutvecklingen och det arbete
              som görs när det gäller planen. Vi vet att det finns många socialarbetare
              och föreningsmänniskor som gör ett väldigt gott jobb. Det tror
              jag är ett skäl till att de nya reglerna åtminstone inte hittills
              påverkat de yngsta ungdomarna så allvarligt.
            </seg>
            <seg n="0a0e5df1">
              Däremot visar Folkhälsoinstitutets studier att vi börjar se effekter
              beroende direkt på ändrade skatte- och införselregler. Den första
              är den samlade konsumtionens snabba ökning mellan 2000 och 2002.
              Den andra är att akuta alkoholrelaterade skador har ökat. Det
              handlar om både ett ökat antal dödsfall och ett ökat behov av
              sjukhusvård till följd av alkoholförgiftning åren 2000 och 2001.
              Det verkar som om ett ökat antal dödsolyckor i trafiken har samband
              med den ökade alkoholkonsumtion som följt i införselreglernas
              spår.
            </seg>
            <seg n="37550574">
              Vi kommer att veta mer när Folkhälsoinstitutet lämnar sin samlade
              rapport 2006. Men vi kan inte låta utvecklingen pågå utan att
              reagera här och nu. Därför är det bra att regeringen har gett
              Kent Härstedt i uppdrag att utreda konsekvenserna av alkoholinförseln
              i södra Sverige. Han ska beskriva om en ökad alkoholinförsel kan
              ha lett till förändringar i brottsutvecklingen, till exempel när
              det gäller alkoholrelaterade våldsbrott eller rattfylleribrott.
            </seg>
            <seg n="a6e705c0">
              Det är viktigt att de erfarenheterna förs vidare. Om vi finner
              att det är allvarliga problem måste det föras en diskussion i
              EU. EU-kommissionen och ministerrådet måste ta ansvar för sina
              beslut. De får inte föra över ansvaret till enskilda länder, som
              ju faktiskt klart har deklarerat att de vill föra en annan politik.
            </seg>
            <seg n="592052ed">
              Jag tycker, fru talman, att det känns otäckt att behöva tro att
              vi har att vänta att ännu fler människor ska fara illa av alkoholskador
              vare sig det drabbar dem direkt genom eget missbruk eller indirekt
              genom att de drabbas när anhöriga, vänner eller arbetskamrater
              missbrukar.
            </seg>
            <seg n="7dc51b8a">
              Det finns flera skäl till att risken för ökat bruk och därmed
              också missbruk ökar. Ett är att de nya punktskattereglerna slagit
              igenom fullt ut först i år. Ett annat är de sänkta alkoholskatterna
              i Danmark och Finland, och ett tredje är utvidgningen, som gör
              att de tre baltiska staterna med sina extremt låga spritskatter
              kommer att tillhöra EU. Därför är det förebyggande arbetet så
              viktigt, det håller jag med finansministern om. Men vi får inte
              heller ge upp bara därför att vi här och nu tvingats tillämpa
              EU:s punktskatteregler. Det kan faktiskt vara så att EU har gjort
              en felaktig bedömning. Ett har politiken lärt mig: Inga regler
              är för evigt, och ingenting blir bättre om vi inte tror att vi
              kan påverka.
            </seg>
            <seg n="472b1a8d">
              Vi måste bredda debatten om införselreglerna, och vi måste väcka
              de här frågorna på nytt i olika sammanhang i EU. Att göra det
              omedelbart genom formella framställningar kanske inte är det smartaste
              och klokaste just nu, men vi kan göra det genom att föra en väldigt
              tuff debatt, genom att hela tiden ställa kommissionen till ansvar
              och genom att ha en strategi för att vi också ska få en ändring
              av införselreglerna. Det tror jag är oerhört viktigt.
            </seg>
          </u>
          <note n="4751c794">
            Anf. 102 ANITA BRODÉN (fp):
          </note>
          <u who="unknown" xml:id="i-ca32ffff4e9b2a8d-1" n="29d5753c">
            <seg n="c327b7a3">
              Fru talman! Jag tror att det är helt nödvändigt, som många redan
              har sagt här, att vi måste arbeta på många plan. Värderingsdiskussionen
              är oerhört viktig, som finansministern nämnde. Jag ser fram emot
              ett sådant regeringsinitiativ där vi över alla partigränser kan
              ta tag i de här frågorna. Vi fick en fin idé om ett nordiskt samarbete.
              Vi har ju Nordiska rådets ordförande här, så jag hoppas att det
              initiativet kan tas genom Gabriel Romanus försorg.
            </seg>
            <seg n="7a587254">
              Jag vill inte heller släppa tanken på ett gemensamt europeiskt
              engagemang. Jag vet att regeringen har en ambition att verka på
              det europeiska planet. Vid 2001 års IOGT-NTO-kongress uppmanade
              Göran Persson folkrörelserna att bli ännu mer aktiva i Europa.
              De fick uppmaningen: Följ med mig ut i Europa.
            </seg>
            <seg n="f58ab013">
              Då är min fråga till finansministern: Hur ser regeringens strategi
              ut för en gemensam europeisk alkoholpolitik? Finns det en ambition
              att driva gemensamma sänkningar av kvoterna?
            </seg>
            <seg n="42045a03">
              Den andra frågan handlar om prisinstrumentet, som är ett viktigt
              instrument och där vi hör hot om skattesänkning. Hur ser finansministern
              på detta?
            </seg>
          </u>
          <note type="speaker" n="1a279eff">
            Anf. 103 GABRIEL ROMANUS (fp):
          </note>
          <u who="gabriel_romanus_d7a92e" xml:id="i-1a487e4fb2030a40-1" n="3a3e12cb">
            <seg n="abb9e70e">
              Fru talman! Jag vill också tacka Inger Lundberg för att hon har
              tagit upp den här frågan. Och jag vill tacka finansministern för
              att han tar problemen på allvar, för det förstår jag att han gör.
              Men visst behöver vi en värderingsdebatt. All forskning visar
              att skatterna har stor betydelse, och de påverkar även värderingarna.
              Om skatterna sänks är det en signal till människorna att det här
              kan man konsumera i större omfattning.
            </seg>
            <seg n="459a707f">
              Nu säger statsråden i sin fina artikel att de ska arbeta för
              att minimiskatterna i Europa höjs. Jag tycker att det är utmärkt,
              jag önskar er lycka till med det. Men jag har svårt att tro att
              det skulle vara lättare att få upp dem till någonting som närmar
              sig svensk nivå än att få genomslag för att man inte ska få föra
              över gränsen hur stora mängder som helst, som man får nu. Det
              finns inga sakliga skäl till att man ska föra 230 liter alkoholdrycker
              från ett land till ett annat. Det är ju flera års förbrukning.
              De enda intressenterna är de kommersiella intressenterna. Det
              finns inga sakliga skäl för det. Därför borde ni ta upp den kampen
              samtidigt som ni arbetar för att höja minimiskatterna, vilket
              naturligtvis är ett mycket mera långsiktigt projekt. Det är många
              länder som har samma intresse att förhindra en så här stor gränshandel
              Finland har det, Danmark har det, England har det. Det borde inte
              vara omöjligt att ta upp den här frågan igen. Dessutom har sex
              partier här i riksdagen genom socialutskottets betänkande uppmanat
              regeringen att göra det.
            </seg>
            <seg n="29f8d73e">
              Därför kvarstår min fråga: Kan vi utgå från att regeringen nu
              tar detta utskottsuttalande på allvar och verkligen arbetar för
              att ta upp införselreglerna till omprövning? Det finns inga sakliga
              skäl, om man prioriterar folkhälsan, att ha dem kvar. Då måste
              man kunna arbeta för det. Man kan inte bara säga att det inte
              ligger i kvoten eller något sådant äckligt diplomatiskt, utan
              man får kämpa för det om det gäller liv, och det är det det gör.
            </seg>
          </u>
          <note type="speaker" n="b02baad1">
            Anf. 104 NILS-ERIK SÖDERQVIST (s):
          </note>
          <u who="nils-erik_soderqvist_27b017" xml:id="i-544304293098343b-1" n="b7f5bcec">
            <seg n="e1bf9782">
              Fru talman! Jag ska inte upprepa det som andra har sagt utan
              bara konstaterar att vi naturligtvis har ett gemensamt ansvar.
              Det är inte bara regeringens ansvar, utan det är ett gemensamt
              ansvar. Det är ett ansvar som naturligtvis går långt utanför riksdagen.
              Det handlar om, som finansministern sade, attityder och värderingar.
            </seg>
            <seg n="737f44d5">
              Men vi kommer inte ifrån, finansministern, att vi har i Sverige
              bland världens bästa och mest erfarna forskning på det här området.
              Då vet vi att den absolut viktigaste och avgörande faktorn för
              alkoholkonsumtionen är skatteinstrumentet. Det är erkänt kopplat
              till detta sänker vi alkoholskatten ökar konsumtionen. Men vi
              ska naturligtvis göra oerhört mycket mer på det förebyggande planet.
              Det är alldeles klart.
            </seg>
            <seg n="b104d2bb">
              Jag skulle önska att det görs, och tror att det faktiskt behöver
              göras, en del flerdepartementsaktioner. Man behöver sätta sig
              tillsammans över departementen och lägga upp en strategi för hur
              vi ska komma till rätta med det här.
            </seg>
            <seg n="b5584122">
              Det behövs över huvud taget mycket mer engagemang långt utanför
              den politiska nivån. Det finns många i våra verk och myndigheter
              som jobbar med dessa frågor. Där behöver vi mobilisera kraft och
              energi på olika sätt.
            </seg>
            <seg n="00db7e11">
              Slutligen: De nya medlemsländerna om några har en historia och
              en verklighet på det här området som är oerhört jobbig. De vet
              vad en hög alkoholkonsumtion leder till. Där och i de nordiska
              länderna finns det i dag förutsättningar för att få stödtrupper
              för att driva den här frågan aktivt, ordentligt, målmedvetet och
              inte på något sätt med låg profil.
            </seg>
          </u>
          <note type="speaker" n="c10f5306">
            Anf. 105 ULRIK LINDGREN (kd):
          </note>
          <u who="ulrik_lindgren_5f7848" xml:id="i-7d480e276e7622eb-1" n="76260ab7">
            <seg n="74f237b7">
              Fru talman! Jag efterlyste i mitt första inlägg en markering
              från finansminister Bosse Ringholm om hur det blir med ett fortsatt
              motstånd mot en skattesänkning. Finansministern hann kanske inte
              med det i sitt första inlägg, men han kan ju göra en sådan markering
              i sitt nästa inlägg.
            </seg>
            <seg n="156c74e2">
              Däremot fick vi ett tydligt besked angående ändring av införselreglerna.
              Ministern bedömer det som helt orealistiskt. Det blir tydligen
              inga insatser på det området, trots att som också Gabriel Romanus
              sade en riksdagsmajoritet har sagt att vi ska fortsätta att slita
              också med den frågan.
            </seg>
            <seg n="20a880a4">
              Fru talman! Jag håller naturligtvis med finansminister Ringholm
              om att vi inte kan skylla allt på EU. Men det är alltid tjänstefel
              att ge upp. Politiker, polis, tullare, socialarbetare eller vilken
              medmänniska som helst har inte rätt att ge upp i dessa frågor.
              Det gäller att slita på alldeles oavsett vilka de yttre EU-villkoren
              är.
            </seg>
            <seg n="7c7fe791">
              Kristdemokraterna har för sin del i en rapport före jul formulerat
              ett antal åtgärder. Jag stämmer gärna in i talet här i kväll om
              att vi ska fortsätta att ta stora gemensamma tag. Skulle vi ta
              fasta på allt som finns av verksamma åtgärder finns det fortfarande
              hopp om att vi skulle kunna hålla nere bruket och missbruket av
              alkohol.
            </seg>
            <seg n="cafa93a2">
              Vi har satt upp ett mål om att man till 2010 ska minska konsumtionen
              bland barn och ungdomar under 18 år med 25 %. Det går att få förnyad
              kraft när saker och ting gör tillräckligt ont, det har vi ofta
              fått erfara. Tillräckligt stor folkrörelsekraft kan vända utvecklingen.
            </seg>
            <seg n="d6df90b0">
              Vi kan göra mer när det gäller de alkoholfria zonerna. Kommunerna
              kan få ett mycket större bett och en mycket större spänst i sitt
              alkoholmotstånd och i sitt antimissbruksarbete.
            </seg>
            <seg n="9bbd92bc">
              Men det går inte att utesluta att vi ska fortsätta att arbeta
              internationellt. Där skulle jag fortfarande vilja ha mera hopp
              och geist från vår finansminister.
            </seg>
          </u>
          <note type="speaker" n="4b91f07c">
            Anf. 106 Finansminister BOSSE RINGHOLM (s):
          </note>
          <u who="bosse_ringholm_8c14c7" xml:id="i-793f84adecc4122c-27" n="4fbd6b72">
            <seg n="51572b48">
              Fru talman! Alla vi som har deltagit i debatten här är ju besjälade
              av samma tanke, att vi ska försöka att hitta metoder och effektiva
              insatser för att kunna minska alkoholkonsumtionen och därmed hålla
              nere den alkoholrelaterade dödligheten i vårt land. Vi har i Sverige
              haft en särställning under många årtionden. Det är naturligtvis
              eftersträvansvärt att försöka att bibehålla den särställningen
              också i fortsättningen. Det är vår gemensamma strävan.
            </seg>
            <seg n="a8b08319">
              Men jag tycker ändå att vi ska vara noga med historieskrivningen
              och med fakta. Det är inte korrekt som Anita Brodén och Gabriel
              Romanus säger när det gäller historieskrivningen och vad som har
              hänt.
            </seg>
            <seg n="480b35c6">
              När Sverige gick med i EU 1994 hade den dåvarande regeringen
              förhandlat fram en lösning som inte var någon garanterad lösning
              för all framtid, utan det var en svensk förhoppning om och en
              svensk tolkning av hur det hela skulle komma att utvecklas. Även
              vi socialdemokrater hade stora förhoppningar om att detta skulle
              kunna infrias.
            </seg>
            <seg n="c1dca919">
              Men det visade sig att den förhandlingslösning som Dinkelspiel
              och andra åstadkommit inte höll. Jag anklagar ingen för det, utan
              jag konstaterar bara att den inte höll. Nästa förhandling skedde
              1996. Då hamnade vi i den situationen att de nordiska länderna
              delade på sig, trots att vi brukar hålla ihop. Finland och Danmark
              accepterade för sin del att anpassa sig till EU:s regelsystem
              medan Sverige höll ut ett tag till och sade: Nej, vi accepterar
              ett fortsatt tidsbestämt undantag och sedan tar vi en ny förhandling.
              När vi tog den nya förhandlingen hade Finland och Danmark accepterat
              systemet. Vår bedömning var då ganska enkel. Det fanns inga möjligheter
              för Sverige att på egen hand avvika eftersom Finland och Danmark
              redan hade accepterat systemet. Vi fick då finna oss i samma hantering.
            </seg>
            <seg n="cde087d1">
              Jag vet att Gabriel Romanus och andra tyckte att det hade varit
              bättre att gå till EG-domstolen i det läget. Men det hade sannolikt
              gett det resultatet att vi ganska snabbt hade tvingats acceptera
              de införselregler som vi har nu från den 1 januari 2004. Vi hade
              bara fått dem två eller tre år tidigare, och det hade definitivt
              varit ett sämre resultat.
            </seg>
            <seg n="d892c691">
              Jag tycker också att det är viktigt att vi är realistiska. Jag
              skulle gärna avstå från att sänka skatten på alkohol. Jag skulle
              gärna säga att vi aldrig ska sänka alkoholskatten. Samtidigt sker
              den större delen av alkoholkonsumtionen och alkoholförsäljningen
              via andra kanaler än via Systembolaget, som vi vill ha som huvudkanal.
              Då är det naturligtvis att sticka huvudet i sanden att säga att
              vi aldrig ska sänka alkoholskatten och sedan spelar det ingen
              roll om större delen av alkoholen kommer via import utifrån.
            </seg>
            <seg n="9580defa">
              I sista hand måste vi göra en avvägning. Vi vill ju att Systembolaget
              ska vara en viktig kanal för distributionen av alkohol i fortsättningen.
              Vi vill naturligtvis också se till att vi hittar den rätta balansen
              för att inte det ska vara omöjligt för oss att hantera alkoholkonsumtionen.
            </seg>
            <seg n="2419223d">
              Jag delar flera av talarnas uppfattning att det nog finns goda
              möjligheter att skapa europeiska samarbetspartner kring detta.
              Vi har tagit upp frågan om minimiskatter som en möjlighet. EU-kommissionen
              ska ta fram en plan för att hantera alkoholskadorna och för ett
              förebyggande arbete som vi ska driva på från svensk sida. Vi har
              också möjlighet att ta många andra initiativ.
            </seg>
            <seg n="19f84dce">
              Vi har en uppförsbacke i ett avseende, och det är att nästan
              alla EU-länder har uppfattningen att alkohol är som vilken vara
              som helst och därför tillämpar man den inre marknadens principer,
              det vill säga fri rörlighet över gränserna. Man vill inte göra
              det bestämda folkhälsoanslaget som vi från svensk sida vill göra.
              Men det är möjligt att vi efter hand kan vinna mer stöd för det.
              Vi ska naturligtvis försöka, precis som Gabriel Romanus säger,
              och även försöka att få de nya medlemsstaterna med på vår sida.
              Vi vet ju att det där också finns omfattande risker för alkoholmissbruk.
            </seg>
          </u>
          <note type="speaker" n="c038b7a1">
            Anf. 107 INGER LUNDBERG (s):
          </note>
          <u who="unknown" xml:id="i-d94f6a29dac539a3-0" n="29d5753c">
            <seg n="f689971b">
              Fru talman! Jag vill tacka alla som har deltagit i den här debatten,
              och jag vill också tacka finansministern för att han ser med ett
              sådant stort allvar på dessa frågor.
            </seg>
            <seg n="56d01450">
              Jag hoppas verkligen att det finns möjligheter för Sverige att
              fortsätta att driva frågan om folkhälsoundantaget. Jag inser innerligt
              väl att det inte är enkelt, men situationen är allvarlig. Vi har
              kanske tyvärr så mycket att visa på att det finns möjlighet att
              få ett undantag igen.
            </seg>
            <seg n="17208813">
              Jag vill inte heller binda upp frågan om framtida skatteregler.
              Det tror jag är farligt och kanske dumt att göra i dag. Men jag
              vill varna för den utveckling som vi nu är inne i. Det som Folkhälsoinstitutet
              hittills har redovisat ser förfärligt allvarligt ut.
            </seg>
            <seg n="2114c7db">
              Vi ska jobba med attitydförändringar och med information, men
              vi vet att skatter och införselregler har stor betydelse. Därför
              måste vi också sträva efter att använda dem som ett instrument
              i den svenska alkoholpolitiken.
            </seg>
            <seg n="8126dbe5">
              Jag tackar för debatten.
            </seg>
          </u>
          <note n="82564b4d">
            Överläggningen var härmed avslutad.
          </note>
          <note n="db847fa5">
            16 § Svar på interpellation 2003/04:208 om den svenska spelmarknaden
          </note>
          <note type="speaker" n="659a4f79">
            Anf. 108 Finansminister BOSSE RINGHOLM (s):
          </note>
          <u who="bosse_ringholm_8c14c7" xml:id="i-d2e271c60bb52740-1" n="4fbd6b72" next="i-cde8df47f7bd692c-1">
            <seg n="9ccc42c5">
              Fru talman! Kent Olsson har frågat mig om jag avser att ge de
              svenska spelföretagen möjlighet att höja sin vinståterbetalning.
              Han har också frågat mig om jag är beredd att införa licenser
              på den svenska spelmarknaden som säkerställer en fri spelmarknad
              på lika villkor, men som samtidigt garanterar idrottsrörelsens
              intäkter.
            </seg>
          </u>
          <note n="49f6876b">
            Kent Olsson hänvisar i sin interpellation till den så kallade
            Gambellidomen som enligt interpellanten innebär att EU slog fast
            att de italienska monopollagarna stred mot den fria etableringsrätten.
          </note>
          <u who="bosse_ringholm_8c14c7" xml:id="i-cde8df47f7bd692c-1" n="4fbd6b72" prev="i-d2e271c60bb52740-1">
            <seg n="d81ef029">
              Jag vill bara förtydliga att EG-domstolen inte har beslutat att
              den italienska regleringen av spelmarknaden strider mot EG-rätten.
              Domen är ett förhandsbesked som ska ligga till grund för den italienska
              domstolens avgörande av det mål som pågår i Italien. Det ankommer
              på den italienska domstolen att utifrån vad EG-domstolen uttalat
              ta ställning till om det italienska regelverket är förenligt med
              EG-rätten.
            </seg>
            <seg n="25ba361a">
              Lotteriinspektionen prövar tillstånden för folkrörelserna enligt
              lotterilagen. Regeringen prövar tillstånden för AB Svenska Spel
              och AB Trav och Galopp, enligt undantaget i lotterilagens 45 §.
              Enligt lotterilagen ska värdet av vinsterna i lotteriet motsvara
              minst 35 % och högst 50 % av insatsernas värde. Nivåerna för vinstutdelningen
              för AB Svenska Spel och AB Trav och Galopp framgår av regeringens
              tillstånd till dessa aktörer. Många av dessa nivåer är betydligt
              högre än 50 %. I budgetpropositionen för 2004 framgår att regeringen
              överväger att se över delar av regelverket på lotteriområdet.
              Det framgår vidare att frågan om en höjning av vinstandelstaket
              är av sådan art att den bör ingå i översynen. Regeringen kommer
              inom kort att tillsätta en utredning som ska se över regleringen
              på spelområdet. Jag finner därför inga skäl att vidta några förändringar
              innan utredningen slutfört sitt arbete.
            </seg>
            <seg n="cb8367c5">
              Kopplingen mellan statens intäkter från spel och medel från staten
              till idrottsrörelsen är stark, men det finns framför allt andra
              anledningar till en reglerad spelmarknad av det slag som Sverige
              har, bland annat att målen för spelpolitiken är en sund och säker
              spelmarknad där sociala skyddsintressen och efterfrågan på spel
              tillgodoses under kontrollerade former. Överskottet från spel
              bör vara förbehållet det allmänna eller allmännyttiga ändamål.
              Inriktningen är att prioritera sociala skyddshänsyn samtidigt
              som intresset av ett varierat spelutbud och risken för bedrägerier
              och olagligt spel beaktas på det sätt som riksdagen beslutat om.
            </seg>
            <seg n="2e1cab3c">
              Jag ser inte något skäl att införa licenser på den svenska spelmarknaden
              som interpellanten föreslår.
            </seg>
          </u>
          <note type="speaker" n="ab493494">
            Anf. 109 KENT OLSSON (m):
          </note>
          <u who="kent_olsson_747f42" xml:id="i-eeaf139c4461a500-0" n="7ae329cf">
            <seg n="d54280a1">
              Fru talman! Jag ber att få tacka statsrådet för svaret på min
              interpellation. Jag är tyvärr inte lika nöjd med svaret som de
              föregående interpellanterna var när det gällde alkoholfrågan.
            </seg>
            <seg n="bb8d7182">
              Jag har ställt två frågor. Svaret på den ena frågan, det vill
              säga om man får lov att höja vinsttaket, är att det blir en utredning,
              trots att Folkspel under en längre tid har begärt och även en
              tidigare utredning ville att man skulle få möjlighet att ge en
              större andel tillbaka till spelarna.
            </seg>
            <seg n="e0b1dd33">
              När det gäller den andra frågan, om det är möjligt att införa
              en licens för de utländska bolagen så att idrotten får samma pengar
              som nu, säger ministern att det kan han inte tänka sig. Man kan
              ju fråga sig varför han inte kan tänka sig det. Det går att ge
              ett väldigt enkelt svar. Den svenska spelmarknaden ger staten
              stora inkomster, ca 5 miljarder. Man kan kanske också tro att
              en orsak är att idrottsrörelsen inte vill att utländska spelbolag
              tillåts, för vi har nu sett i ett antal artiklar och hört i ett
              antal debatter att idrottsrörelsen skulle vara en orsak till att
              ministern inte vill tillåta utländska spelbolag. Men det är ju
              inte så, för framför allt kan man konstatera att det är en liten
              del av de pengar som Bosse Ringholm behåller i skatt som faktiskt
              går tillbaka till idrottsrörelsen. Spelandet är en väldigt stor
              mjölkkossa för staten. Och jag tror inte att det är svensk idrottsrörelse
              som är orsaken till att finansministern inte vill tillåta utländska
              spelbolag, utan det beror nog helt och hållet på att om man tar
              bort monopolet, tappar man inkomster till staten.
            </seg>
            <seg n="76f8b983">
              Från moderat sida kan jag inte tänka mig att idrottsrörelsen
              på något sätt skulle förlora några pengar på detta. För mig är
              det oerhört viktigt att idrottsrörelsen får de pengar som de får
              nu, men det går faktiskt att genomföra genom att kräva licenser
              av de olika spelaktörerna. Jag har talat med ett antal utländska
              spelbolag, och de är faktiskt beredda att ställa upp på det. De
              är beredda att ställa upp och se till att svensk idrottsrörelse
              får de pengar som de får i dag.
            </seg>
            <seg n="a73ccc0e">
              Då är min fråga: Om nu de utländska spelbolagen är beredda att
              göra detta, av vilken anledning vill då ministern behålla detta
              spelmonopol, om det inte enbart beror på att man får stora skattepengar?
              Jag tycker att det är lite illa att man skjuter idrottsrörelsen
              framför sig i den här frågan. Jag vill återigen poängtera att
              från vår sida ser vi det som väldigt viktigt att idrottsrörelsen
              får de pengar som de får nu.
            </seg>
            <seg n="c682c83d">
              Ett annat skäl sägs vara att det ska vara socialt acceptabelt.
              Svenska Spel, ATG och Bingolotto gör nu stora annonskampanjer
              för att locka folk att spela väsentligt mer. Är det mer socialt
              acceptabelt att människor spelar via svenska spelbolag än att
              de spelar via utländska spelbolag? På vad sätt är det mer acceptabelt
              att spela på Svenska Spel, ATG och Bingolotto, som i stora braskande
              annonser talar om att man kan bli rik genom att spela på olika
              sätt? Varför är det så bra när det inte är bra när utländska bolag
              gör detta? Det skulle vara intressant att höra finansministerns
              svar också på den frågan.
            </seg>
          </u>
          <note type="speaker" n="d0b1fb19">
            Anf. 110 Finansminister BOSSE RINGHOLM (s):
          </note>
          <u who="bosse_ringholm_8c14c7" xml:id="i-793f84adecc4122c-28" n="4fbd6b72">
            <seg n="b2f1d60f">
              Fru talman! Intresset ljuger aldrig, Kent Olsson. För den som
              är moderat och i första hand värnar om de privata företagens vinstintressen,
              de stora multinationella spelbolagens vinstintressen, är det självfallet
              en nagel i ögat att vi har en socialt reglerad spelmarknad i Sverige.
            </seg>
            <seg n="55797073">
              Intresset ljuger aldrig, Kent Olsson. Om det i första hand är
              de största internationella spelbolagens intressen som han vill
              värna, kan jag förstå Kent Olsson. Då drar han en rimlig slutsats
              utifrån sin utgångspunkt.
            </seg>
            <seg n="b6668602">
              För min del vill jag värna svenska folket och dess möjlighet
              att få en bra spelmarknad och inte de privata vinstintressena.
              För min del vill jag värna idrottsrörelsen.
            </seg>
            <seg n="ce803db1">
              I motsats till Moderata samlingspartiet, Kent Olssons parti,
              ser regeringen också till att idrottsrörelsen får ett omfattande
              stöd. Vi har ökat på med en idrottsmiljard bara den här mandatperioden.
              Och ute i varenda svensk kommun och i vartenda svenskt landsting
              ser vi samma skillnader, att det alltid är så att Moderaterna
              vill satsa mindre pengar på idrotten än vad vi socialdemokrater
              vill göra. Dessbättre vill jag säga att det inte bara är vi socialdemokrater
              som vill göra det, utan vi har oftast stöd från folkpartister,
              centerpartister, kristdemokrater och andra med folkrörelseanknytning.
            </seg>
            <seg n="d4db45ab">
              Intresset ljuger aldrig, Kent Olsson.
            </seg>
          </u>
          <note type="speaker" n="9cfe6ef4">
            Anf. 111 KENT OLSSON (m):
          </note>
          <u who="kent_olsson_747f42" xml:id="i-eeaf139c4461a500-1" n="7ae329cf">
            <seg n="bcfd7e44">
              Fru talman! Det är lite synd att en finansminister får tala om
              att han läst på lite dåligt.
            </seg>
            <seg n="b4aa4454">
              För det första lägger vi faktiskt i vår motion till finansministerns
              budgetproposition 7 miljoner kronor mer än vad finansministern
              gör i stöd till idrotten. Så var det med den delen.
            </seg>
            <seg n="e08c7c93">
              För det andra kan jag påpeka att under den tidigare, borgerliga
              regeringsperioden var vi faktiskt inne på att idrottsrörelsen
              skulle överta dåvarande Tipstjänst och alltså få betydligt mer
              pengar än vad finansministern nu talar om. Det skulle gett betydligt
              mer än de 2 miljarder kronorna.
            </seg>
            <seg n="a90d65c7">
              Att på det här sättet försöka få det till att Moderaterna inte
              är intresserade av idrott är precis fel. Jag tror att vi är minst
              lika intresserade som finansministern, om inte mer, av idrott
              och att idrotten får de pengar den behöver. Men det är faktiskt
              inte det vi talar om. Det som finansministern nu här säger är
              att om vi spelar på svenska spel ATG, Bingolotto och så vidare
              ger detta en bättre reglerad spelmarknad. På vad sätt ger det
              en bättre reglerad spelmarknad? Och vad skulle Moderaterna ha
              för intresse av att värna utländska spelbolag? Vi har intresse
              av att värna konkurrens, för konkurrens är bra och konkurrens
              ger nästan alltid bättre utdelning, i det här fallet för de människor
              som spelar, det vill säga att de utländska spelbolagen ger en
              större återbäring på de pengar man spelar för, och det ger konsumenterna
              mer pengar. Det ser vi inte som något bekymmer. Tvärtom tycker
              vi att det är bra att man kan öka utdelningen. Här har vi bland
              annat Folkspel med oss. Därför tycker jag att det är mycket märkligt
              att finansministern säger detta.
            </seg>
            <seg n="e8e846ca">
              Jag återkommer till det som jag sade tidigare, det vill säga
              att de svenska bolagen satsar flera hundra miljoner varje år på
              att försöka få människor att spela mer. Är det mer socialt acceptabelt
              att man spelar på svenska bolag än att man spelar på utländska?
            </seg>
            <seg n="ca082525">
              Sedan vet jag också, ministern, att i dag är Internetspelandet
              oerhört stort. Därmed dras det pengar från den svenska kassan.
              Är det inte bättre att försöka få en reglering, att få de utländska
              spelbolagen att ordna spel på svensk marknad och med regler som
              vi har här och att få människor att skatta för de pengar som de
              vinner här? Och som jag tidigare sade har de utländska spelbolagen
              faktiskt sagt sig vilja detta. De har också sagt att de är villiga
              att ha licenser för att idrottsrörelsen ska få pengar.
            </seg>
            <seg n="326cd251">
              Jag förstår inte varför finansministern så genomgående misstror
              de utländska spelbolagen. På samma sätt skulle jag vilja säga
              att han inte har förtroende för Svenska Spel och ATG. Det är ingen
              tvekan, tror jag, om att Svenska Spel även på en fri marknad skulle
              ha en stor del av marknaden. För Svenska Spel är duktiga, precis
              som ATG och Bingolotto är duktiga även om vi tyvärr ser en minskning
              av detta spel nu. Så varför inte låta dem komma in? Jag tror att
              alla blir vinnare om vi får in utländska spelbolag: de svenska
              spelbolagen, de svenska konsumenterna och i stort sett alla som
              är inne på den här marknaden.
            </seg>
            <seg n="a6267161">
              Men det är klart att det finns en som blir förlorare. Det är
              finansministern, som kanske får mindre pengar i sin kassakista.
              Det kanske är detta som är bekymret. Men finansministern ska inte
              skjuta idrottsrörelsen framför sig i det här. Och säg inte att
              vi moderater inte är intresserade av idrott! Det är snarare tvärtom.
              Vi är oerhört intresserade av att idrottsrörelsen får de här pengarna
              och vi är, som jag tidigare sade, beredda att ge mer pengar än
              finansministern.
            </seg>
            <seg n="e1291690">
              Än en gång hoppas jag få ett svar: Varför är ministern så negativ
              mot de utländska spelbolagen? Är det för att det är kassakistan
              som drabbas?
            </seg>
          </u>
          <note type="speaker" n="790ef8a8">
            Anf. 112 Finansminister BOSSE RINGHOLM (s):
          </note>
          <u who="bosse_ringholm_8c14c7" xml:id="i-793f84adecc4122c-29" n="4fbd6b72">
            <seg n="173eebaf">
              Fru talman! För Moderata samlingspartiet och Kent Olsson kommer
              de internationella spelbolagens vinstintresse på första plats.
              För mig är det ingen hjärtesak att se till att de internationella
              spelbolagen får stora vinster. De internationella spelbolagen,
              som satsar miljarder på marknadsföring i förhållande till de miljoner
              som satsas av svenska aktörer, har ju bara ett enda intresse.
              Det är vinst, vinst och vinst. Jag förstår att Moderata samlingspartiet
              och Kent Olsson har dem på första plats. På sista plats på Kent
              Olssons lista finns omsorgen om de svenska skattebetalarna.
            </seg>
            <seg n="b7cdc819">
              Det är klart att jag är väldigt glad över att svensk idrottsrörelse
              ställer upp bakom den socialt reglerade spelmarknad vi har och
              att svensk idrottsrörelse känner stor oro för att Kent Olsson
              och andra agenter för de internationella spelbolagen ska lyckas
              knäcka de möjligheter idrottsrörelsen har att operera för att
              skaffa sig inkomster på egen hand utöver de inkomster de kan få
              via staten.
            </seg>
            <seg n="08328eae">
              Det är klart att staten inte bara avstår pengar direkt via Svenska
              Spel. Även de andra intäkter staten får har naturligtvis indirekt
              stor betydelse för det stöd som samhället kan ge till idrottsrörelsen.
              Det är ingen självklarhet att utländska aktörer på något vis skulle
              kunna bidra till svensk idrottsrörelse. De är intresserade av
              sin egen vinst och naturligtvis bara i andra hand av att med några
              småsmulor förse idrottsrörelsen med pengar. Det är svensk idrottsrörelse
              oerhört medveten om.
            </seg>
            <seg n="eaf9633a">
              Det är väl så att intresset ljuger aldrig, Kent Olsson. Är man
              mer intresserad av att uppträda som företrädare för spelbolagen
              så är man också mindre intresserad av de svenska skattebetalarna
              och mindre intresserad av idrottsrörelsens intressen. Det är också
              en realitet vi ser det i Sveriges riksdag, i kommunerna och i
              landstingen att det inte riktigt är Moderata samlingspartiet som
              är den främsta stödjaren av svensk idrottsrörelse. Det är andra
              intressen som finns på Moderata samlingspartiets dagordning.
            </seg>
          </u>
          <note type="speaker" n="db34db90">
            Anf. 113 KENT OLSSON (m):
          </note>
          <u who="kent_olsson_747f42" xml:id="i-eeaf139c4461a500-2" n="7ae329cf">
            <seg n="942c64f0">
              Fru talman! Jag trodde att vi skulle kunna ha en mer saklig debatt
              utan att försöka hudflänga varandras åsikter. Men låt mig direkt
              säga att från Moderata samlingspartiets sida, och min sida, är
              vi intresserade av konsumenterna. Vi är intresserade av att konsumenterna
              ska få möjligheter att välja mellan olika spel, att det är de
              själva som ska avgöra detta, att det inte är ett monopol som ska
              styra. Och vi tror faktiskt att det i de flesta lägen är bättre
              med fri konkurrens än med monopol.
            </seg>
            <seg n="9a4face0">
              Vi vet ju att ministern är mycket för monopol, så det här är
              inget förvånande. Men jag trodde faktiskt att ministern ändå hade
              börjat se att världen rör sig lite grann. Vi har en avreglering
              inom de flesta marknader. Det börjar röra på sig på spelområdet.
              Gambellidomen kan bli den sista spiken för det svenska spelmonopolet.
              Det är också så att man spelar på Internet.
            </seg>
            <seg n="99c92820">
              Låt mig också säga att jag inte är lika övertygad som finansministern
              om att den svenska idrottsrörelsen mangrant ställer upp bakom
              detta. De känner sig i viss mån hotade nu, men det beror på att
              de är beroende av regeringen. De är ju beroende av Bosse Ringholm
              för att det är han som sitter med kassakistan. Men hur var det
              när ett antal olika föreningar för en tid sedan gick ut och ville
              ha reklam för olika spelbolag på tröjorna? De kände att de ville
              få en möjlighet att konkurrera med Svenska Spel genom att ha reklam
              för utländska spelbolag på sina tröjor.
            </seg>
            <seg n="c314fbd0">
              Sedan kan jag inte heller begripa varför inte ministern tror
              på detta. Om de utländska spelbolagen är beredda att ha licenser
              som tillförsäkrar svensk idrottsrörelse de pengar de har i dag
              vad är det då för fel?
            </seg>
            <seg n="2a40a55b">
              Samtidigt kan jag väl säga att det inte är så förfärligt mycket
              man satsar på det här med spelberoende. Där vill jag också påpeka
              att Moderata samlingspartiet drev regeringen framför sig när det
              gällde att höja anslagen för spelberoende när den första propositionen
              lades fram.
            </seg>
          </u>
          <note type="speaker" n="f1ac98d1">
            Anf. 114 Finansminister BOSSE RINGHOLM (s):
          </note>
          <u who="bosse_ringholm_8c14c7" xml:id="i-793f84adecc4122c-30" n="4fbd6b72">
            <seg n="13a7d0ea">
              Fru talman! Det tycks vara svårt för Kent Olsson att reda ut
              det här. Vi har inget monopol i Sverige, Kent Olsson! Kent Olsson
              har själv sagt att han tror att Svenska Spel, ATG och andra kommer
              att kunna vara framgångsrika i konkurrensen med de utländska spelbolagen.
              Vi har inget monopol. Ändå talar Kent Olsson ungefär som om vi
              hade ett monopol. Det finns inget monopol eftersom vi har en betydande
              utländsk konkurrens i dagsläget. Vad vi från regeringens och dessbättre
              många andras sida inte minst inom idrottsrörelsen vill är ju att
              se till att inte låta dessa konkurrensintressen, dessa vinstintressen,
              från de stora spelbolagen ta över marknaden helt med sin hänsynslöshet.
              I fråga om marknadsföring och annat finns det inga som är mer
              utrerade än just de här utländska spelbolagen.
            </seg>
            <seg n="006863d4">
              Jag har väldigt svårt att förstå varför Kent Olsson måste vara
              agent för spelbolag vilkas intresse är vinst, vinst och vinst.
              Sedan säger man att man dessutom vill se till att spelarna får
              mer pengar. Vad blir det kvar till idrottsrörelsen då? Ingenting.
              Kent Olsson är grundlurad av de här internationella spelbolagen.
              Jag vet inte om man ska beklaga eller gratulera spelbolagen till
              att de har fått en framträdande agent i Sveriges riksdag. Men
              det är ändå en egendomlighet, Kent Olsson, att först säga att
              vi har monopol och sedan tala om den konkurrens som man ändå tror
              att de svenska aktörerna ska kunna vara mäktiga att vara framgångsrika
              i.
            </seg>
            <seg n="2bc74904">
              Jag tror också att de är väldigt duktiga och att de är mäktiga
              att klara den här konkurrensen. Det gör de redan i dag. Men vi
              har inget intresse av att främja sådana intressen som i första
              hand kommer att skada inte bara idrottsrörelsen utan också lotterikonsumenterna
              och det svenska folket genom att vi då inte kan ha den typ av
              socialt reglerad marknad som vi har i dagsläget och som vi, liksom
              andra EU-länder, har rätt att ha. Italien har rätt att ha det.
              Spanien har rätt att ha det. Sverige har rätt att ha det. Frankrike
              har rätt att ha det. Vi kommer att fortsätta arbeta för detta.
            </seg>
          </u>
          <note n="82564b4d">
            Överläggningen var härmed avslutad.
          </note>
          <note n="686ea649">
            17 § Svar på interpellation 2003/04:211 om regler för förvärvsarbete
            efter 65 års ålder
          </note>
          <note type="speaker" n="de37f643">
            Anf. 115 Finansminister BOSSE RINGHOLM (s):
          </note>
          <u who="bosse_ringholm_8c14c7" xml:id="i-793f84adecc4122c-31" n="4fbd6b72">
            <seg n="f1f843f8">
              Fru talman! Jörgen Johansson har frågat mig vilka åtgärder jag
              avser att vidta för att öka incitamenten till arbete efter uppnådd
              pensionsålder.
            </seg>
            <seg n="f4c3a903">
              Jag vill inledningsvis framhålla att det redan i dag finns skattemässiga
              fördelar för arbetsgivare att anställa personer över 65 år. De
              skatter och avgifter som utgår på lön för arbetstagare över 65
              år är lägre än för övriga. På lön för arbetstagare under 65 år
              utgår socialavgifter och allmän löneavgift på totalt 32,70 %.
              På lön för arbetstagare över 65 år utgår i stället särskild löneskatt
              på 16,16 % och ålderspensionsavgift på 10,21 %, det vill säga
              ett totalt uttag på 26,37 %. Uttag av ålderspensionsavgift sker
              till följd av att löneinkomsten är pensionsgrundande.
            </seg>
            <seg n="c4d63b56">
              Sven-Olof Lodin och Carl-Johan Åberg anger i sin debattartikel
              i Dagens Nyheter den 15 december 2003 att den särskilda löneskatten
              för äldre bör vara 10 %. De anger dock inte hur de har kommit
              fram till just 10 %. Därför är det svårt att uttala sig om rimligheten
              i deras bedömning. Nivån på den särskilda löneskatten är bestämd
              så att den ungefär ska motsvara vad som kan anses som skattedelen
              av socialavgifterna, det vill säga den del av avgifterna som inte
              kan anses utgöra betalning för löntagarens socialförsäkringar.
              Det finns flera orsaker till att det uppstår en skattedel i socialavgifterna.
              Avgifterna finansierar exempelvis förmåner för värnpliktiga, föräldralediga,
              studerande etcetera som inte förvärvsarbetar. Därtill kommer finansiering
              av förmåner för äldre för vilka nya rättigheter inte kan tjänas
              in och andelar av avgiften som inte ger någon ny rättighet på
              grund av att den betalas in på inkomst som överskrider aktuellt
              tak eller underskrider aktuellt golv i socialförsäkringarna.
            </seg>
            <seg n="bacdbdbc">
              Regeringen är medveten om att Sverige står inför stora utmaningar
              i och med att andelen äldre ökar och andelen i yrkesverksam ålder
              minskar. Det är därför viktigt att de äldres kompetens och arbetsvilja
              tas till vara bättre. Flera utredningar har visat på betydelsen
              av ekonomiska drivkrafter för de äldres intresse att stanna kvar
              i arbetslivet. I Finansplanen för 2004 aviserade därför regeringen
              att den ska se över möjligheterna till förändringar i regler för
              att öka de äldres drivkrafter och möjligheter att fortsätta förvärvsarbeta.
              Ett sådant arbete har redan påbörjats inom Finansdepartementet.
              Jag är därför inte beredd att lämna några förslag på förändringar
              innan detta arbete är slutfört.
            </seg>
          </u>
          <note type="speaker" n="6bf8f9be">
            Anf. 116 JÖRGEN JOHANSSON (c):
          </note>
          <u who="jorgen_johansson_5a4bc5" xml:id="i-fecfb01d6940b549-0" n="c29d6875">
            <seg n="5459e4ac">
              Fru talman! Jag tackar för svaret på min interpellation. Jag
              tycker trots allt att det finns en positiv underton i svaret,
              men jag hade givetvis önskat något mer aktivt i svaret.
            </seg>
            <seg n="fb00aad5">
              Herrarna Åberg och Lodin har i sin artikel beskrivit reglerna
              på det här området som en straffskatt från regeringens sida, vilket
              givetvis inte stimulerar äldre att arbeta efter uppnådd pensionsålder.
            </seg>
            <seg n="30a82710">
              Jag tar för givet att en professor och före detta expert i Äldreberedningen
              och en känd såväl statssekreterare, landshövding som VD för AP-fonden
              har en viss insikt i problematiken och med fog påpekar missförhållanden
              som uppenbarligen finns.
            </seg>
            <seg n="02655d97">
              Det är just den här kategorin människor som vi gärna ser ger
              några år extra av sitt liv i samhällets tjänst och alltså delar
              med sig av sina kunskaper.
            </seg>
            <seg n="840b5c30">
              Jag ska inte gå in på deras beräkningsgrund utan endast konstatera
              att incitamenten i dag för äldre att fortsätta att arbeta efter
              65 års ålder uppenbarligen är dåliga. Än mer allvarligt är det
              när vi kan konstatera att den reella pensionsåldern i Sverige
              i dag inte är 65 år utan snarare 60 år.
            </seg>
            <seg n="88e9c8a1">
              Det är bra att regeringen är medveten om att Sverige står inför
              stora utmaningar och att man är väl medveten om problemen med
              att andelen äldre ökar och att andelen i yrkesverksam ålder minskar.
              Arbetet med att skapa incitament så att människor vill jobba några
              år längre borde därför ha högsta prioritet.
            </seg>
            <seg n="01ba510c">
              Tillväxten är problemet i samhället i dag. Låt mig ta ett exempel.
              Vi kan konstatera att 99,2 % av landets företag tillhör gruppen
              små företag, alltså de som har färre än 50 anställda. De representerar
              också 52 % på den privata sysselsättningsmarknaden. Förmodligen
              är det inom dessa företag som tillväxten måste skapas. De är fast
              etablerade i landet. De flyttar inte gärna ut från landet med
              sina arbetstillfällen. Och det är givetvis här som vi måste satsa
              och skapa den långsiktigt hållbara tillväxten i landet.
            </seg>
            <seg n="b42468b5">
              Men det finns problem här. Och jag tänker då inte på problem
              i form av normer och bestämmelser, som i och för sig kan skapa
              en särskild debatt, utan det handlar om deras förmåga att anställa
              högutbildade människor. Dessa företag har inte en sådan ekonomi
              att de kan anställa högutbildade personer som samtidigt uppfyller
              kravet att vara i produktion direkt som de börjar sitt arbete.
              Större företag kan sätta in dessa personer i trainee -utbildningar
              och liknande och verkligen finansiera deras inskolning på arbetsmarknaden.
            </seg>
            <seg n="fd6cdd69">
              I de små och medelstora företagen skulle den här kategorin människor
              över 65 år utan tvekan utgöra mentorer som skulle få detta att
              fungera på ett bra sätt, alltså en direkt möjlighet att hjälpa
              företagen att rekrytera högutbildad personal, en direkt möjlighet
              att skapa flera arbetstillfällen och en direkt möjlighet att skapa
              tillväxt. Som grädde på moset skulle det innebära en direkt satsning
              på en företagsamhet som med största säkerhet också stannar kvar
              i landet.
            </seg>
            <seg n="1337739a">
              Gruppen 65+ är alltså en nyckelgrupp i tillväxtarbetet. För att
              denna nyckelgrupp ska bli en realitet fordras förändringar av
              skattesystemet. Otvivelaktigt måste incitamenten förbättras. Frågan
              är om vi har råd att låta bli att använda den här gruppen människor.
              Om dessa människor ska ställa upp måste vi naturligtvis ge dem
              stimulans. De gör ju den här insatsen så att säga på övertid.
            </seg>
          </u>
          <note type="speaker" n="abadaa7f">
            Anf. 117 Finansminister BOSSE RINGHOLM (s):
          </note>
          <u who="bosse_ringholm_8c14c7" xml:id="i-793f84adecc4122c-32" n="4fbd6b72">
            <seg n="2f96495f">
              Fru talman! Jag delar helt Jörgen Johanssons uppfattning att
              det är väldigt viktigt att vi kan få den här gruppen mer aktiv
              på arbetsmarknaden i framtiden. Som jag sade i mitt svar har vi
              påbörjat ett arbete i Finansdepartementet. Jag avser att återkomma
              när vi har färdiga och konkreta förslag på området.
            </seg>
          </u>
          <note type="speaker" n="9aa65dc8">
            Anf. 118 JÖRGEN JOHANSSON (c):
          </note>
          <u who="jorgen_johansson_5a4bc5" xml:id="i-fecfb01d6940b549-1" n="c29d6875">
            <seg n="59e4ad18">
              Fru talman! Jag har förstått att finansministern är stressad,
              och jag ska inte förlänga debatten. Jag ska bara konstatera att
              jag ser fram mot det resultat som kommer av den här översynen
              och att jag kommer att återkomma i debatten då. Jag hoppas verkligen
              att vi kan komma fram till ett resultat som stimulerar tillväxten,
              framför allt för de företag som utan tvekan, som jag ser det,
              kommer att stå för tillväxten i framtiden.
            </seg>
          </u>
          <note n="82564b4d">
            Överläggningen var härmed avslutad.
          </note>
          <note n="1d8a3a82">
            18 § Svar på interpellation 2003/04:203 om självmord bland sverigefinnar
          </note>
          <note type="speaker" n="773ac74f">
            Anf. 119 Statsrådet MORGAN JOHANSSON (s):
          </note>
          <u who="morgan_johansson_b23097" xml:id="i-a490084c1492026a-0" n="2de57144">
            <seg n="19704729">
              Fru talman! Elina Linna har frågat mig om jag avser att vidta
              några åtgärder för att förebygga och minska antalet självmord
              bland sverigefinnarna och för att uppmärksamma sverigefinnarnas
              hälsosituation och behov ur ett folkhälsoperspektiv.
            </seg>
            <seg n="53d5e098">
              Efter vad jag förstår syftar Elina Linna i första hand på de
              finländare som till största delen invandrade till Sverige under
              andra hälften av 1900-talet.
            </seg>
            <seg n="20d961e4">
              I april 2003 fattade riksdagen beslut om ett övergripande nationellt
              folkhälsomål. Målet är att skapa samhälleliga förutsättningar
              för en god hälsa på lika villkor för hela befolkningen. Den största
              folkhälsopolitiska utmaningen är att motverka hälsoskillnader
              mellan olika sociala grupper i samhället. Det är inte acceptabelt
              att det fortfarande i vårt land råder stor social ojämlikhet när
              det gäller människors hälsa. Det är en ojämlikhet som i första
              hand bottnar i skilda sociala förutsättningar och livsvillkor.
            </seg>
            <seg n="df8c81bf">
              Den ojämlika hälsofördelningen märks bland annat i de skillnader
              som råder mellan olika etniska grupper. I flera invandrargrupper
              i Sverige är till exempel hjärt- och kärlsjukdomar och psykisk
              ohälsa betydligt vanligare än bland svenskfödda. Orsakerna till
              dessa skillnader är flera. Ibland handlar det om skilda levnadsmönster.
              Ofta handlar det om socioekonomiska skillnader och om förhållanden
              som har med situationen som invandrare att göra. När det gäller
              självmord så ser situationen olika ut i olika grupper. Självmord
              förekommer bland annat i högre grad bland invandrare som kommer
              från länder med höga självmordstal.
            </seg>
            <seg n="ea23ad17">
              Det finns inga snabba och enkla lösningar för att kraftigt minska
              ojämlikheten i hälsa. I stället fordras ett långsiktigt och systematiskt
              arbete, där man ständigt beaktar hur olika samhällsåtgärder påverkar
              ojämlikheten i hälsa. Nationella folkhälsokommittén pekade på
              vikten av en bred ansats i folkhälsopolitiken. Många politikområden
              måste involveras i ett långsiktigt folkhälsoarbete. Olika gruppers
              specifika behov, villkor och förutsättningar måste synliggöras
              ur ett hälsoperspektiv. Den nationella uppföljningen av folkhälsoarbetet
              måste ske på ett mer strukturerat sätt än tidigare. Statens Folkhälsoinstitut
              har därför fått i uppdrag att ta fram en folkhälsopolitisk rapport
              under 2005. Rapporten ska innehålla en redovisning av insatser
              som vidtagits, en bedömning av resultat och rekommendationer om
              åtgärder. Rapporten blir en viktig del i underlaget inför framtida
              ställningstaganden och beslut om folkhälsopolitiska åtgärder,
              åtgärder som särskilt ska komma de grupper till del som i dag
              löper den största risken för ohälsa.
            </seg>
            <seg n="2c115c05">
              Självmordsprevention och folkhälsoarbete hör nära samman. Det
              konkreta folkhälsoarbetet och det konkreta självmordspreventiva
              arbetet bedrivs huvudsakligen på regional och lokal nivå, av landsting,
              kommuner och av ideella organisationer. Det är viktigt att de
              mest utsatta grupperna uppmärksammas i detta arbete. De sverigefinska
              organisationerna bör involveras i det lokala folkhälsoarbetet.
              De finska invandrarnas situation bör även uppmärksammas i hälso-
              och sjukvården, i socialtjänsten, i äldreomsorgen och i missbruksvården.
            </seg>
            <seg n="3dc81fe1">
              Elina Linna anför att den sverigefinska minoriteten är osynliggjord
              i det svenska samhället. Sedan riksdagens beslut 1999 om de nationella
              minoriteterna i Sverige har sverigefinnarna ett särskilt stöd
              genom den svenska minoritetspolitiken. Regeringens insatser för
              att stärka sverigefinnarnas möjligheter till inflytande och för
              att stödja det finska språket syftar bland annat till att synliggöra
              den sverigefinska minoriteten. I de kommuner i Norrbottens län,
              där finska språket har en särskild ställning, har sverigefinnar
              i dag rätt att använda finska språket i kommunikationen med myndigheter
              och domstolar. De har också rätt att få förskoleverksamhet och
              äldreomsorg på det egna språket. Regeringen har nyligen beslutat
              utreda möjligheten att utvidga denna rätt till att gälla även
              i delar av Helsingforss- och Mälardalsregionen. Dessutom har läroplanerna
              för den svenska skolan ändrats så att det tydligt framgår att
              särskild kunskap ska ges om de nationella minoriteterna och om
              minoritetsspråken.
            </seg>
            <seg n="5849d9ce">
              Min övertygelse är att de åtgärder som nu vidtas på nationell
              nivå inom bland annat folkhälsopolitiken och minoritetspolitiken
              på sikt kommer att leda till bättre samhälleliga förutsättningar
              för en god hälsa oavsett den etniska grupptillhörigheten. Under
              tiden måste vi med allvar beakta rapporterna om de finska invandrarnas
              hälsosituation och överväga adekvata åtgärder. Jag är mycket positiv
              till en diskussion om detta.
            </seg>
          </u>
          <note type="speaker" n="906d2975">
            Anf. 120 ELINA LINNA (v):
          </note>
          <u who="elina_linna_14975d" xml:id="i-1d9400305bb0d2f2-0" n="8c00c054">
            <seg n="9f59521d">
              Fru talman! Jag vill tacka statsrådet för svaret. Det gläder
              mig att Morgan Johansson är mycket positiv till en diskussion
              om sverigefinnarnas hälsosituation och vill överväga adekvata
              åtgärder. Frågan är då vad det är för åtgärder som behövs.
            </seg>
            <seg n="e62677b4">
              Ministern hänvisar till Folkhälsoinstitutets uppdrag att ta fram
              en folkhälsopolitisk rapport under 2005. Jag gissar att man har
              påbörjat arbetet, och jag vill fråga Morgan Johansson om sverigefinnarna
              som grupp kommer att redovisas speciellt i rapporten. Kommer vi
              i rapporten att kunna läsa förslag som skulle gagna sverigefinnarna
              så att hälsoskillnaderna minskar?
            </seg>
            <seg n="dcfa8ce4">
              Vi vet att självmordsstatistiken bland sverigefinnarna är hög.
              Speciellt hög är den bland sverigefinska män. Den forskare jag
              hänvisar till i min interpellation menar att den höga självmordsfrekvensen
              kan bero på den sverigefinska befolkningens låga sociala status
              och isolering. Han menar också att tillgången till läkemedel som
              minskat självmorden bland den svenska majoritetsbefolkningen inte
              kommer att påverka sverigefinnarnas självmordsfrekvens. Det handlar
              i stället om att få psykoterapi på sitt modersmål.
            </seg>
            <seg n="715c3ed6">
              Något som också inverkar är att det finns ett mönster hos sverigefinnarna
              att inte söka hjälp. Det tror jag beror på bristen på finskspråkiga
              psykoterapeuter. Jag skulle gärna vilja höra vad ministern anser
              om dessa synpunkter.
            </seg>
            <seg n="9e98905e">
              Fru talman! De åtgärder som ministern redovisar för att stärka
              sverigefinnarnas möjligheter till inflytande och för att stödja
              det finska språket är bra. Men jag kan inte låta bli att beklaga
              mig över den okunskap som fortfarande finns, både hos allmänheten
              och myndigheterna, om nationella minoriteter och om gruppernas
              rättigheter.
            </seg>
            <seg n="2a147977">
              Den långa traditionen av assimileringspolitik har lämnat sina
              spår. Det är fortfarande långt kvar till att de nationella minoriteternas
              särställning är känd och accepterad av alla. Men när vi kommer
              dithän kan vi, enligt min mening, förebygga också psykisk ohälsa
              bland nationella minoriteter. Än så länge är dock grupperna osynliggjorda,
              och det gagnar inte hälsan.
            </seg>
            <seg n="990c8ad5">
              Fru talman! Jag undrar om ministern delar min uppfattning i denna
              fråga.
            </seg>
          </u>
          <note type="speaker" n="f459fdf3">
            Anf. 121 Statsrådet MORGAN JOHANSSON (s):
          </note>
          <u who="morgan_johansson_b23097" xml:id="i-a490084c1492026a-1" n="2de57144">
            <seg n="cee1a9f8">
              Fru talman! Jag tror att vi är helt överens om att det här är
              en fråga som oroar. Det räcker egentligen att läsa statistiken
              om självmordsfrekvensen i den här gruppen. Då ser man att självmordstalet
              bland sverigefinnarna ligger på i genomsnitt 50 per 100 000 per
              år. För Sveriges del ligger den på ungefär hälften. Självmordstalet
              för den här gruppen är alltså dubbelt så högt som för svenskar
              i allmänhet. Det är också högre än självmordstalet i Finland,
              vilket också är uppseendeväckande. Finland har, historiskt och
              generellt sett, ett ganska högt självmordstal om man ser det globalt.
              Det är faktiskt ett av de högsta i världen, vilket inte är fallet
              för Sverige även om myten ibland säger det. Sverige ligger ungefär
              i mitten globalt sett.
            </seg>
            <seg n="1208ced6">
              Man får söka svaret till självmordsfrekvensen och de förhöjda
              siffrorna i några olika faktorer. En sådan faktor är den rent
              socioekonomiska. Sverigefinnarna i allmänhet har en mer utsatt
              socioekonomisk situation, med låga inkomster. De är också utsatta
              för osäkra arbetsvillkor och har generellt sett en svagare ställning.
              På samma sätt som i den svenska befolkningen förr finns ett tydligt
              klassmönster. Jag tror att det förklarar en del av talen.
            </seg>
            <seg n="9185df1c">
              Sedan tillkommer också detta att vara i ett annat land än det
              där man är född eller har växt upp. Man lever på en plats där
              man inte känner sig hemma och drar sig kanske för att söka hjälp,
              därför att man är rädd att inte få adekvat hjälp den hjälp man
              behöver och har rätt till. Där finns också något. Obenägenheten
              att söka hjälp till följd av utanförskapet, de socioekonomiska
              faktorerna i botten och osynliggörandet av den här gruppen från
              det omgivande samhället kan förklara en del.
            </seg>
            <seg n="0cbd6180">
              Man måste gå fram på många olika vägar. Till att börja med handlar
              det naturligtvis om insatser inom hälso- och sjukvården. Hälso-
              och sjukvården lokalt och regionalt måste bli mycket bättre på
              att uppmärksamma problematiken och bemöta patienter och grupper
              på ett riktigt sätt. Jag tror att det finns mycket att göra, precis
              som Elina Linna har pekat på. Det handlar också om att anstränga
              sig för att stå till tjänst med den typen av hjälp på det egna
              språket. Det är också alldeles avgörande.
            </seg>
            <seg n="4ea581f4">
              Här finns mycket att göra i dialog med de sverigefinländska organisationerna.
              Man behöver jobba med att förändra obenägenheten att söka hjälp
              och stöd. Det gör man nog bäst i dialog med företrädarna för gruppen.
            </seg>
            <seg n="d066b5df">
              Elina Linna frågar om den sverigefinska minoriteten kommer att
              uppmärksammas särskilt i den rapport som vi ska ta fram. Nu är
              det ju inte jag som skriver rapporten. Men jag tycker absolut
              att man bör göra det, när rapporten landar 2005. Som sagt, siffrorna
              för den här gruppen när det gäller självmordsstatistiken sticker
              ut. De bör hanteras med stort allvar i det arbetet.
            </seg>
          </u>
          <note type="speaker" n="b8bb4062">
            Anf. 122 ELINA LINNA (v):
          </note>
          <u who="elina_linna_14975d" xml:id="i-1d9400305bb0d2f2-1" n="8c00c054">
            <seg n="9ec10b16">
              Fru talman! Jag tackar Morgan Johansson för uppgiften att sverigefinnarnas
              situation kommer att redovisas i rapporten på ett eller annat
              sätt. Vi vet redan mycket om statistik, som Morgan Johansson redovisade.
              Man måste titta närmare på frågan: Var finns de personer som lider
              av psykisk ohälsa? Det finns ju så gott som alltid med en bild
              av psykisk ohälsa när vi talar om självmord. De finns kanske företrädesvis
              i storstäderna eller i landsorten vi vet inte. Det behövs mer
              konkretisering i den statistik som vi redan känner till.
            </seg>
            <seg n="cd38afa8">
              Jag tror också att socioekonomiska faktorer har stor betydelse.
              Vi har också detta med självkänslan, som jag tror sviktar hos
              den sverigefinska befolkningen. Tack vare lagstiftningen om nationella
              minoriteter har många av oss sverigefinnar fått större självförtroende
              och känner till rättigheter. Vi känner till regeringens och riksdagens
              beslut om att bevara modersmålet och förstärka möjligheterna att
              använda det.
            </seg>
            <seg n="2342308b">
              Där finns en brist i lagstiftningen. Nu talar jag först och främst
              om förvaltningsområden. De omfattar än så länge fem nordliga kommuner,
              men vi vet att Mälardalen är högaktuell. Det gäller då en eventuell
              utvidgning av förvaltningsområdena.
            </seg>
            <seg n="78034d58">
              Det finns inte möjlighet att inom hälso- och sjukvården använda
              finska språket. Jag vet att det hos vissa representanter inom
              hälso- och sjukvården till och med finns en ovilja att skaffa
              tolk. Speciellt inom psykiatrin är det viktigt att kunna uttrycka
              sina känslor, och det kan man inte alltid göra på det förvärvade
              språket. Där är modersmålet det enda rätta sättet att kommunicera
              på.
            </seg>
            <seg n="1795d52d">
              Det finns alltså fortfarande en okunskap just när det gäller
              sverigefinnar. Jag har mött otaliga representanter för den gruppen
              som berättat hur de blivit bemötta med orden du som har bott här
              över fyrtio år, du måste väl ha lärt dig svenska så att du inte
              behöver tolk.
            </seg>
            <seg n="efd8cf6f">
              Fru talman! Min konkreta fråga till Morgan Johansson är: Vad
              anser statsrådet om att bestämmelsen i lagstiftningen, att man
              ska kunna använda sitt eget språk i kontakten med myndigheterna,
              också skulle omfatta hälso- och sjukvården?
            </seg>
          </u>
          <note type="speaker" n="b491eebe">
            Anf. 123 Statsrådet MORGAN JOHANSSON (s):
          </note>
          <u who="morgan_johansson_b23097" xml:id="i-a490084c1492026a-2" n="2de57144">
            <seg n="15431829">
              Fru talman! Det här är, som sagt, ingen enkel fråga. Flera olika
              faktor spelar in. I min tidigare replik nämnde jag att en del
              av förklaringen förmodligen ligger i att man också i Finland har
              en generellt sett högre självmordsbenägenhet. När man sedan invandrat
              till Sverige har den självmordsbenägenheten ökat ytterligare.
              Detta talar för att det finns orsaker i det finska samhället varifrån
              man ursprungligen kommer, och när man kommer till Sverige förstärks
              dessa ytterligare.
            </seg>
            <seg n="9a338b43">
              Jag sade, vilket också Ilkka Mäkinens studie visar, att det kan
              finnas kombinationer av olika orsaker. Det kan handla om låg social
              status i det svenska samhället, ibland finns en obenägenhet att
              söka hjälp, man blir inte behandlad på ett sådant sätt som man
              har rätt att kräva, man blir kanske behandlad på ett nedlåtande
              sätt och över huvud taget känner man säkert ibland njugghet i
              kontakterna med myndigheterna.
            </seg>
            <seg n="543dd0e3">
              När det gäller språkfrågan inom hälso- och sjukvården kan man
              rent allmänt säga att hälso- och sjukvården har att tillgodose
              patientens behov av trygghet och, som det heter, främja goda kontakter
              mellan patienter och personal. I detta ingår, tycker jag, att
              det vore rimligt att också hälso- och sjukvården i de områden
              där det bor många finsktalande vidtog åtgärder för att kunna erbjuda
              så bra hjälp som möjligt för de finsktalande.
            </seg>
            <seg n="e2aff129">
              Ska vi då införa en särskild rättighet inom hälso- och sjukvården
              som innebär att man där ska kunna tala finska? I så fall måste
              vi tänka över vilka argument detta egentligen vilar på. Att finska
              språket har en särskild ställning beror på att vi i Sverige haft
              en finländsk grupp sedan urminnes tider. Det är det egentliga
              argumentet för den nationella minoritetsstatusen. Argumentet är
              alltså inte att det är en grupp med särskilda behov i samhället,
              och inte heller när det gäller självmorden.
            </seg>
            <seg n="caf0b6dc">
              Om vi skulle hänga upp resonemanget på det argumentet skulle
              man med samma argument kunna hävda att man också ska ha rätt att
              tala polska eller persiska med personalen inom hälso- och sjukvården.
              När vi tittar på vilka andra grupper som har hög självmordsbenägenhet
              ser vi att det är polska och iranska kvinnor. Argumentet när det
              gäller vilken ställning språken ska ha måste man därför vara lite
              försiktig med. Här har finskan en alldeles särskild ställning,
              vilket manifesteras i äldreomsorgen och förskoleverksamheten.
            </seg>
            <seg n="be72ab28">
              Jag går nu ganska långt när det gäller beskrivningen av hur man
              ska hantera frågan om hälso- och sjukvården. I fråga om den generella
              rättighet som Elina Linna är ute efter bör man dock fundera över
              vilken argumentation man i så fall ska hänga upp den på.
            </seg>
            <seg n="af69a863">
              Det är bra att Elina Linna tar upp frågan eftersom den fäster
              uppmärksamheten på siffror som är oroande höga. Jag kommer, utöver
              det jag talade om när jag nämnde den folkhälsopolitiska rapporten,
              också att särskilt ta med den här frågan till den nationella ledningsgruppen
              för folkhälsofrågor som alldeles nyligen startat. Dess sammansättning
              av myndighetschefer gör att vi kanske kan bli något bättre på
              att flytta fram positionerna också i dessa frågor.
            </seg>
          </u>
          <note type="speaker" n="cbc72857">
            Anf. 124 ELINA LINNA (v):
          </note>
          <u who="elina_linna_14975d" xml:id="i-1d9400305bb0d2f2-2" n="8c00c054">
            <seg n="c0814c4c">
              Fru talman! Jag måste återigen påpeka att sverigefinnarna tillhör
              gruppen nationella minoriteter där vi har en speciell lagstiftning.
              Den omfattar också bevarandet av finska språket. Sverigefinnarna
              utgör den största gruppen nationella minoriteter. Därför kan man
              inte riktigt jämföra dem med andra etniska minoriteter, som inte
              tillhör de nationella minoriteterna och därmed inte heller omfattas
              av lagstiftningen.
            </seg>
            <seg n="4403f9de">
              Jag har inte tänkt färdigt detta med att det skulle vara fråga
              om en särskild rättighet, men det är ett problem inom hälso- och
              sjukvården. Där kan jag tänka mig att vi mera medvetet inom hälso-
              och sjukvården skulle återgå till den ordning som fortfarande
              rådde på 60- och 70-talet när den finskspråkiga minoritetsgruppen
              mera tydligt talade finska. Då var också behovet större, och det
              fanns inom vissa speciella vårdområden, där språket är avgörande
              till exempel inom missbrukarvården och psykiatrin team som talade
              finska. Det fanns även speciella personalgrupper som talade modersmålet.
              På så sätt är problemen mycket lättare att hantera.
            </seg>
            <seg n="69328bf1">
              Jag tackar Morgan Johansson för de positiva uppgifter som han
              gett när det till exempel gäller att ta frågan till ledningsgruppen
              för folkhälsofrågor. Vi hade en debatt kring detta för drygt ett
              år sedan, så det får väl bli en tradition som upprepas en gång
              om året.
            </seg>
          </u>
          <note type="speaker" n="39c91665">
            Anf. 125 Statsrådet MORGAN JOHANSSON (s):
          </note>
          <u who="morgan_johansson_b23097" xml:id="i-a490084c1492026a-3" n="2de57144">
            <seg n="9a61133a">
              Fru talman! Ja, det här kan vi gärna göra till en tradition.
            </seg>
            <seg n="91a48ebe">
              Jag vill också särskilt uppmärksamma frågan om missbrukarvården
              och det förslag som Elina Linna lade fram. Där finns ett stort
              behov, vilket jag inte nämnt i mina tidigare repliker. Att inte
              kunna tala sitt modersmål gör att man har väldigt mycket svårare
              att komma till sin rätt. Det gäller i alla sammanhang. Både hälso-
              och sjukvården och missbrukarvården bör bli betydligt bättre på
              att gå de kraven till mötes.
            </seg>
            <seg n="7326d83f">
              Det som Elina Linna pekade på när det gäller självmordsbenägenheten
              är ett symtom på att allt inte står rätt till, och där måste vi
              bli betydligt bättre.
            </seg>
            <seg n="0a48d67a">
              Jag vill än en gång tacka för debatten.
            </seg>
          </u>
          <note n="82564b4d">
            Överläggningen var härmed avslutad.
          </note>
          <note n="eb437c46">
            19 § Svar på interpellation 2003/04:178 om framtiden för yrkesgrupperna
            inom förskolan
          </note>
          <note type="speaker" n="d29ca503">
            Anf. 126 Statsrådet LENA HALLENGREN (s):
          </note>
          <u who="unknown" xml:id="i-793f84adecc4122c-33" n="29d5753c">
            <seg n="dd739b70">
              Fru talman! Louise Malmström har frågat mig vilka planer jag
              har för de olika yrkesgrupperna i förskolan, när det gäller utbildning,
              efterfrågan och utvecklingsmöjligheter.
            </seg>
            <seg n="11b4c6bb">
              Med barnet i centrum har omfattande reformer genomförts i syfte
              att öka tillgängligheten så att alla barn ska kunna delta i en
              pedagogisk verksamhet av hög kvalitet. Fler barn har fått tillgång
              till förskola genom att allmän förskola för fyra- och femåringar
              har införts, och genom maxtaxan har avgifterna sänkts avsevärt.
              Förskolan har en läroplan sedan 1998 som implementerats i verksamheterna.
            </seg>
            <seg n="60a84ab1">
              För att verksamhetens kvalitet ska kunna upprätthållas och vidareutvecklas
              ställs krav på välutbildad personal i tillräcklig omfattning.
              Statsbidraget på en halv miljard kronor för kvalitetssäkrande
              åtgärder användes 2002 till anställning av 1 400 personer, och
              drygt 65 miljoner kronor användes till kompetenshöjande åtgärder.
            </seg>
            <seg n="ca68aacc">
              Satsningen på 6 000 fler förskollärare, barnskötare och annan
              personal som aviserades i regeringsförklaringen är också en kvalitets-
              och ambitionshöjning. Mer personal och därmed förutsättningar
              för mindre barngrupper och ökad personaltäthet samt utfärdandet
              av allmänna råd är ett led i att stärka förskolans kvalitet. Statusen
              och attraktionskraften i förskolan som arbetsplats kommer att
              öka genom att förskolans kvalitet sätts i fokus.
            </seg>
            <seg n="31017d8d">
              Arbetet i förskolan bedrivs i arbetslag där ungefär hälften av
              personalen är förskollärare och hälften är barnskötare. Det är
              en fördelning av personalkategorier som varit relativt oförändrad
              genom åren. Tillsammans har barnskötare och förskollärare en helhetssyn
              på barnets behov, lärande och utveckling. Jag delar Louise Malmströms
              uppfattning att både förskollärare och barnskötare behövs i förskolan.
            </seg>
            <seg n="b2048d70">
              Lärarutbildningen för blivande förskollärare har nyligen förnyats
              och förlängts. Regeringen har lagt fast examinationsmål för lärarexamen
              med inriktning mot tidiga år. Högskolorna och universiteten med
              lärarutbildning har ett särskilt ansvar att beakta behovet av
              förskollärare och vidta nödvändiga åtgärder för att möta behovet
              av lärare i förskolan. Det är också viktigt att bygga vidare på
              kompetensen hos yrkesverksamma barnskötare och ge dem möjlighet
              att vidareutbilda sig till förskollärare.
            </seg>
            <seg n="6f0df549">
              Enligt regeringens bedömning finns det dessutom ett behov av
              en ny utbildning till barnskötare. Kommunerna har i några fall
              själva utformat en barnskötarutbildning, men det saknas, som det
              tidigare fanns, en nationellt likvärdig utbildning. Skolverket
              har därför nyligen fått ett uppdrag att utfärda kursplaner för
              en eftergymnasial barnskötarutbildning inom gymnasial påbyggnadsutbildning.
              Den ettåriga utbildningen är tänkt för flera grupper, bland andra
              de som arbetar på förskolan i dag men inte har utbildning för
              det, de som gått gymnasieskolan men inte vill satsa på en högskoleutbildning
              direkt, invandrare som har utbildning från hemlandet eller personer
              från andra samhällssektorer som skulle vilja utbilda sig för ett
              arbete inom förskolan. Samtidigt skapas också möjligheter till
              en mer enhetlig fortbildning för barnskötare som redan arbetar
              i yrket. Jag ser barnskötarutbildningen som en kompetenshöjning
              för hela arbetslaget i förskolan.
            </seg>
            <seg n="ebee033d">
              En förskola som är attraktiv för människor att söka sig till
              som arbetsplats har en tydlig organisation, både avseende ledning
              och verksamhet, och bedriver en verksamhet med pedagogisk kraft
              och tydlighet. Förskolans verksamhet måste också erbjuda utveckling
              i arbetet genom kompetensutveckling och möjligheter till karriärutveckling
              av olika slag för att olika personalkategorier ska söka sig dit
              och stanna kvar. Personalens egen möjlighet att planera och organisera
              arbetet är också viktig för att förskolan ska upplevas som attraktiv
              så att personalen trivs.
            </seg>
            <seg n="0c4f7b2d">
              Myndigheten för skolutveckling kommer därför inom kort att få
              i uppdrag av regeringen att initiera informations- och utvecklingsinsatser
              om det viktiga och nyskapande arbete som pågår i förskolan. Syftet
              är att stimulera rekrytering, utveckling och att behålla förskollärare,
              barnskötare och annan personal i förskolan.
            </seg>
          </u>
          <note type="speaker" n="3bd463cf">
            Anf. 127 LOUISE MALMSTRÖM (s):
          </note>
          <u who="louise_malmstrom_3ea455" xml:id="i-7539776ac18f9398-0" n="ff285d96">
            <seg n="d9f9361c">
              Fru talman! Först och främst vill jag tacka statsrådet Lena Hallengren
              för ett bra och uttömmande svar. Personalen i landets förskolor
              har ett av de viktigaste jobb man kan ha. De lägger grunden för
              våra barns lärande och därmed för hela vår nations framtidsutsikter
              oavsett vilken yrkesgrupp de tillhör.
            </seg>
            <seg n="5ab8c0e6">
              Precis som jag skriver i min interpellation är det viktigt att
              slå vakt om förskolans båda yrkesgrupper. Det är en överlevnadsstrategi
              för personalförsörjningen i förskolan på sikt. Men framför allt
              behöver förskolebarn både den kompetens som barnskötare har och
              den kompetens som förskollärare har för att förskolan ska bli
              en gynnsam miljö för barn att starta sitt lärande i.
            </seg>
            <seg n="f326edda">
              Det har därför också stor betydelse vilka signaler som sänds
              från ansvarigt statsråd. Under ett antal år har man lite för ensidigt
              fokuserat förskollärarnas betydelse. Barnskötare har fått veta
              att deras yrkesgrupp kommer att försvinna på sikt. Bland gymnasieskolans
              utbildningsprogram finns inte någon egentlig barnskötarutbildning
              kvar utan bara en bredare utbildning där vissa delar inriktar
              sig på att arbeta med små barn.
            </seg>
            <seg n="4d95be6a">
              De signalerna har förstås lett till att en mängd barnskötare
              har vidareutbildat sig till förskollärare. Det är naturligtvis
              bra. Men det har också bidragit till att undergräva självförtroendet
              och statusen hos den yrkeskår som finns kvar i barnskötaryrket.
              Därför uppskattar jag att Lena Hallengren har uppmärksammat barnskötarna
              och tagit initiativ till den eftergymnasiala barnskötarutbildning
              som hon nyss redogjorde för, även om det väcker några frågor.
            </seg>
            <seg n="1c1927c3">
              Det gäller till exempel vad den nuvarande och framtida gymnasieutbildningen
              med inriktning mot arbete med barn blir värd. Kan man fortfarande
              bara gå i gymnasiet och sedan arbeta som barnskötare? Skapar det
              i så fall inte bara två utan tre konkurrerande yrkeskårer som
              arbetar i förskolan? Kan man räkna med att utbildningen kommer
              att finnas tillgänglig på rimligt många platser i landet?
            </seg>
            <seg n="5bc99b33">
              Såvitt jag förstått är det kommunerna som beslutar om de ska
              genomföra utbildningen. Det är också de som ska finansiera den.
              Därtill antar jag att de måste räkna med att kompetenshöjningen
              också ska ge barnskötarna lite mer i lönekuvertet när de har gått
              utbildningen.
            </seg>
          </u>
          <note type="speaker" n="b44ab900">
            Anf. 128 Statsrådet LENA HALLENGREN (s):
          </note>
          <u who="unknown" xml:id="i-793f84adecc4122c-34" n="29d5753c">
            <seg n="ab3a4af1">
              Fru talman! Jag till också tacka Louise Malmström för interpellationen.
              Det är roligt att få diskutera förskolan ur ett positivt perspektiv.
              Det görs ur många perspektiv. Den är betydelsefull för barn och
              för föräldrar som vill kombinera familj, karriär och jobb. Men
              den är i dag också betydelsefull för samhället och möjligheten
              att skapa tillväxt. Där vet vi att förskolan spelar en viktig
              roll. Om vi ska ha en förskola med en god kvalitet och en förskola
              som förtjänar det goda rykte som den i dag har är det naturligtvis
              viktigt att vi satsar på personalen.
            </seg>
            <seg n="e4977bbe">
              Jag delar inte riktigt Louise Malmströms uppfattning att förskollärarna
              har fått för mycket fokus. Däremot har vi tidigare lite glömt
              bort barnskötarna. Det är viktigt att vi kan tala om både och,
              precis som Louise Malmström gör i sin interpellation. Många gånger
              tycker jag att vi har en tendens att tala om det ena eller det
              andra. Åtminstone låter det så i debatten.
            </seg>
            <seg n="36b91da2">
              Förskollärarnas roll är viktig och betydelsefull. De är viktiga
              som pedagogiska ledare i förskolan. Men också barnskötarna har
              rätt till uppmärksamhet, respekt och status för allt det arbete
              som de utför.
            </seg>
            <seg n="81014741">
              Louise ställde några kompletterande frågor. När det gäller gymnasieutbildning
              pågår ett arbete med en gymnasieproposition. Skolverket ska utarbeta
              en kursplan för barnskötarutbildningen. Men vi har inte för avsikt
              att göra ytterligare en utbildning utan tanken är helt enkelt
              att den barnskötarutbildning som man kanske går på gymnasiet är
              giltig.
            </seg>
            <seg n="24d95a06">
              Vi vet också att det finns de som kanske gör vissa val under
              sin gymnasietid som är att de väljer bort vissa ämnen. Det gör
              att de lite för sent kommer på att det var barnskötare de egentligen
              ville vara. Då finns det ytterligare en chans.
            </seg>
            <seg n="2080eca8">
              Barnskötarutbildningen finns också, som jag tidigare nämnde i
              mitt interpellationssvar, som en möjlighet för dem som redan finns
              i yrket. De har en väldig bredd i sin kompetens var och en men
              också sinsemellan. Det finns de som har en äldre barnskötarutbildning
              med lång och gedigen kunskap och erfarenhet. Men det finns också
              de som har kommit in sent i yrket och som skulle behöva kompetensutveckling.
              De vill veta att den kompetensutvecklingen är lika mycket värd
              på olika ställen i landet om de flyttar av något skäl.
            </seg>
            <seg n="ae8171df">
              Var kommer då utbildningen att finnas? Det är precis som Louise
              Malmström själv sade. Den kommer att finnas på olika ställen,
              och det styrs av kommunen. Jag är övertygad om att den kommer
              att finnas där behoven finns, det vill säga på de allra flesta
              ställen. Det handlar inte bara om att nyrekrytera. Det handlar
              också om att täcka upp där naturlig avgång finns, vilket det kommer
              att finnas inom ett antal år i de allra flesta kommuner.
            </seg>
            <seg n="b8b46e73">
              Jag tror med andra ord att de flesta kommer att ha behov av en
              barnskötarutbildning. Hur mycket man väljer att satsa har delvis
              en koppling till vilka ambitioner som finns för förskolan som
              ett helt politikområde.
            </seg>
          </u>
          <note type="speaker" n="733d1917">
            Anf. 129 LOUISE MALMSTRÖM (s):
          </note>
          <u who="louise_malmstrom_3ea455" xml:id="i-7539776ac18f9398-1" n="ff285d96">
            <seg n="9a95c5ad">
              Fru talman! Jag tackar för statsrådets klargörande om den nya
              barnskötarutbildningen.
            </seg>
            <seg n="932951e9">
              En annan sak som är otroligt viktig är att man nu inte låter
              pendeln slå över för mycket åt barnskötarhållet i stället. Båda
              yrkesgrupperna behövs i förskolan för att det ska bli en bra verksamhet.
              Därför måste det fortfarande finnas motiv för personalen att vidareutbilda
              sig till förskollärare.
            </seg>
            <seg n="6b8cb8e4">
              Det är något som bland annat har uppmärksammats i Jönköping.
              Där har både kommunen och barnskötarna planerat en vidareutbildning
              till förskollärare. De tvekar nu, och kommunen vill ställa in
              planerade utbildningar.
            </seg>
            <seg n="4bf15039">
              Hur ser Lena Hallengren på risken att alltför många nu nöjer
              sig med den ettåriga eftergymnasiala barnskötarutbildningen i
              stället för att vidareutbilda sig till förskollärare? Finns det
              några särskilda planer på satsningar för att göra även förskolläraryrket
              mer attraktivt så att inte pendeln i stället slår över för mycket
              åt det hållet?
            </seg>
          </u>
          <note type="speaker" n="81361d50">
            Anf. 130 Statsrådet LENA HALLENGREN (s):
          </note>
          <u who="unknown" xml:id="i-793f84adecc4122c-35" n="29d5753c">
            <seg n="34afc66b">
              Fru talman! Jag tror att vi är rörande ense om det mesta som
              handlar om förskollärare och barnskötare jag och Louise Malmström.
              Båda behövs, mycket riktigt.
            </seg>
            <seg n="a630eccf">
              Utan att på något sätt tala om en Jönköpingssituation eller om
              enskilda kommuner och utbildningar så är det naturligtvis oerhört
              betydelsefullt att det finns flera ingångar till att arbeta som
              personal i förskolan. Det handlar både om att utbilda sig till
              barnskötare av olika anledningar kanske redan på gymnasienivå
              och kanske senare i livet och naturligtvis om att bejaka möjligheterna
              för dem som vill utbilda sig från barnskötare till förskollärare.
              Anledningen är dels att vi behöver personal med pedagogisk utbildning
              och med högskoleutbildning i förskolan, dels att den enskilda
              individen ska ha rätt till kompetensutveckling och till att gå
              vidare i sitt yrke. Då kan man känna att man med mer kunskap växer
              i sitt arbete och att det sannolikt blir ännu mer givande.
            </seg>
            <seg n="4de4f1ca">
              När det gäller att utbilda fler förskollärare en del går ju inte
              vägen via barnskötare och skaffar sig den erfarenheten först utan
              vet precis att det är förskollärare de vill vara så har vi den
              nya lärarutbildningen som är förlängd till 3 ½ år. Jag avser att
              återkomma med åtgärder där, för jag tror att vi behöver göra mer
              på den fronten. Vi behöver helt enkelt hitta sätt att både stimulera
              den enskilde till att göra valet att arbeta i förskolan och att
              få högskolor och universitet att arbeta i enlighet med de regleringsbrev
              som vid flertalet tillfällen har ställts ut. Man ska då särskilt
              avse att examinera ut lärare som arbetar i de tidiga årskurserna
              i skolan och i förskolan. Den utvecklingen har vi visserligen
              inte sett resultatet av ännu eftersom de första inte har lämnat
              utbildningen än, men jag tror att det finns anledning att återkomma
              i frågan.
            </seg>
          </u>
          <note type="speaker" n="31172c5b">
            Anf. 131 LOUISE MALMSTRÖM (s):
          </note>
          <u who="louise_malmstrom_3ea455" xml:id="i-87f76d4faacb766d-0" n="ff285d96" next="i-75e5bb814bda940f-0">
            <seg n="c0f4f062">
              Fru talman! Då kan jag bara konstatera att det känns bra att
              höra att Lena Hallengren precis som jag värnar båda de här viktiga
              yrkesgrupperna i förskolan. Jag ser fram emot att se effekterna
              av den fortsatta politiken på området.
            </seg>
            <seg n="7f094d9a">
              Än en gång tack för ett bra svar!
            </seg>
          </u>
          <note n="82564b4d">
            Överläggningen var härmed avslutad.
          </note>
          <note n="ec7e8945">
            20 § Anmälan om inkommen faktapromemoria om förslag från Europeiska
            kommissionen
          </note>
          <note n="a52be7e9">
            Andre vice talmannen anmälde att följande faktapromemoria om
            förslag från Europeiska kommissionen inkommit och överlämnats
            till utskott:
          </note>
          <u who="louise_malmstrom_3ea455" xml:id="i-75e5bb814bda940f-0" n="ff285d96" prev="i-87f76d4faacb766d-0">
            <seg n="16d6c198">
              KOM(2003)673
            </seg>
            <seg n="596a1cf3">
              Holger Gustafsson
            </seg>
          </u>
          <note n="fb300367">
            21 § Hänvisning av ärende till utskott och beslut om förkortad
            motionstid
          </note>
          <note n="06483dc8">
            Föredrogs och hänvisades
          </note>
          <note n="7c633411">
            Kammaren biföll regeringens förslag att motionstiden för ovanstående
            proposition skulle förkortas till fem dagar. Motionstiden skulle
            utgå onsdagen den 28 januari kl. 16.30 .
          </note>
          <note n="bd205732">
            22 § Förnyad bordläggning
          </note>
          <note n="04c1a213">
            Föredrogs och bordlades åter
          </note>
          <note n="5e43b598">
            23 § Bordläggning
          </note>
          <note n="b8f5f12a">
            Anmäldes och bordlades
          </note>
          <note n="a1416dd2">
            24 § Anmälan om interpellationer
          </note>
          <note n="58089daf">
            Anmäldes att följande interpellationer framställts
          </note>
          <note n="7067cd80">
            den 26 januari
          </note>
          <note n="01f0258b">
            Sven Bergström
          </note>
          <note n="15f881d0">
            Gabriel Romanus
          </note>
          <note n="0bdda854">
            Rosita Runegrund
          </note>
          <note n="f6132a72">
            Ulf Nilsson
          </note>
          <note n="905f8013">
            Sofia Larsen
          </note>
          <note n="c7b1c0fd">
            Kenneth Johansson
          </note>
          <note n="1ba8ea9b">
            Annika Qarlsson
          </note>
          <note n="891d5266">
            Johan Linander
          </note>
          <note n="fc53d350">
            Maud Olofsson
          </note>
          <note n="39e379c0">
            den 27 januari
          </note>
          <note n="1eba0694">
            Cecilia Magnusson
          </note>
          <note n="ad59ed39">
            Sven-Erik Sjöstrand
          </note>
          <note n="927bfcef">
            Carl B Hamilton
          </note>
          <note n="032122ef">
            Cecilia Wigström
          </note>
          <note n="3ed8599a">
            Per Bill
          </note>
          <note n="1fb07d1d">
            Interpellationerna redovisas i bilaga som fogats till riksdagens
            snabbprotokoll tisdagen den 3 februari.
          </note>
          <note n="1f6e32fa">
            25 § Anmälan om frågor för skriftliga svar
          </note>
          <note n="c1817abb">
            Anmäldes att följande frågor för skriftliga svar framställts
          </note>
          <note n="efb58a93">
            den 23 januari
          </note>
          <note n="1bbb7740">
            Bengt-Anders Johansson
          </note>
          <note n="429c611c">
            Annelie Enochson
          </note>
          <note n="971db464">
            Krister Örnfjäder
          </note>
          <note n="d3bc2c64">
            Ann-Marie Fagerström
          </note>
          <note n="25a6f3f3">
            Viviann Gerdin
          </note>
          <note n="7067cd80">
            den 26 januari
          </note>
          <note n="de9b5ba8">
            Kent Härstedt
          </note>
          <note n="1a9f2c86">
            Allan Widman
          </note>
          <note n="51f9fc46">
            Lars-Ivar Ericson
          </note>
          <note n="9423cd9b">
            Tina Acketoft
          </note>
          <note n="922300f7">
            Jan Emanuel Johansson
          </note>
          <note n="39e379c0">
            den 27 januari
          </note>
          <note n="11778ba3">
            Ingegerd Saarinen
          </note>
          <note n="ba7e63bc">
            Henrik von Sydow
          </note>
          <note n="dc4176cc">
            Sten Tolgfors
          </note>
          <note n="dc4176cc">
            Sten Tolgfors
          </note>
          <note n="c0c29e9d">
            Ulla Hoffmann
          </note>
          <note n="2e9a1b8f">
            Jeppe Johnsson
          </note>
          <note n="7b1a172f">
            Frågorna 2003/04:618622 redovisas i bilaga som fogats till riksdagens
            snabbprotokoll tisdagen den 27 januari.
          </note>
          <note n="6c6b5fb4">
            Övriga frågor redovisas i bilaga som fogats till riksdagens snabbprotokoll
            tisdagen den 3 februari.
          </note>
          <note n="634cc3f0">
            26 § Anmälan om skriftliga svar på frågor
          </note>
          <note n="c887a5ec">
            Anmäldes att skriftliga svar på följande frågor inkommit
          </note>
          <note n="7449bf35">
            den 21 januari
          </note>
          <note n="09b9e989">
            Tobias Krantz
          </note>
          <note n="39e379c0">
            den 27 januari
          </note>
          <note n="478cbbe4">
            Birgitta Ohlsson
          </note>
          <note n="5490dd35">
            den 28 januari
          </note>
          <note n="e6e54d40">
            Jörgen Johansson
          </note>
          <note n="5aed1dae">
            Owe Hellberg
          </note>
          <note n="b3354dff">
            Svar 2003/04:490 redovisas i bilaga som fogats till riksdagens
            snabbprotokoll tisdagen den 27 januari.
          </note>
          <note n="9cb44aee">
            Övriga svar redovisas i bilaga som fogats till riksdagens snabbprotokoll
            tisdagen den 3 februari.
          </note>
          <note n="462b8dad">
            27 § Kammaren åtskildes kl. 21.43.
          </note>
          <note n="2abfba9a">
            Förhandlingarna leddes
          </note>
          <note n="d0d05a6c">
            /Monica Gustafson
          </note>
        </div>
      </body>
    </text>
  </TEI>
</teiCorpus>
