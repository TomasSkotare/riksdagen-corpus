<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2003</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2003</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200304--32</head>
          <docDate when="2003-11-20">2003-11-20</docDate>
        </div>
      </front>
      <body>
        <div>
          <note n="c1e35a63">
            ﻿
          </note>
          <note n="cd20f49c">
            Riksdagens protokoll
          </note>
          <note n="42ebd7ea">
            2003/04:32
          </note>
          <note type="date" n="395424ce">
            Torsdagen den 20 november
          </note>
          <note n="96ecfc26">
            Kl. 12:00 - 22:50
          </note>
          <note n="87e2687c">
            1 § Justering av protokoll
          </note>
          <note n="9c7c441d">
            Justerades protokollet för den 14 november.
          </note>
          <note n="8dd5581c">
            2 § Hänvisning av ärenden till utskott
          </note>
          <note n="72b34902">
            Föredrogs och hänvisades
          </note>
          <note n="d3705040">
            3 § Europeiska konventet om EU:s framtid
          </note>
          <note type="speaker" n="d51292c1">
            Anf. 1 GÖRAN MAGNUSSON (s):
          </note>
          <u who="goran_magnusson_d75314" xml:id="i-3b1d5c8c58c88b79-0" n="919b8c98">
            <seg n="694e8c00">
              Fru talman! EU:s konstitutionella fördrag, det vill säga uppgörelsen
              mellan snart 25 medlemmar om hur man ska förverkliga den politik
              som man är överens om endast kan förverkligas genom ett samarbete
              inom EU:s ram, är inte målet för dagens debatt. Det är heller
              inte målet för svenskt medlemskap i EU. Målet är i stället att
              vi genom fördraget ska få en möjlighet att förverkliga den politik
              som vi bestämt oss för att tillsammans arbeta för.
            </seg>
            <seg n="15b4ec91">
              Det är en fantastisk händelse att tio nya medlemmar på en och
              samma gång nu är på väg in i EU-gemenskapen. Vi har gått från
              fem medlemmar i början till 25 medlemmar, och EU är i dag inne
              i en mycket spännande och omvälvande situation. Tillsammans har
              medlemsländerna bestämt sig för att skapa ett demokratiskt Europa,
              ett Europa i arbete, ett Europa med hållbar utveckling, ett Europa
              där krig mellan kontinentens länder hör till förfluten tid.
            </seg>
            <seg n="30bf4608">
              Riksdagsbeslutet i dag är inte avgörande för hur konstitutionen
              kommer att te sig, hur det konstitutionella fördraget slutligt
              kommer att vara gestaltat. Beslutet i dag är en viktig plattform
              för regeringens fortsatta arbete inom regeringskonferensens ram.
              Den plattformen kommer man att tvingas diskutera, och man kommer
              också att få förhandla med de andra medlemsländerna, på samma
              sätt som man alltid gör i en krets med flera olika intressenter.
              Det resultat som sedan kommer ut ur regeringskonferensen är det
              som riksdagen så småningom ska ta slutlig ställning till.
            </seg>
            <seg n="b6091eb5">
              Fru talman! Jag vill i det här sammanhanget också gärna säga
              att man måste närma sig och visa stor respekt för all politisk
              diskussion, såväl när det gäller de enskilda frågorna som när
              det gäller de olika åsikter som finns kring olika frågor. Inte
              minst gäller detta i fråga om grundlagar och grundläggande frågor,
              eller, som i det här fallet, vilka regler som ska gälla för samarbetet
              och beslutsfattandet inom den europeiska unionen.
            </seg>
            <seg n="89bfe54e">
              Vi har i det sammansatta utskottet efter yttranden från tiotalet
              utskott nått en betydande enighet kring den plattform som riksdagen
              vill ställa sig bakom. Det finns visserligen många reservationer,
              men de speglar delvis den motsättning som finns mellan de partier
              som vill satsa på det europeiska samarbetet och de partier som
              egentligen inte vill i varje fall inte i EU:s form satsa på ett
              politiskt gemensamt samarbete i EU.
            </seg>
            <seg n="7816551e">
              Vi har i utskottet konstaterat att konventets förslag i grunden
              är bra. Det kan naturligtvis göras bättre. Det framgår också av
              regeringens skrivelse att regeringen har synpunkter på konventsförslagets
              utformning, och riksdagen har på några punkter skärpt skrivningarna
              eller samlats kring gemensamma skrivningar. Det som till sist
              avgör frågan är det förhandlingsresultat som regeringskonferensen
              kan komma fram till.
            </seg>
            <seg n="bf197ae4">
              Det jag tycker är bra med fördraget är att vi får ett förenklat
              konstitutionellt fördrag. Jag skulle vilja uttrycka det så att
              vi kommer ut ur snårskogen. Så kan man beteckna det nuvarande
              fördraget och de många ändringar som i det sammanhanget gjorts
              under årens lopp. Förslagen i detta fördrag möjliggör ett effektivt
              beslutsfattande. Särskilt när det blir 25 medlemmar och så småningom
              kanske ännu fler är det nödvändigt att ha beslutsregler som gör
              det möjligt att fatta beslut för att nå de politiska mål som vi
              gemensamt har satt upp.
            </seg>
            <seg n="726b270b">
              Jag tycker att fördraget är bra också för att det ökar öppenheten
              framför allt i samband med lagstiftningsfrågor. Vidare är det
              bra för att de nationella parlamenten, egentligen för första gången,
              får en direkt formell roll i sammanhanget. Det handlar om en stadgebunden,
              eller fördragsbunden, roll som innebär att de nationella parlamenten
              enligt den så kallade subsidiaritetsprincipen ska kunna slå larm
              till kommissionen när de anser att kommissionen lagt ett förslag
              som träder de nationella parlamenten förnär så kanske man kan
              uttrycka det. Det gäller alltså när man tycker att kommissionens
              förslag inkräktar på det politikområde eller de områden som de
              nationella parlamenten eller nationerna bör hantera på egen hand.
            </seg>
            <seg n="cb2a4d3d">
              Jag vill peka på några punkter som vi tagit upp i detta betänkande.
              Jag kan konstatera att riksdagen och för den delen också regeringen
              har uppfattningen att förslaget som det nu föreligger inte kräver
              ändring av svensk grundlag. Den frågan ska ju slutligen avgöras
              i framför allt konstitutionsutskottet när förhandlingsresultatet
              ligger klart och kan granskas.
            </seg>
            <seg n="fa0a1c9a">
              Vi vänder oss från utskottets sida mot de så kallade passerellerna,
              nämligen möjligheten att inom EU i vissa frågor fatta beslut om
              att övergå från enhällighet till kvalificerad majoritet. Utskottet
              anser att det är en fråga som berör de nationella parlamenten,
              och den bör därför tas via de nationella parlamenten.
            </seg>
            <seg n="0fc6eb2c">
              Vi konstaterar också mera formellt att unionsrätten nu ger företräde
              framför svensk lag. Det är inget nytt förhållande. Förhållandet
              är nytt i den meningen att det nu slås fast i fördraget, men vi
              har till den frågan kopplat krav på att framför allt domstolen
              i Luxemburg ska ta hänsyn till varje lands nationella traditioner
              och system för regler och lagar.
            </seg>
            <seg n="f916b37c">
              Vidare vill vi att varje land ska ha en egen kommissionär med
              rösträtt. Det anser vi är väsentligt.
            </seg>
            <seg n="4d92f9f1">
              Låt mig nämna ytterligare ett par punkter. Centralbankens protokoll
              bör enligt utskottets mening offentliggöras, och vi uttalar också
              att EU inte ska utvecklas till en militär union.
            </seg>
            <seg n="0ffabb83">
              Fru talman! Socialdemokraterna har 1 reservation av totalt fler
              än 100 reservationer. Den gäller frågan om vald ordförande i Europeiska
              rådet. Det är en fråga som enligt min och många andras mening
              i Sverige fått oförtjänt stor uppmärksamhet och egentligen inkräktat
              på diskussionen kring många andra viktiga frågor i konventsförslaget.
            </seg>
            <seg n="2a6998a1">
              Det vi i reservationen anför som skäl för vår ståndpunkt är att
              när kommissionen och parlamentet stärks i EU-systemet och det
              har vi inga invändningar mot bör också Europeiska rådet stärkas
              på det sätt som en gemensamt vald ordförande möjliggör.
            </seg>
            <seg n="88530dd9">
              Det finns också en befattningsbeskrivning som begränsar rollen
              till det är som är viktigt från Europeiska rådets synpunkt. Vårt
              huvudresonemang är att det är omöjligt att under en sexmånadersperiod
              effektivt förena rollen som regeringschef i ett medlemsland och
              ordförande i Europeiska rådet.
            </seg>
            <seg n="d2384ea6">
              Fru talman! Här kan jag söka stöd för den socialdemokratiska
              ståndpunkten i ett citat ur Vestmanlands Läns Tidning, som inte
              brukar stödja Socialdemokraterna utan är liberal. De skriver:
              I sak talar mycket för regeringens linje när det gäller en permanent
              ordförande i rådet. Det är en orimlig arbetsbörda att under ett
              halvår både vara regeringschef och företräda EU. Det är knappast
              en slump att också flera borgerligt sinnade personer med egen
              erfarenhet av EU-arbetet, som Carl Bildt, stöder regeringen i
              den här frågan.
            </seg>
            <seg n="d5726e0e">
              Jag vill bara konstatera att såvitt jag har kunnat utröna förhandlingsläget
              i regeringskonferensen är det 1 mot 24 i den här frågan. Vi ålägger
              regeringen att forcera en ganska rejäl uppförsbacke om majoritetsståndpunkten
              vinner gillande.
            </seg>
          </u>
          <note n="772bd92d">
            Fru talman! Jag vill yrka avslag beträffande punkt 31 i hemställan
            och bifall till Socialdemokraternas reservation som har samma
            nummer vid denna punkt. I övrigt yrkar jag bifall till utskottets
            hemställan i betänkandet.
          </note>
          <note type="speaker" n="352236c4">
            Anf. 2 GUNNAR HÖKMARK (m):
          </note>
          <u who="unknown" xml:id="i-fddc463ccc527d24-0" n="f3e54f30">
            <seg n="95c10dfe">
              Fru talman! När Winston Churchill höll sitt berömda tal i Fulton
              1946 konstaterade han att en järnridå hade fallit ned i Europa.
              Bakom den låg alla dessa stora europeiska städer som han beskrev
              i det talet. I dag kan vi konstatera att Warszawa, Prag, Budapest,
              Bratislava, Tallinn, Riga och Vilnius, alla dessa städer och många
              andra, nu är en del av det Europa som formas med demokratins,
              rättsstatens och marknadsekonomins system som grund.
            </seg>
            <seg n="afdee0cd">
              Vi ska vara medvetna om att för människor i Europa är detta en
              utveckling som i vardagen och i framtiden ger enorma möjligheter
              till ett bättre liv än kanske någonsin tidigare i europeisk historia.
              Vi ser redan i dag det otänkbara i ett krig mellan Frankrike och
              Tyskland. Vad det nu gäller är att vi kan konstatera att Europeiska
              unionens utvidgning i vår del av världen till länder som Estland,
              Lettland och Litauen också förbättrar säkerheten i vår del av
              världen så mycket att inte minst motståndspartierna är de som
              vill ha de allra största växlarna på denna nya säkerhet.
            </seg>
            <seg n="2a0def97">
              Vad utmaningen nu gäller är att förverkliga visionen om att krig
              och konflikter i alla de övriga delarna av Europa ska kunna bli
              lika otänkbara som ett krig mellan Frankrike och Tyskland är i
              dag. Det är ett fredsprojekt som präglas av frihet för människor,
              öppenhet i stället för gränser och gemensamma värden som ger respekt
              för mångfald. Det är ett Europa som präglas av samarbete över
              gränserna, över Östersjön, över Alperna, över Europas stora floder
              och över de gränser där vi tidigare har sett järnridå och murar.
            </seg>
            <seg n="2ab431c7">
              Det är det faktum att skillnaden mellan människor nu läggs till
              grund för en dynamisk utveckling i stället för skiljelinjer mellan
              folk som är det stora framsteget i det europeiska projektet. Det
              är en stor tid vi lever i. Vi har i den här kammaren olika uppfattning
              om hur detta konventsförslag ser ut. Men det är en stor tid.
            </seg>
            <seg n="7fb63891">
              Jag vill samtidigt konstatera en sak. Alla de möjligheter och
              den ökade fred och säkerhet som de allra flesta av oss ser står
              Miljöpartiet och Vänsterpartiet vid sidan om. Där Vänsterpartiet
              tidigare i diktaturerna såg demokratier har man i dag mage att
              beskriva denna demokratins och frihetens utveckling som en mörkrets
              utveckling mot icke-demokrati. Det säger mer om Vänsterpartiet
              och motståndspartierna än om Europeiska unionens frihet och demokrati.
              Det är denna dag värt att komma ihåg att ni inte har någon del
              i de framsteg och i den utveckling som det absoluta flertalet
              av Europas folk i dag känner.
            </seg>
            <seg n="fdb4e960">
              Fru talman! Det är visionen av detta Europa som vi moderater
              har kämpat för, friheten och öppenheten. Nu ska vi lägga en grund
              för ett konvent, en konstitution och ett gemensamt samarbete som
              skyddar och värnar frihetens idéer i ett samarbete där lika mycket
              kommer att hända de kommande 15 åren som har hänt under den period
              vi har bakom oss.
            </seg>
            <seg n="a17bbcba">
              Det gäller att slå vakt om att det som nu sker kan ske i den
              goda riktningen och slå vakt om att så lite så möjligt kan ske
              i den dåliga riktningen. Historien har lärt oss att bägge möjligheterna
              hela tiden finns. Det är upp till oss själva att genom en fast
              grund säkra det som är avgörande värden för ett gott samhälle.
            </seg>
            <seg n="961974c4">
              Vi moderater har uppfattningen att beslut inte blir bättre för
              att de fattas i Bryssel. Men det behövs beslut som är gemensamma.
              Vi vill ha en gemensam maktutövning som är stark men begränsad.
              Den ska vara stark för att värna frihet och öppenhet samt nationernas
              mångfald men begränsad för att de ska kunna förverkligas. Den
              ska vara stark för att värna freden men begränsad för att genom
              sin maktutövning träda enskilda nationella intressen för när.
              Den ska vara stark för att värna den inre marknaden men begränsad
              för att ge marknadsekonomi och företagande utrymme att skapa den
              mest konkurrenskraftiga ekonomin i världen. Det är ett lika viktigt
              mål att uppnå de kommande 10, 15 åren som det vi nu har sett har
              uppstått under den tid som har varit.
            </seg>
            <seg n="319739de">
              Fru talman! Vi ser framför oss ett Europa som präglas av det
              bästa av det samarbete som har lett oss fram till där vi är i
              dag. Det ska vara baserat på en maktdelning mellan Europaparlamentet,
              ministerrådet, kommissionen, domstolen och de nationella parlamenten.
              Denna maktdelning ger en mångfald vägar in i form av demokratiskt
              inflytande och kontroll. Det ger i ministerrådet medlemsstaterna
              en möjlighet att hävda nationella intressen och i parlamentet
              en säkerhet om att det finns ett folkligt inflytande. Det ger
              i domstolen en säkerhet att de regler och lagar vi har fastställt
              också är de som präglar förhållandet mellan nationerna och det
              gemensamma samarbetet.
            </seg>
            <seg n="d1743b54">
              Denna maktdelning måste vi slå vakt om eftersom den är så avgörande.
              Jag vill gärna säga det. De som i denna kammare senare i dag kanske
              kommer att hävda att de vill ha ett samarbete som bara grundar
              sig på mellanstatlighet säger i praktiken nej till de framsteg
              som vi har uppnått under den gångna 15 åren. De har bara varit
              möjliga genom denna förening av mellanstatlighet och överstatlighet.
              Det finns inte en större demokrati i att statsministrar och ministrar
              ensamma träffas och kommer överens utan att man har ett gemensamt
              majoritetsbeslutsfattande.
            </seg>
            <seg n="dd4791c6">
              Låt oss se på vad det faktiskt handlar om. Vi kommer med de nya
              reglerna att ha ett beslutsfattande som först och främst förutsätter
              en majoritet av medlemsstaterna i rådet och dessutom att det finns
              en representation av 60 % av befolkningen bakom de beslut som
              fattas i rådet plus att det krävs en majoritet i parlamentet.
              Det är en säkerhet för demokratiskt inflytande och kontroll som
              vi inte tidigare sett.
            </seg>
            <seg n="6c85648c">
              Vi klargör också och det slår vi fast gemensamt att den europeiska
              unionen inte har någon kompetens annat än den som medlemsstaterna
              överlämnar. Vi har i utskottet varit mycket tydliga. Det sker
              ingen ny typ av kompetensutlämning som inte är förenlig med svensk
              grundlag. Jag säger detta därför att alla de som har bekämpat
              de 15 senaste årens europeiska utveckling kommer att fortsätta
              att göra det i dag i denna kammare i sin iver att riva detta projekt
              som har gett framsteg och demokrati åt Europas folk. Det är viktigt
              att göra klart att det är där skiljelinjen går.
            </seg>
            <seg n="507bdad4">
              Fru talman! Vi säger ja i betänkandet till beslutsfattande av
              det slag som föreslås i konventet. Vi vill ha ett roterande ordförandeskap
              just av det skälet att vi vill att den del av samarbetet som är
              mellanstatligt ska byggas på att det finns en likvärdighet och
              kontrollerbarhet, men också därför att det har gett en förnyelse
              av agendan och en politisk majoritet.
            </seg>
            <seg n="5bf18368">
              Jag gratulerar Göran Magnusson till att han citerar moderata
              partiledare. Men låt honom göra det vid fler tillfällen, för han
              har mycket mer klokskap att hämta än enskilda yttranden!
            </seg>
            <seg n="9eba9772">
              Vi vill ha en röstande kommissionär från varje land. Vi säger
              ja till en starkare subsidiaritet. Riksdagen har på ett flertal
              punkter skärpt den svenska profilen. Den kritik som vi anser att
              man kan rikta mot regeringens skrivelse till riksdagen gällde
              att den var profillös. Den handlade om att förutspå vad som skulle
              kunna ske i förhandlingarna. Man hade ingen bestämd profil och
              ingen bestämd vision om hur Europa ska styras. Men det har utskottet
              gett i ett tydligt och skärpt uppdrag när det gäller vald ordförande,
              när det gäller att stärka subsidiariteten så att man också ska
              kunna gå till domstol och när det gäller att förtydliga förhållandet
              mellan den nationella företrädesrätten och respekten för de konstitutionella
              traditioner och politiska identiteter som finns i de olika länderna.
            </seg>
            <seg n="c0d1c1a4">
              Det är inte så som nej-partierna kommer att hävda i debatten,
              nämligen att den nationella företrädesrätten innebär att allt
              vad grundlagar heter får lägga sig. Tvärtom klargörs redan i det
              förslag som i dag finns den respekt och den hänsyn som måste tas.
              Dessutom har vi inte lämnat över någon annan kompetens än den
              kompetens som vi har lämnat över.
            </seg>
            <seg n="16b14cb4">
              Vi slår i detta betänkande fast vad som inte ska finnas i EU.
              Det gäller skattepolitiken, den ekonomiska politiken och en lång
              rad av delar av de sociala områdena som vi anser är nationella
              angelägenheter. Jag vill i det sammanhanget yrka bifall till reservation
              117.
            </seg>
            <seg n="018deb69">
              Vi slår också i betänkandet från moderat sida fast att vi vill
              ha en starkare utrikespolitik baserad på de värden som vi anser
              att den europeiska unionen företräder i sitt eget arbete: friheten,
              demokratin och respekten för mänsklig värdighet. Det är detta
              som vi anser att en stark men begränsad union ska hävda för att
              ge människorna frihet och för att Europa ska bli ett öppet samhälle
              ett samhälle präglat av tolerans och där skillnader blir till
              dynamik. Det är denna union och detta samarbete som vi vill förverkliga.
            </seg>
            <seg n="672ee9e1">
              Vi anser att det förslag som i dag finns, med det förhandlingsuppdrag
              som riksdagen ger regeringen, ger goda förutsättningar för detta.
              Vi har andra uppfattningar på en del områden, men vi är övertygade
              om att nu läggs en grund för att Europa och dess folk ska kunna
              utvecklas under frihetens och demokratins former på ett sätt som
              gör det möjligt att nå nya mål.
            </seg>
          </u>
          <note type="speaker" n="cccebc66">
            Anf. 3 CARL B HAMILTON (fp):
          </note>
          <u who="carl_b_hamilton_f03c03" xml:id="i-a88b67f0f0e77cce-0" n="bcf8517e">
            <seg n="cc7163a1">
              Fru talman! Varför en ny grundlag för EU? Vad är motiven? Jo,
              det var två uppdrag som EU-konventet hade att hantera.
            </seg>
            <seg n="8730543f">
              För det första var det EU:s östutvidgning med tio nya länder.
              Detta kräver en omorganisation för att säkerställa EU:s förmåga
              att fatta beslut och att genomföra dessa beslut så att effektiviteten
              inte försämras, det vill säga ett effektivitetsmål.
            </seg>
            <seg n="5a62c31d">
              För det andra gällde det att förbättra EU:s begriplighet och
              därmed legitimitet och delaktighet för vanliga EU-medborgare när
              det gäller vad EU gör och bör göra, det vill säga ett mål om representation.
            </seg>
            <seg n="d567c5f8">
              Konventets uppgift var att försöka hitta en kompromiss i denna
              för demokratier klassiska målkonflikt mellan effektivitet å ena
              sidan och representation å andra sidan. Strävan att lösa denna
              målkonflikt går igen i konventets förslag och i de olika ländernas
              positioner. Det är typiskt att stora länder prioriterar effektivitet
              medan de små och medelstora länderna mer slår vakt om representation.
            </seg>
            <seg n="18a9fffa">
              En annan spänning finns mellan regeringar som hyllar mellanstatligt
              samarbete och gärna håller fast vid bilden av den gamla nationalstaten
              Storbritannien och de nordiska regeringarna är exempel och regeringar
              som vill ha en utveckling i federal riktning. Det gäller Benelux,
              Tyskland, Italien och Frankrike. Till dessa två dimensioner kommer
              så en ideologisk och partiskiljande, och kanske den mest intressanta.
              Jag återkommer strax till detta.
            </seg>
            <seg n="56595187">
              Låt mig börja med att precis som Göran Magnusson och Gunnar Hökmark
              poängtera att en stor riksdagsmajoritet är positiv till den helhet
              och kompromiss som konventsförslaget innebär mellan EU-ländernas
              olika nationella intressen, mellan federalister och nationalstatsivrare
              och mellan olika ideologiska riktningar.
            </seg>
            <seg n="367da49a">
              Vi i majoriteten säger att förslaget är en bra grund för den
              pågående regeringskonferensens arbete. Det kan med de förändringar
              som det kommer att beslutas om här i dag bilda en god helhet.
              Det ligger i medlemsstaternas, men också i EU-medborgarnas, intresse
              att huvuddragen i konventets förslag förverkligas. Detta är centrala
              slutsatser beträffande Sveriges EU-politik som en stor majoritet
              står bakom.
            </seg>
            <seg n="3b68d600">
              Nya politikområden i konventsförslaget, det vill säga nya befogenheter
              för EU, är dels det ökade gränsöverskridande rättsliga samarbetet
              mot internationell brottslighet, dels nya regler som syftar till
              en starkare sammanhållen utrikespolitik. Det senare kan man säga
              är slutresultatet och slutsatsen av EU:s oförmåga i början av
              1990-talet att hindra slakten, dödandet och massvåldtäkterna på
              Balkan.
            </seg>
            <seg n="41562e2f">
              Båda dessa ökade befogenheter för EU är i stort sett okontroversiella
              för riksdagsmajoriteten, även om till exempel Folkpartiet och
              Moderaterna vill gå längre beträffande samordningen av utrikespolitiken.
            </seg>
            <seg n="3253c19d">
              De ökande inslagen av både federalism och parlamentarism som
              kommer med konventets förslag är bra utifrån vår liberala ideologi.
              När vi liberaler talar om federalism gör vi det i ordets tyska
              bemärkelse, det vill säga starka delstater som till central nivå
              har delegerat, eller kanske rättare sagt lånat ut, väl specificerade
              och avgränsade befogenheter. Vi tycker också att det är bra med
              den ökande användningen av kvalificerad majoritet när beslut fattas
              och med mindre användning av kravet på enhällighet. Vi välkomnar
              även ökande makt för Europaparlamentet. Det ökar möjligheterna
              för folkvalda i Europa att utkräva ansvar av beslutsfattarna och
              att i sista hand avsätta dem kommissionen och kommissionärer.
              Det är ett välkommet steg i riktning mot ökad parlamentarism,
              det vill säga mer demokrati i Europa.
            </seg>
            <seg n="c0042096">
              Med konventets förslag finns det en mycket tydligare beskrivning
              än förr av vem som gör vad och hur i Europeiska unionen. Det skapas
              en särskild vakthundsmekanism mot att mer makt samlas på EU-nivån.
              Mekanismen innebär, som Göran Magnusson var inne på, att nationella
              parlament får ett väsentligt ökat inflytande över kommissionens
              förslag till nya beslut. Detta välkomnar majoriteten.
            </seg>
            <seg n="35a18742">
              Jag vill tillägga att riksdagens arbetsformer måste reformeras
              om konventets förslag om ökat riksdagsinflytande ska kunna effektueras
              av oss här. Om de nya uppdragen bara adderas till allt annat som
              riksdagen redan i dag gör kommer Sveriges riksdag att misslyckas
              med sitt nyvunna inflytande, och EU-dimensionen kommer att trängas
              ut av traditionell inrikespolitik och förstelnade arbetsformer.
              För att riksdagen ska kunna ta sitt nya EU-uppdrag på allvar måste
              man därför släppa en del av sina nuvarande tidskrävande arbetsuppgifter.
            </seg>
            <seg n="58349492">
              Konventets förslag till röstregler i rådet är begripliga och
              pedagogiska. Minst hälften av medlemsländerna och minst 60 % av
              befolkningen ska vara för ett beslut en så kallad dubbel majoritet.
              Riksdagen är mer positiv till detta än vad regeringen har varit.
              Riksdagen är också mer positiv än vad regeringen har varit till
              att förkasta konventets förslag om ett A- och ett B-lag bland
              kommissionärerna, och förordar att varje land ska ha en ledamot
              med lika rösträtt och ställning i kommissionärskollegiet.
            </seg>
            <seg n="a3112516">
              Konfrontationen mellan regeringen och oppositionen har främst
              gällt frågan om en vald ordförande i Europeiska rådet. Frågan
              är numera medialt mycket tacksam eftersom den håller lågt ställda
              krav på journalistiskt förberedelsearbete och högt ställda krav
              på konfrontation.
            </seg>
            <seg n="51f8aece">
              Skälet till att Folkpartiet motsätter sig en vald ordförande
              är främst ideologiskt. Vi vill inte att Europeiska rådet och därmed
              mellanstatligheten i EU ska stärkas mer än nödvändigt. Skälet
              är också till viss del pragmatiskt. Flera av de föreslagna modellerna
              för vald ordförande missgynnar sannolikt de små och medelstora
              länderna.
            </seg>
            <seg n="ae404f22">
              Vi liberaler ogillar förslaget om den framtida asylpolitiken
              som finns i konventets text. Det riskerar att göra EU:s flyktingmottagande
              alltför restriktivt. Vi har därför, tillsammans med Kristdemokraterna
              och Centern, reserverat oss till förmån för en ordning där det
              ska finnas både gemensamma regler det är viktigt och ett utrymme
              ovanför detta gemensamma golv för en mer generös politik.
            </seg>
            <seg n="b4138789">
              Folkpartiet liberalerna välkomnar också möjligheterna för EU:s
              medlemsländer att bekämpa internationell organiserad brottslighet.
            </seg>
            <seg n="6e13e069">
              Min kollega Karin Granbom kommer att utveckla båda de här frågorna
              senare i debatten.
            </seg>
            <seg n="4de16380">
              Låt mig återgå till det ideologiska spåret. Bristen på ideologisk
              förankring av regeringspartiets Europapolitik syns tydligt i konventsdebatten.
              Regeringspartiet saknar en intern debatt och en ideologisk styråra
              i Europafrågorna. Hur tänkte man inom socialdemokratin när man
              hamnade på ståndpunkten att förespråka en vald ordförande i Europeiska
              rådet? Varför ville regeringen först ha röstregler enligt Nicefördraget?
              Varför ville inte regeringen att alla länder skulle ha en kommissionär
              med lika status? Varför slog man inte följe med mitten, utan med
              andra partier, beträffande EU:s flyktingpolitik?
            </seg>
            <seg n="1fff10b7">
              Det märkliga från interndemokratiska och ideologiska utgångspunkter
              är att det inte finns någon socialdemokratisk text eller kongressdebatt
              att ta del av i dessa frågor. Det finns inga rådslag. Det finns
              ingen upptäckbar ideologisk debatt eller demokratisk process som
              kan förklara varför regeringspartiet hamnar på den ena eller andra
              ståndpunkten i konventsfrågorna och i de stora europeiska frågorna.
            </seg>
            <seg n="cf47bdf8">
              Socialdemokraterna är emot förslaget om ett EU-försvar, men inte
              därför att de är för Nato utan därför att Sverige alltid har varit
              alliansfritt. Socialdemokraterna har som grundhållning att vara
              emot överstatlighet och för mellanstatlighet, sannolikt enbart
              därför att de är traditionalister och vill ändra på så lite som
              möjligt. Men att ha som grundhållning att spjärna emot kan knappast
              kallas ideologi utom möjligen för den genuint konservative.
            </seg>
            <seg n="47221d3c">
              Samma brist på ideologisk orienteringsförmåga präglar den socialdemokratiska
              fackföreningsrörelsen. Metall är för EU därför att man arbetar
              i exportsektorn som har kunderna utomlands. Handelsanställdas
              förbund å andra sidan har kunderna inom landet och har tydligen
              blivit emot EU på den grunden. Att medlemmar i samma socialdemokrati
              hamnar i motsatta och ömsesidigt uteslutande positioner i fråga
              om Europapolitiken beroende på var i geografin ens arbetsgivares
              kunder befinner sig vittnar väl om en närmast oslagbar ideologisk
              torftighet.
            </seg>
            <seg n="0f44fe4c">
              Socialdemokraterna har ju kunnat vara mycket ideologiska beträffande
              tredje världen. Nyckelord som rättvisa, jämlikhet och solidaritet
              fungerade för Nicaragua, Sydafrika och Vietnam. De fungerar uppenbarligen
              också när det gäller FN, men inte när det gäller EU. En socialdemokrat
              som inte älskar FN skulle nog betraktas som en dålig socialdemokrat,
              medan en socialdemokrat som säger nej till EU förblir en god socialdemokrat.
            </seg>
            <seg n="cf520ac0">
              För socialdemokratin innebär solidaritet konstigt nog motstånd
              mot överstatliga beslut och mot ömsesidiga säkerhetsgarantier
              i en försvarsallians. Rättvisa kan för Socialdemokraterna inte
              innebär EU-skatter. Jämlikhet kan för Socialdemokraterna inte
              innebära att man är inställd på att bejaka en gemensam EU-politik.
              Detta är grundhållningarna. I brist på en ideologisk styråra blir
              grundhållningen föga förvånande ett fasthållande vid gårdagens
              världsbild och lösningar.
            </seg>
            <seg n="53298eee">
              EU är, som Gunnar Hökmark också var inne på, någonting helt nytt
              i världshistorien. Det är ett slags nytt samarbete som de svenska
              socialdemokraterna ännu inte riktigt ideologiskt begriper sig
              på. Jag skulle vilja hävda att denna brist är något ganska unikt
              bland Europas socialdemokratiska partier. Härvidlag finns det
              en likhet med USA:s syn på EU.
            </seg>
            <seg n="e1d08916">
              Det finns faktiskt en stor likhet mellan Persson och Bush. Amerikanerna
              vill att EU gör som USA gör. Svenska socialdemokrater vill socialdemokratisera
              EU. George Bush och Göran Persson vill båda plocka russinen ur
              EU-kakan och har båda grundhållningen att det för egen del helst
              inte ska bli några åtaganden och bindningar.
            </seg>
            <seg n="37a2258e">
              Jag och Folkpartiet liberalerna utmanar härmed Socialdemokraterna
              på en gedigen ideologisk debatt om Europa och EU-frågorna. Låt
              oss starta här och nu och sedan genom hela valrörelsen inför Europavalet
              i juni nästa år ägna mycken tid åt Europafrågornas ideologiska
              dimension! Om Socialdemokraterna antar denna utmaning kommer vi
              att ha anledning att återvända bland annat till frågorna om demokrati,
              representation och effektivitet i Europeiska unionen som ju präglar
              konventets förslag och konventets kompromiss.
            </seg>
          </u>
          <note n="30d20147">
            Fru talman! Jag yrkar bifall till reservationerna 20, 30, 72
            och 92.
          </note>
          <note type="speaker" n="a98a371a">
            Anf. 4 HOLGER GUSTAFSSON (kd):
          </note>
          <u who="holger_gustafsson_268a76" xml:id="i-e8d8452f3b781084-0" n="c58533f5">
            <seg n="f158e3b9">
              Fru talman! Europa tar nu sitt största steg mot fred och frihet
              sedan andra världskriget. År 1989 bröts kommunismens mur ner i
              Berlin, och hela världen, och i synnerhet Europa, konfronterades
              med det sovjetiska systemets omänsklighet. Kommunismens lakejer
              har pressats bort från makten i flera av de forna sovjetstaterna.
              Dessa stater har med all kraft under 90-talet arbetat för sin
              frihet genom att knyta relationer till väst. Att vinna medlemskap
              i den europeiska unionen, och därmed försäkra sig om fred, frihet
              och ekonomisk utveckling, är dessa länders högsta mål.
            </seg>
            <seg n="471ed167">
              Efter många och långa förhandlingar för demokrati, mänskliga
              rättigheter, rättssamhällets principer och ett marknadsekonomiskt
              system har vi den 1 maj 2004 glädjen att hälsa tio nya medlemsländer
              välkomna som medlemmar i EU. Detta är Europas största steg mot
              fred och frihet för miljoner medborgare och bort från kommunismens
              ok, Lars Ohly och alla andra som under den röda fanan alltid motarbetar
              EU.
            </seg>
            <seg n="72ebdbfc">
              Låt mig här också skjuta in ett fördömande av de bombningar som
              i dag har skett i Istanbul i Turkiet. Jag vill peka på den roll
              som EU har för att också hjälpa detta land att arbeta för demokrati
              och mänskliga rättigheter. De får inte bli bortbombade från dessa
              viktiga värden för alla människor.
            </seg>
            <seg n="5e6d173b">
              Kärnan i det europeiska samarbetet går ut på att uppnå fred,
              frihet och ekonomisk utveckling. Arbetet baseras på en gemensam
              lagstiftning. Det har aldrig handlat om ett övertagande av nationers
              självständighet, men väl om att finna ett effektivt arbete för
              gemensamma mål där nationens beslut inte har tillräcklig räckvidd.
            </seg>
            <seg n="14ed2fd7">
              Fru talman! Europaparlamentsvalet i juni 2004 kräver viktiga
              ställningstaganden hos svenska folket. Då ska nämligen svenska
              folket utse nya ledamöter i Europaparlamentet för perioden 20042009.
              Det parlamentet ska ansvara för totalt 25 länder, varav 10 nya
              medlemsländer som ska växa in i det nya Europa. För att garantera
              Europas utveckling för fred och frihet borde svenska folket utse
              ledamöter till det nya parlamentet som är för den europeiska gemenskapen
              inte emot.
            </seg>
            <seg n="3407f362">
              Den rödgröna vänstern i Sverige hävdar att svenska folket ska
              välja in kritiker och skeptiker i parlamentet. Detta är ett mycket
              förrädiskt argument eftersom deras kritiker konsekvent motarbetar
              EU. Ja, man kräver att Sverige ska lämna gemenskapen. Argumenten
              används enbart för att vinna platser i parlamentet, platser från
              vilka man ska motarbeta den europeiska gemenskap som vi i dag
              ser växer fram.
            </seg>
            <seg n="1c1e8f9d">
              Alla parlamentariker är sunt kritiska till det som inte är bra
              för deras land och för samarbetet. Men ska man kunna utveckla
              gemenskapen för fred, frihet och ekonomisk utveckling måste man
              tro på samarbetets möjligheter. Med parlamentariker av modell
              de svenska rödgröna är det min fullständiga övertygelse att vi
              aldrig hade kunna hälsa de tio nya medlemsländerna välkomna den
              1 maj 2004.
            </seg>
            <seg n="42b6580d">
              Som kristdemokrat är det min förhoppning att svenska folket i
              juni 2004 väljer parlamentariker som är beredda att arbeta hårt
              för alla Europas medborgare och för att nya länder ska få rätt
              till och skydd för ett liv i fred och frihet.
            </seg>
            <seg n="b06e2461">
              Fru talman! Europeiska unionen förbereds nu för att ta emot de
              nya medlemsländerna. Vi står inför årets julhelg. I många svenska
              hem planeras, organiseras och skapas ordning och reda för att
              man ska kunna ta emot familjemedlemmar. Syftet är att främja familjegemenskapen
              och mötet mellan människor.
            </seg>
            <seg n="b73e96c0">
              Låt mig dra en parallell till det som nu pågår inom EU. Man förbereder
              sig för att ta emot tio nya familjemedlemmar. Detta ska ske under
              planerade och ordnade former.
            </seg>
            <seg n="7ff3ec95">
              Vi kan konstatera att det under EU:s historia mer än 50 år har
              antagits många nya fördrag eller grundlagar. Dessa har nu sammanställts
              och organiserats på ett sådant sätt att vi medborgare lättare
              ska kunna förstå EU:s grundlagar och ta del av dem.
            </seg>
            <seg n="5b7d32e1">
              Nyheterna består främst av regler för hur man ska fatta beslut,
              det vill säga genom enhällighet eller kvalificerad majoritet.
            </seg>
            <seg n="6ffac890">
              Vidare skapas en organisation och institutioner som effektivt
              och demokratiskt ska kunna styra samarbetet. Det är mycket begränsat
              med nya politikområden, det vill säga där länder överlåter mer
              makt till EU.
            </seg>
            <seg n="4d9d4955">
              Fru talman! Nu föreligger förslaget till ny grundlag och konstitution
              från konventet. Kristdemokraterna anser att konventets förslag
              i de allra flesta punkterna är mycket bra och ska stödjas, med
              några undantag.
            </seg>
            <seg n="d3732010">
              Undantagen består huvudsakligen av beslutsprinciper och organisatoriska
              frågor där vi vill slå vakt om de små ländernas villkor i förhållande
              till de större länderna samt i frågor om överstatlighet respektive
              mellanstatlighet.
            </seg>
            <seg n="7b64c9db">
              Kristdemokraterna har markerat särskilt på följande områden:
            </seg>
            <seg n="637c2c7a">
              Vi tar avstånd från en vald EU-president och vill se ett fortsatt
              roterande ordförandeskap mellan medlemsstaternas regeringar.
            </seg>
            <seg n="6b5d797b">
              Kristdemokraterna kräver full öppenhet kring den europeiska centralbankens
              arbete och protokoll.
            </seg>
            <seg n="2b65dfda">
              Vi säger också att konventsmetoden har varit en så bra arbetsmodell
              att vi tycker att den borde fördragsfästas.
            </seg>
            <seg n="c70b2d0d">
              Kristdemokraterna anser att den kristna värdegrunden är så betydelsefull
              för demokratins, öppenhetens och rättssamhällets utveckling att
              den bör fördragsfästas i grundlagens inledning.
            </seg>
            <seg n="94c771e7">
              Vidare anser Kristdemokraterna att de nya kompetensområden som
              ska tillföras EU alltid ska betraktas som förändrad grundlag och
              därmed både förberedas, beslutas och ratificeras i varje medlemsland.
              Därför avvisar vi flexibilitetsklausulen som vi anser vara en
              gummiparagraf. EU ska aldrig kunna ge sig själv ny kompetens.
              Det är en uppgift för medlemsländerna.
            </seg>
            <seg n="6cd5605d">
              För att öka engagemanget hos allmänheten är vi kristdemokrater
              för möjligheten till medborgarinitiativ där ett tillräckligt stort
              antal medborgare ska kunna uppmana kommissionen till en önska
              åtgärd om man så vill.
            </seg>
            <seg n="4923f5ae">
              Vi anser också att europaparlamentet ska ha medbeslutande på
              hela budgetområdet. Det är en demokratisk fråga som vi tycker
              är angelägen.
            </seg>
            <seg n="f6cb09be">
              Vidare anser vi att EU:s internationella roll för fred och säkerhet
              är så betydande att det är mycket angeläget med en utrikesminister
              som ständigt agerar för medlemsländernas gemensamma intressen.
            </seg>
            <seg n="2977c617">
              Fru talman! För oss kristdemokrater är det några sakpolitiska
              ställningstaganden som är angelägna. Det jag har pekat på hittills
              är det som handlar om institutionerna.
            </seg>
            <seg n="8c08aadc">
              Vi anser att den ekonomiska stabilitetspakten mellan medlemsländerna
              bör reformeras och också fördragsfästas.
            </seg>
            <seg n="0bc0d90c">
              Vidare anser vi att man ska ha en gemensam och generös asyl-
              och flyktingpolitik där Sverige kan spela en viktig roll även
              i fortsättningen.
            </seg>
            <seg n="66291baf">
              Vi anser att medlemsländerna ska ha rätt till ett frivilligt
              fördjupat samarbete på försvarsområdet om man så önskar, och vi
              vill se att man avvecklar jordbrukspolitikens exportsubventioner
              som stöd till u-länderna.
            </seg>
            <seg n="94e0bdf3">
              Fru talman! Vad händer nu i den fortsatta beslutsprocessen? Nu
              har svenska folket sagt sitt genom riksdagen och de politiska
              partierna.
            </seg>
            <seg n="7df677f9">
              Nu är det regeringen som ska visa kompetens i förhandlingar och
              samarbetsallianser. Nu vill vi inte höra från utrikesministern
              att riksdagen har missuppfattat frågan om vald president i europeiska
              rådet, eller att det saknas allianser för att nå det resultat
              som vi vill se.
            </seg>
            <seg n="250b1220">
              Om regeringen förmår att representera svenska folket kommer Sveriges
              riksdag med stor majoritet att kunna ratificera det kommande fördraget.
              Därmed kan vi hälsa våra vänner från de nya medlemsländerna välkomna
              till en vandring mot en gemensam framtid i samarbete.
            </seg>
          </u>
          <note n="484752fa">
            Fru talman! Jag vill härtill bara yrka bifall till reservation
            12 under punkt 10 och reservation 21 under punkt 18.
          </note>
          <note type="speaker" n="fcad29f1">
            Anf. 5 MATS EINARSSON (v):
          </note>
          <u who="mats_einarsson_7b24f2" xml:id="i-c76ed6d50279fb02-0" n="5c94a156">
            <seg n="99319fd3">
              Fru talman! Allra först vill jag yrka bifall till två av sammanlagt
              46 reservationer som Vänsterpartiet står bakom, nämligen reservationerna
              1 och 7.
            </seg>
            <seg n="659a5710">
              Fru talman! Redan omslaget till det dokument som föranleder vår
              diskussion i dag illustrerar det djupt problematiska med EU-projektet.
              Där står, först med små bokstäver Utkast till fördrag om upprättande
              av en, och sedan med stora bokstäver Konstitution för Europa.
            </seg>
            <seg n="a041fdf7">
              Detta är givetvis inte sant. Inom dessa pärmar finns ingen konstitution
              för Europa. Det är inte en konstitution, även om den så gott den
              kan försöker likna en konstitution. Det är hur som helst inte
              en konstitution för Europa, utan möjligtvis för Europeiska unionen.
            </seg>
            <seg n="08f7d348">
              Men titeln illustrerar den ambition, den riktning och den vision
              som väglett arbetet i konventet liksom EU:s utveckling sedan Rom-fördragets
              dagar. Målet är glasklart: en federal statsbildning.
            </seg>
            <seg n="e86c4d32">
              Med det ena steget efter det andra, där varje nytt steg motiveras
              av det föregående och accepteras med hänvisning till dess begränsade
              räckvidd, lämnar den Europeiska unionen det mellanstatliga samarbetet
              bakom sig och antar så småningom en statsrättslig skepnad med
              allt mer av egen suveränitet där de ingående subjekten medlemsstaterna
              visserligen tills vidare behåller en formell självständighet men
              en självständighet med allt mindre reellt innehåll.
            </seg>
            <seg n="e5b7a3fd">
              Fråga därför inte vad EU är; fråga vad EU håller på att bli!
            </seg>
            <seg n="6f96e86f">
              Varför har vi, den svenska riksdagen, anledning att avvisa denna
              utveckling? Om nu demokratin haltar på nationell nivå varför inte
              fullt ut bejaka dess återupprättande på en ny och högre nivå i
              den Europeiska unionen?
            </seg>
            <seg n="92c9c6e6">
              Mitt svar är: Därför att EU-projektet inte är ett svar på frågan
              om demokratins problem. EU-projektet är tvärtom en del av problemet.
              När demokratisk beslutsmakt flyttas från de nationella parlamenten
              till EU:s institutioner anländer förvisso beslutsmakten välbehållen
              till Bryssel men demokratin har försvunnit på vägen.
            </seg>
            <seg n="83450c7b">
              Ett Europas förenta stater kan vara hur tilltalande som helst
              på ritbordet, men i den verkliga världens maktpolitiska sammanhang
              har det alla förutsättningar att bli en demokratisk katastrof,
              om inte annat av det enkla skälet att all demokrati som ska bli
              bestående och reell måste byggas underifrån av det folk som ska
              utöva sitt självbestämmande.
            </seg>
            <seg n="ab37bb13">
              Nu invänder vän av europeisk ordning att jag målar hin håle på
              väggen. Man säger: EU är ingen stat. Medlemsländerna är fördragets
              herrar även i konstitutionsutkastet.
            </seg>
            <seg n="53dce3bb">
              Måhända. Men frågan är som sagt inte vad EU är utan vad EU håller
              på att bli.
            </seg>
            <seg n="df5a8946">
              Fru talman! En av de frågor som har diskuterats är huruvida Sveriges
              godkännande av ett nytt fördrag i enlighet med konventets utkast
              är förenligt med svensk grundlag, närmare bestämt regeringsformen
              10 kap. 5 § som stadgar att beslutanderätt kan överlåtas inom
              ramen för samarbete i Europeiska unionen, men enbart sådan beslutanderätt
              som inte rör principerna för statsskicket.
            </seg>
            <seg n="1331585a">
              Observera alltså att vi är inte bara förhindrade att överlåta
              makt så att statsskicket upphävs eller förändras i grunden; vi
              är förhindrade att överlåta all beslutsmakt som rör principerna
              för statsskicket. Några tunga remissinstanser har på grundval
              av en ganska ingående argumentation ifrågasatt om Sverige kan
              godkänna konventsutkastet utan att bryta mot regeringsformen 10:5.
              Regeringen avfärdar denna kritik med lätt hand och uppenbarligen
              utan att anstränga grundlagsenheten på Justitiedepartementet alltför
              mycket.
            </seg>
            <seg n="8762b365">
              I regeringsformens portalparagraf står det: All offentlig makt
              i Sverige utgår från folket. Det brukar tolkas så att det endast
              är politiska företrädare som är ansvariga inför de svenska medborgarna,
              de svenska väljarna, som har rätt att fatta för dessa medborgare
              bindande beslut. Konventsförslaget innebär att fler områden överförs
              till beslut med kvalificerad majoritet. Det innebär i sin tur
              att alltfler beslut kommer att fattas, alltfler lagar stiftas,
              av representanter för andra länders medborgare, av personer som
              inte kan ställas till ansvar av de svenska väljarna. Självfallet
              rör detta principerna för statsskicket.
            </seg>
            <seg n="4a3c94e4">
              Regeringens argument att beslutsformen enhällighet eller kvalificerad
              majoritet är irrelevant kan enligt min mening inte accepteras.
              Det är en avgörande konstitutionell skillnad mellan dessa beslutsformer,
              en skillnad som markerar gränsen mellan överstatlighet och mellanstatlighet.
              Kom ihåg att den svenska riksdagen och kan man anta det svenska
              folket accepterade anslutningen till EU bland annat med argumentet
              att området för överstatlighet var begränsat till den inre marknaden.
              Vänsterpartiet och andra EU-kritiker varnade då för att detta
              område snart skulle vara betydligt större, men det avfärdades
              som skrämselpropaganda den gången.
            </seg>
            <seg n="81ee13aa">
              I konventsförslaget står i svart på vitt att unionsrätten är
              överordnad nationell rätt, inklusive grundlag. Detta, säger regeringen,
              är bara en kodifiering av gällande praxis och syftar inte till
              någon förändring av rättsläget. Jag tycker att det är en påfallande
              naiv inställning. Visst har EG-domstolen hittills menat att unionsrätten
              är överordnad, men den har också tvingats ta hänsyn till nationell
              grundlag. Med denna kodifiering försvinner varje skyldighet till
              sådana avvägningar.
            </seg>
            <seg n="da1d69bf">
              Häromdagen kunde vi läsa i tidningarna att Bosse Ringholm rutit
              till mot EU-kommissionen. Från det hållet har man nämligen hävdat
              att den svenska elskattebefrielsen för industrin är otillåten
              och att Sverige skulle kunna bli skyldigt att återkräva denna
              subvention från företagen. Aldrig i livet, säger Bosse Ringholm.
              Det skulle innebära retroaktiv skatt, och det tillåter inte Sveriges
              grundlag, så det så!
            </seg>
            <seg n="d0e77e72">
              Med den nu diskuterade paragrafen i fördraget skulle kommissionen
              lugnt kunna luta sig tillbaka och svara Bosse Ringholm: Och?
            </seg>
            <seg n="0bfbe26c">
              Det finns en del viktiga och delvis bra skrivningar i betänkandet
              kring detta problem, men de är helt otillräckliga. Utskottet slår
              till reträtt redan innan slaget har börjat. Vad riksdagen bör
              göra i det här läget är naturligtvis att helt avvisa denna plattläggningsparagraf
              och stå fast vid följande ståndpunkt, som utskottet hade så sent
              som i våras:
            </seg>
            <seg n="c5394061">
              En sådan kodifiering medför inte ökad förutsägbarhet eller klarhet,
              utan kan tvärtom skapa osäkerhet om huruvida alla de omfattande
              och nyanserade resonemang som EG-domstolen fört i sina vägledande
              beslut skall anses gälla när de överförs till en formulering på
              blott ett par meningar i en fördragsartikel. Detta var klokt i
              våras, och det är klokt i dag.
            </seg>
            <seg n="8a8e1f24">
              Till det som hittills är sagt kan dessutom läggas för det första
              det som gäller passerellerna passerell brukar ju översättas med
              gångbro, men en mer korrekt översättning är kanske kryphål, och
              för det andra flexibilitetsklausulen, som rätteligen skulle heta
              gummiparagrafen. Det finns alltså anledning till ganska så mycket
              konstitutionell oro med anledning av det utkast som nu föreligger.
            </seg>
            <seg n="b3f02ea0">
              Slutligen några ord om kravet på folkomröstning. Beslutet om
              inträde i EU fattades efter en folkomröstning. Beslutet att inte
              byta valuta till euron fattades genom en folkomröstning. Nu står
              vi inför ytterligare ett avgörande steg i EU:s utveckling. En
              konstitution eller vad vi nu ska kalla det håller på att arbetas
              fram. Den påstås vara till för att stärka demokratin i EU. Det
              svenska folket förväntas acceptera att ännu mer av dess demokratiska
              makt överförs till EU:s institutioner. Vilket skäl finns att säga
              nej till en folkomröstning? Svaret är att det enda skäl som finns
              är det skäl som inte kan uttalas högt, nämligen att risken är
              uppenbar att det svenska folket än en gång röstar fel, att det
              blir ett nej till ytterligare maktöverföring och ytterligare överstatlighet.
            </seg>
            <seg n="79771887">
              Men än har ni chansen, ärade socialdemokrater, moderater, centerpartister,
              folkpartister och kristdemokrater! Än har ni möjligheten att visa
              att ni inte hycklar när ni säger att ni är bekymrade över EU:s
              bristande demokratiska legitimitet. Här har ni nu i kammaren möjlighet
              att deklarera att ni är beredda att låta det svenska folket bestämma
              i en folkomröstning. Och är ni inte beredda till detta, förklara
              då åtminstone varför, så att vi kan läsa det i protokollet efteråt!
            </seg>
            <seg n="d7bace42">
              (Applåder)
            </seg>
          </u>
          <note type="speaker" n="d219d8fa">
            Anf. 6 GUNNAR HÖKMARK (m) replik:
          </note>
          <u who="unknown" xml:id="i-fddc463ccc527d24-1" n="f3e54f30">
            <seg n="f4f562da">
              Fru talman! Först av allt tycker jag att man ska uppmärksamma
              en sak: Mats Einarsson sade ingenting om det som är grunden för
              hela denna konventsdebatt, nämligen den förändring som skett i
              Europa, utan han beskriver i stället en utveckling som går mot
              mörker och en tilltagande utveckling mot icke-demokrati. Där vi
              andra ser fria demokratiska länder som samarbetar ser han ett
              icke-demokratiskt superstatsamhälle växa fram.
            </seg>
            <seg n="78ceba55">
              Det blir extra intressant därför att Mats Einarsson ju tillhör
              dem som en gång i tiden när de såg diktaturerna i Östeuropa betraktade
              dem som de sanna demokratierna. När han nu ser demokratin lägga
              sin stabila grund kallar han det i praktiken diktatur. Det är
              egentligen det som hans beskrivning av icke-demokrati innebär.
            </seg>
            <seg n="36b13786">
              Jag skulle vilja ställa en fråga till honom. Det införs nu röstregler
              som innebär att det krävs majoritet i parlamentet, en majoritet
              i rådet och en majoritet av Europas folk närmare bestämt 60 %
              bakom de beslut som fattas. Det klargörs tvärtemot vad Einarsson
              säger att unionsrätten ska respektera grundlagar och medlemsländernas
              politiska identitet. Vi tydliggör detta i vårt betänkande i riksdagen.
              Domstolen tar ansvar för att beslut inte flyttas uppåt, och vi
              lägger i riksdagsbetänkandet till att medlemsstaterna och parlamenten
              ska kunna reagera när det finns en oklarhet.
            </seg>
            <seg n="cda25f5e">
              Är detta diktatur, eller är det mer demokrati? Och en ytterligare
              fråga: Är denna beskrivning av förhållandet mellan Europas folk,
              medlemsstaterna och medborgarna, mer av diktatur och mindre av
              demokrati än det förhållande som vi har i dag? Det är det som
              frågan egentligen handlar om? Vi tar inte ställning till om Europa
              ska ha samarbete eller ej. Vi tar inte ställning till om man ska
              ha gemensamma lagar och regler eller ej utan till om de nya är
              bättre än de gamla. Är röstregler och skiljelinjer av detta slag
              mer odemokratiska än de som vi har haft?
            </seg>
          </u>
          <note type="speaker" n="e15c948d">
            Anf. 7 MATS EINARSSON (v) replik:
          </note>
          <u who="mats_einarsson_7b24f2" xml:id="i-c76ed6d50279fb02-1" n="5c94a156">
            <seg n="4cc924bd">
              Fru talman! Gustaf Fridolin och jag bytte några ord i bänken
              innan jag gick upp i talarstolen, och vi sade till varandra att
              det är rätt tungt att vara de som är motståndare till fred och
              frihet och de som är fiender till demokratin och till internationellt
              samarbete. Det är förvisso rätt tungt, men man får väl klara av
              det också.
            </seg>
            <seg n="4b1f9181">
              Allvarligt sagt tror jag inte att Hökmark inte riktigt klarar
              av den debattnivå som han försöker sig på. Den kräver, så att
              säga, något mer av stilistisk elegans för att vara effektiv.
            </seg>
            <seg n="3710f1b8">
              Jag ska dock ändå försöka vara seriös och svara på frågorna,
              även om de är väldigt polemiskt formulerade.
            </seg>
            <seg n="d821d1e9">
              Ordet diktatur har inte jag använt. Den ende som har gjort det
              tror jag egentligen är Hökmark. Det vore naturligtvis mycket onyanserat
              och förgrovande att beskriva EU-systemet som det ser ut i dag
              som en diktatur, och därför har jag heller aldrig använt det uttrycket.
              Men att därifrån gå till att helt negligera de uppenbara problem
              vad gäller demokrati, ansvarsutkrävande och så vidare som finns
              i systemet tror jag vore ett allvarligt misstag även för dem som
              i grunden är sympatiskt inställda till EU-systemet.
            </seg>
            <seg n="ec5d8798">
              Vi är självfallet inte motståndare till vare sig fred, frihet,
              demokrati eller internationellt samarbete. Men vi tar oss friheten
              att ifrågasätta om de för tillfället segrande institutionerna
              är de enda möjliga eller om man kan tänka sig andra former för
              samarbete eller rättare sagt internationellt samarbete i stället
              för det som EU nu försöker ersätta detta samarbete med, nämligen
              överstatliga beslut över huvudet på ansvariga folkvalda politiker
              i de nationella parlamenten.
            </seg>
          </u>
          <note type="speaker" n="dd98b828">
            Anf. 8 GUNNAR HÖKMARK (m) replik:
          </note>
          <u who="unknown" xml:id="i-fddc463ccc527d24-2" n="f3e54f30">
            <seg n="dc987447">
              Fru talman! Om det nu är så att Mats Einarsson står för den stilistiska
              elegansen kunde man ha förväntat sig ett något bättre svar.
            </seg>
            <seg n="14756a90">
              Det är Mats Einarsson och hans parti som hävdar att Europeiska
              unionen är en icke-demokratisk superstat. Lite grann, Mats Einarsson,
              tangerar väl det vad man skulle kalla en diktatur för vad är annars
              en icke-demokratisk superstat? Det är allt eleganten Einarsson
              som har fört in denna begreppsapparatur.
            </seg>
            <seg n="a3d7312a">
              Jag ställde en fråga när det gällde röstreglerna, den nationella
              kompetensen, gränsdragningarna och den tydliga möjligheten att
              utkräva kontroll i relation till det styrelseskick vi har i dag.
              Jag frågade Einarsson: Ger det mer demokrati eller ger det mer
              icke-demokrati, om man hellre vill ha det begreppet? Kammaren
              kan notera att Mats Einarsson inte svarade på detta.
            </seg>
            <seg n="5a626528">
              Han vill i stället ha ett annat samarbete. Då är det intressanta:
              Vilket samarbete vill Mats Einarsson ha? Jo, han vill ha sådant
              samarbete som Mats Einarsson vill ha. Men så fungerar inte en
              demokrati. Har man ett samarbete är detta nämligen inte med automatik
              det man själv vill ha.
            </seg>
            <seg n="4ac15b36">
              Jag kan försäkra Mats Einarsson att det finns vissa drag i det
              svenska samhället som jag inte gillar, men det innebär inte att
              jag inte anser att det är en demokrati. Jag förväntar mig i en
              demokrati att många beslut kommer att gå mig emot, liksom många
              kommer att gå min väg. Problemet med Mats Einarsson är att han
              vill ha ett mellanstatligt samarbete som inte har just demokratins
              öppenhet där många är med och bestämmer utan där det bara ser
              ut på ett sätt.
            </seg>
            <seg n="9e690287">
              Jag kommer tillbaka till grundfrågan: På vilket sätt är det fördrag
              som vi nu diskuterar, jämfört med dagens situation och med den
              situation som har varit tidigare, ett icke-demokratiskt fördrag?
              På vilket sätt är röstreglerna, kontrollmöjligheterna och maktbalansen
              icke-demokratiska? Du lyckades inte svara förra gången. Lyckas
              bättre nu!
            </seg>
          </u>
          <note type="speaker" n="6442cc64">
            Anf. 9 MATS EINARSSON (v) replik:
          </note>
          <u who="mats_einarsson_7b24f2" xml:id="i-c76ed6d50279fb02-2" n="5c94a156">
            <seg n="35192a9e">
              Fru talman! Jag använde, som jag sade tidigare, inte ordet diktatur.
              Jag använde heller inte ordet icke-demokratisk. Det skulle man
              i och för sig kunna göra, men det kräver en ganska omfattande
              nyansering och riskerar att leda bort från den verkligt grundläggande
              kritiken. Hökmark försöker nu tvinga in mig i den fållan så att
              han lättare kan angripa mig, men jag ska inte låta mig luras till
              det.
            </seg>
            <seg n="e6f74096">
              Vad det här fördragsutkastet eller vad det nu ska heta innebär
              är ju, som jag redan varit inne på, att de överstatliga inslagen
              förstärks i systemet. Varför är då det problematiskt ur ett demokratiskt
              perspektiv? På ritbordet, i en abstrakt mening, kan man naturligtvis
              tänka sig att nuvarande gränser för nationalstater upphör och
              att vi upprättar en ny statsbildning av något slag på europeisk
              nivå, eller åtminstone halva Europa, och bygger demokratin innanför
              detta skal. Principiellt har jag ingenting emot det. Det är alldeles
              utmärkt. Jag tror bara inte att det fungerar.
            </seg>
            <seg n="953413d7">
              Vad vi nu ser framväxten av är inte återupprättandet av demokratin
              på europeisk nivå eller EU-nivå. Vi ser upprättandet av en överstatlighet
              med åtminstone diskutabla demokratiska kvaliteter och där grundproblemet
              bland annat är detta med ansvarsutkrävande. Även i fortsättningen,
              eller än mer i fortsättningen, kommer för svenska medborgare bindande
              beslut att fattas och lagar att stiftas av personer som inte är
              demokratiskt ansvariga inför dem som tvingas följa dessa beslut
              och lagar. I detta ligger det demokratiska problemet med EU-projektet
              såsom det nu ser ut.
            </seg>
            <seg n="e4d9fa69">
              Jag tror inte på den här demokratiska superstaten av rent praktiska
              skäl. Därför slår jag vakt om demokratin i den form i vilken den
              växt fram i medlemsländerna.
            </seg>
          </u>
          <note type="speaker" n="ca358d1c">
            Anf. 10 CARL B HAMILTON (fp) replik:
          </note>
          <u who="carl_b_hamilton_f03c03" xml:id="i-a88b67f0f0e77cce-1" n="bcf8517e">
            <seg n="2ab2576a">
              Fru talman! I det här förslaget finns det numera en paragraf
              om utträde ur Europeiska unionen. För det första är därför min
              kontrollfråga till Mats Einarsson om vi nu kan förvänta oss att
              Vänsterpartiet vid varje riksmöte kommer att åberopa denna paragraf
              och lägga fram förslag om svenskt utträde ur Europeiska unionen.
            </seg>
            <seg n="bdf01ad1">
              För det andra har jag en fråga som gäller ett för mig svårbegripligt
              utelämnande i Vänsterpartiets reservationslista. Nyss sade Mats
              Einarsson till exempel att han inte tror på det här projektet.
              Detta tillfälle, när man nu diskuterar en ny grundlag, är ju det
              tillfälle då Vänsterpartiet bör yrka på att Europeiska unionen
              ska upplösas. Man ska inte ha något nytt konstitutionellt fördrag!
              Man ska lägga ned de konstitutionella fördrag som finns! Är det
              ett tryckfel i reservationslistan som gör att Vänsterpartiet inte
              har denna hållning? Om inte, varför kräver ni inte unionens upplösning?
            </seg>
            <seg n="09b6a0c7">
              För det tredje tycker ni ju att Sverige ska lämna Europeiska
              unionen. Tycker ni då också att de nya medlemsländerna inte ska
              bli medlemmar? Om ni tycker att denna organisation är så dålig
              att inte Sverige ska vara med, varför ska man då inte försöka
              hindra andra länder från att gå med? Det måste väl ändå vara logiken
              i er hållning.
            </seg>
            <seg n="05557eac">
              För det fjärde: Hur ser ert alternativ ut för Europa? Vi har
              den här veckan haft ett antal parlamentariker från västra Balkan
              på besök här i Riksdagshuset som har fått en viss inblick i hur
              vår demokrati fungerar. Vad är Mats Einarssons alternativ för
              de här parlamentarikerna och för de människor som de representerar
              på västra Balkan? Vad är ert alternativ som de länderna och deras
              medborgare ska se fram emot?
            </seg>
          </u>
          <note type="speaker" n="b7128f21">
            Anf. 11 MATS EINARSSON (v) replik:
          </note>
          <u who="mats_einarsson_7b24f2" xml:id="i-c76ed6d50279fb02-3" n="5c94a156">
            <seg n="2afae89e">
              Fru talman! Jag tar först frågan om utträde. Inträdet i EU skedde
              som bekant efter en folkomröstning. Därför är det rimligt att
              också ett eventuellt utträde sker efter en folkomröstning. Om
              en sådan folkomröstning kommer till stånd är jag ganska övertygad
              om att Vänsterpartiet i denna omröstning kommer att företräda
              linjen att Sverige ska lämna EU.
            </seg>
            <seg n="30bd5b0a">
              Sedan gällde det upplösning av EU som sådant. Jag är i och för
              sig en varm anhängare av demokratin på nationell nivå, men att
              den svenska riksdagen skulle vara i stånd att med beslut i denna
              kammare upplösa EU tror jag inte riktigt på. Jag tror inte heller
              att det är särskilt meningsfullt att lägga fram den typen av yrkanden
              i denna kammare.
            </seg>
            <seg n="f18f8f4d">
              Vad gäller EU:s framtid, oavsett vad som sker med denna framtid,
              ligger den naturligtvis, eller bör åtminstone ligga, i händerna
              på medlemsstaterna tillsammans.
            </seg>
            <seg n="9b70e1ef">
              Den tredje frågan gällde de nya medlemsländerna. Vi har hela
              tiden från Vänsterpartiet varit mycket klara på den här punkten:
              Varje land har självklart rätten och friheten att i demokratiska
              former besluta om man ska ansluta sig till en internationell organisation
              eller inte, inklusive att ansluta sig till EU eller inte. Vi har
              ingen som helst ambition att sätta oss över de besluten. De besluten
              fattas i respektive land.
            </seg>
            <seg n="f878f7e8">
              Den fjärde frågan handlade om vad vi har för alternativ för människorna
              på Balkan. Jag vet inte om Hamilton på allvar menar att utan EU
              och utan, får man anta, ett framtida EU-inträde för de här länderna
              är demokrati omöjligt i dessa länder.
            </seg>
            <seg n="61c63c47">
              Jag är något mer optimistisk. Jag tror att det är fullt möjligt
              att bygga demokrati och internationellt samarbete även utanför
              Europeiska unionen. Hur det nu än går med utvidgningen kommer
              större delen av världen att stå utanför EU, och jag tror ändå
              att demokrati är möjlig.
            </seg>
          </u>
          <note type="speaker" n="79d5d101">
            Anf. 12 CARL B HAMILTON (fp) replik:
          </note>
          <u who="carl_b_hamilton_f03c03" xml:id="i-a88b67f0f0e77cce-2" n="bcf8517e">
            <seg n="d5398d6a">
              Fru talman! Nej, Mats Einarsson, det är inte så att Sveriges
              riksdag ensam beslutar om Europas konstitutionella framtid. Men
              det vi gör i utskottet och här i kammaren är att utan sidoblickar
              på möjligheten att få igenom min reservation, din reservation
              eller andra partiers reservation framföra våra åsikter, vår hållning
              inför hur vi vill att Europas framtida konstitution ska vara.
              I fullt medvetande om att det inte kommer att vara Folkpartiets
              eller Vänsterpartiets politik som i slutändan kommer att bestämma
              det här fördraget vill jag hävda att det ändå är nu som Vänsterpartiet
              ska avslöja om ni faktiskt vill att Europeiska unionen ska upplösas
              och inte ha någon konstitution eller om ni inte vill det. Det
              är ingen pragmatisk fråga om vad Sveriges riksdag kan och inte
              kan, bör och inte bör fatta beslut om. Här redovisar partierna
              sin hållning.
            </seg>
            <seg n="cb2d3893">
              Vilken är er hållning? Bör EU upplösas eller inte? Bör fördraget
              förkastas av det skälet eller inte, Mats Einarsson?
            </seg>
          </u>
          <note type="speaker" n="3198ab84">
            Anf. 13 MATS EINARSSON (v) replik:
          </note>
          <u who="mats_einarsson_7b24f2" xml:id="i-c76ed6d50279fb02-4" n="5c94a156">
            <seg n="6af240e3">
              Fru talman! Formellt är detta ett betänkande utifrån regeringens
              skrivelse med anledning av konventsförslaget. Detta är alltså
              riksdagens möjlighet att ge sina riktlinjer och anvisningar till
              regeringen i dess agerande vid regeringskonferensen. Det är inte
              ett betänkande om Europas framtid i största allmänhet. Men självfallet
              kommer vi in på den grundläggande hållningen till detta.
            </seg>
            <seg n="de0193b2">
              Jag kan inte göra annat än hänvisa till reservation nr 1 där
              vi kortfattat erkänner men ändock beskriver vår grundhållning
              vad gäller EU och EU:s framtid. Detta är inte någonting som behöver
              avslöjas. Jag tror att Vänsterpartiets hållning är ganska väl
              känd, och vi har absolut ingenting emot att göra den ännu mer
              känd, vilket vi säkert kommer att göra till exempel inför valet
              till EU-parlamentet nästa sommar.
            </seg>
          </u>
          <note type="speaker" n="8c32dd67">
            Anf. 14 KERSTIN LUNDGREN (c):
          </note>
          <u who="kerstin_lundgren_078b71" xml:id="i-868a98510ae3c909-0" n="dee0f464">
            <seg n="02d849f5">
              Det är ont om jordklot, fru talman. Vi måste värna och vårda
              det vi känner. EU är för oss en viktig politisk nivå för att regionalt
              hantera globala frågor. EU kan bli ett kraftfullt redskap för
              att främja fred och hållbar utveckling, för miljön, för mångfalden
              och för de mänskliga rättigheterna. Låt oss ta vara på möjligheterna
              i stället för att söka problemen. Låt oss göra EU smalare och
              vassare.
            </seg>
            <seg n="d7f0e08e">
              Det nya EU ska respektera de nationella särdragen i 25 stater,
              men också de enskilda medborgarna och våra olikheter. Det nya
              EU ska förena, inte splittra. Det nya EU ska välkomna alla Europas
              stater som medlemmar och öppna dörren mot omvärlden. Det nya EU
              ska ha tydligare mandat från medlemsstaterna och från medborgarna.
              Det nya EU får fortsatt sin makt underifrån. Det utkast till fördrag
              som riksdagen nu uttalar sig om är ingen slutversion men en god
              grund som kan och behöver förbättras.
            </seg>
            <seg n="54344823">
              Fru talman! Centerpartiets vision av morgondagens EU är ett tydligt
              demokratiskt och hållbart EU, byggt underifrån utifrån federalismens
              principer. Federalism är mitt svar både till dem som värnar mellanstatlighetens
              hemlighetsmakeri och till dem som värnar byråkratins makt i Bryssel.
              EU behöver en ny karta, en ny konstitution som tydligare definierar
              var befogenheter ska ligga. Medborgarna i tio nya länder har valt
              EU. Det kräver både kraft och mod av oss alla att möta nya utmaningar
              och söka gemensamma lösningar.
            </seg>
            <seg n="33232065">
              Med framväxten av det nya fördraget tog EU ett viktigt steg mot
              ökad öppenhet. Det som tidigare var utrikespolitik förbehållen
              diplomatins slutna domäner blev med det öppna konventet en mötesplats
              för mångfald. Vi var många som hade önskat ännu större bredd,
              inte minst ett tydligt genusperspektiv på konventet. Men det får
              inte överskugga det faktum att konventet i allt väsentligt blev
              framgångsrikt. Fördraget innebär helt klart förenklingar och förtydliganden,
              och det stärker parlamentens ställning.
            </seg>
            <seg n="4f31ce52">
              Visst är Sverige fantastiskt, fru talman. När regeringskonferensen
              går in mot mål har ännu inte riksdagen givit ett förhandlingsmandat
              till regeringen. Jag är övertygad om att regeringen är helt nöjd
              med att få springa hela stafetten själv, men det borde bekymra
              denna kammare. Alldeles uppenbart bidrar det till att bekymra
              svenska folket. De hörde att startskottet gick för rätt länge
              sedan. De har sett att de flesta löparna är inne i sista kurvan
              när vi gör oss redo att lämna startblocken. Alla inser att det
              krävs en rejäl spurtförmåga för att i detta läge kunna hinna till
              målgången.
            </seg>
            <seg n="96c12212">
              När det i somras stod klart att förutsättningarna ändrats krävde
              vi från Centerpartiets sida att riksdagen skulle kallas in. Men
              majoriteten valde vänteläge.
            </seg>
            <seg n="f10fb08f">
              Fru talman! EU blir vad vi gör det till. EU får inte mer makt
              än den makt vi ger tillsammans. Medlemsstaterna ger och återtar
              makt via fördragsändringar. Där vi ger EU makt måste EU också
              kunna agera, demokratiskt och effektivt. Det handlar om maktdelning
              mellan medlemsstaterna och unionsnivån likaväl som mellan olika
              institutioner på EU-nivå.
            </seg>
            <seg n="e4d59f35">
              Här kan fördraget bli tydligare. Det innehåller två paragrafer
              som ger otydligheten lite av ett ansikte. Jag tänker på den flexibilitetsklausul
              och den så kallade passerell som ingår i fördraget. Om dessa maktövergångar
              stängs ökar tydligheten om hur makten delas. Här vill vi se ett
              hårt arbete från regeringens sida för att i slutspurten stänga
              de här gränsövergångarna.
            </seg>
            <seg n="d95a24ec">
              Konventets förslag ger de nationella parlamenten möjlighet att
              vaka över maktdelningen. Det är bra. Även här vill vi se att slutresultatet
              blir starkare och ger parlamenten både mer makt och möjligheter
              liksom ansvar.
            </seg>
            <seg n="1685d2aa">
              Låt mig, fru talman, understryka att Centerpartiet i dag ser
              det som fullt möjligt att förena ett nytt fördrag med vår grundlag.
              Utskottet kräver förtydliganden, och här måste regeringen vara
              ytterst aktiv och mycket vaksam. Först när det slutliga resultatet
              i sin helhet föreligger kan vi definitivt avgöra denna fråga.
            </seg>
            <seg n="e3505f99">
              En tydligare maktdelning på EU-nivå bör enligt vår mening leda
              till att direktvalda organ i EU har makt när vi överlämnar frågor
              från de nationella parlamenten. I dag bevakar många sina maktpositioner.
              Det kallas för att värna balansen mellan institutionerna. Men
              att balansera mellan byråkrati och diplomati är inte vår modell.
              Vi vill stärka det direktvalda europeiska parlamentet. Medborgarna
              måste ges en röst, kunna utkräva ansvar också i de frågor där
              vi ger EU makt. Så bygger vi EU underifrån, utifrån federalismens
              principer. Så minskar vi de demokratiska underskotten.
            </seg>
            <seg n="daaf37f8">
              Låt mig ändå på denna punkt understryka det många har sagt, EU
              är unikt, uppbyggt såväl av stater som av medborgare. Centerpartiet
              vill inte bygga en ny stat, men inte heller ett nytt statsrådsförbund
              på EU-nivå. Vi har sett nog av kommunalrådsförbund på hemmaplan.
              Centerpartiet vill utveckla öppenhet, tydlighet och effektiva
              beslutsformer på alla nivåer, med respekt för alla för att klara
              sammanhållningen.
            </seg>
            <seg n="1bfd8dc0">
              Vi välkomnar ökade inslag av majoritetsomröstningar men ser det
              som självklart att alla länder, små som stora, ska känna ansvar
              för att leda EU genom att dela ordförandeskapet i Europeiska rådet.
            </seg>
            <seg n="6fd0850e">
              Därför avvisar vi förslaget om vald ordförande, eller president,
              oavsett om det ges en enkel eller dubbel hatt. Utan ordförandeuppdrag
              vill vi också medverka till att ge EU en tydlig röst på den internationella
              arenan. Vi ser det som naturligt att den rösten placeras stadigt
              på den mellanstatliga nivån i rådet.
            </seg>
            <seg n="36ef72f1">
              Varken dagens dubbla funktioner eller en dubbelhattad utrikesminister
              är något vi önskar. För sammanhållningens skull ska alla länder
              inte bara ta ansvar för ordförandeskapet utan också för kommissionen.
              Det förutsätter att alla länder inte bara har en kommissionär
              utan också en person med rösträtt.
            </seg>
            <seg n="e8add177">
              Ett smalare men vassare EU innebär inte att EU ska göra allt,
              men det EU gör ska kunna göras med kraft. I det nya fördraget
              försvinner turism från EU:s domäner. Å andra sidan tillkommer
              nya områden. Vi anser inte att EU behöver ge sig ut i rymden,
              och inte heller bör EU få en stödjande och samordnande roll för
              idrotten. Här finns utrymme att banta EU. Vassare behöver EU däremot
              bli för att komma till rätta med vår del av det globala miljöuppdraget.
              EU bör få mer tänder på miljöområdet, till exempel kunna besluta
              om mininivåer på miljörelaterade skatter med kvalificerad majoritet.
              EU-fördraget måste också få en ökad tydlighet i arbetet för hållbar
              utveckling. Här förväntar sig Centerpartiet ett mycket aktivt
              fotarbete från regeringen i spurten.
            </seg>
            <seg n="e24f5b2d">
              Vassare handlar också om att aktivt kunna bekämpa internationell
              brottslighet och att kunna ta ansvar och ge freden en chans. EU
              ska inte bli en ny försvarsallians, men visst måste vi förebygga
              krig och tillsammans kunna verka fredsskapande i FN:s anda som
              i Kongo eller i EU:s närområde. För det krävs resurser och för
              det krävs beslut i varje nation, men för det krävs också förmåga
              på EU-nivå. Här förväntar sig omvärlden att vi ska ta vår del
              av ansvaret. Låt oss göra det, fru talman.
            </seg>
            <seg n="d58b9d0c">
              Svenska folket sade ett tydligt nej. Sverige skulle inte nu ta
              det tredje steget in i EMU. Alla gjorde vi klart att vi skulle
              respektera resultatet. För Centerpartiet är detta självklart.
              Precis som riksdagen förvaltade resultatet av folkomröstningen
              1994 ska vi göra det nu vad gäller såväl fördraget som EMU. Det
              nya fördraget bekräftar också att vårt val respekteras.
            </seg>
            <seg n="7072c2e2">
              Fru talman! Det är ont om jordklot. EU måste formas till ett
              redskap för att främja fred och hållbar utveckling, inte bara
              inom EU utan också på vår kontinent och i världen. Vi är beredda
              att på konventets grund gå vidare för att göra EU smalare och
              vassare. Utskottet tar några kliv. Med de förslag som framförs
              i Centerpartiets reservationer skulle ett rejält steg tas. Men
              även om jag står bakom alla reservationer yrkar jag för tids vinnande
              bifall bara till reservationerna 12, 30, 63 och 71.
            </seg>
          </u>
          <note type="speaker" n="848c4255">
            Anf. 15 CARL B HAMILTON (fp) replik:
          </note>
          <u who="carl_b_hamilton_f03c03" xml:id="i-a88b67f0f0e77cce-3" n="bcf8517e">
            <seg n="e6741606">
              Fru talman! Centerpartiet försöker att tillämpa sina grundläggande
              idéer och värderingar på Europapolitiken med sina nya texter och
              debatter om federalismens principer. Låt mig bara i all enkelhet
              säga: Välkommen!
            </seg>
            <seg n="00f2ed11">
              Låt mig också ta tillfället i akt att rätta det jag tidigare
              gjorde fel. Jag blandade ihop punkter och reservationer. Vi yrkar
              bifall till reservationerna nr 23, 32, 72 och 117.
            </seg>
          </u>
          <note type="speaker" n="53022a53">
            Anf. 16 KERSTIN LUNDGREN (c) replik:
          </note>
          <u who="kerstin_lundgren_078b71" xml:id="i-868a98510ae3c909-1" n="dee0f464">
            <seg n="5666d6e6">
              Fru talman! Jag får betrakta mig i detta fall som en anledning
              för Carl B Hamilton att justera sina yrkanden. Vi har en tydlig
              gemensam linje. Det är bra. Låt oss kämpa för att göra EU mer
              demokratiskt, mer maktdelat och mer tydligt.
            </seg>
          </u>
          <note type="speaker" n="8efa8061">
            Anf. 17 MATS EINARSSON (v) replik:
          </note>
          <u who="mats_einarsson_7b24f2" xml:id="i-c76ed6d50279fb02-5" n="5c94a156">
            <seg n="81d926d7">
              Fru talman! Jag skulle vilja ha ett förtydligande när det gäller
              Centerns hållning till frågan om folkomröstning om det förslag
              som så småningom kommer. Å ena sidan har Centern inte velat ställa
              sig bakom detta krav från Miljöpartiet och Vänsterpartiet. Men
              man har också markerat mot den negativa hållning till folkomröstningsidéen
              som sådan som uttrycks i majoritetstexten. Kan man få ett tydligare
              svar från Centern? Kan ni tänka er att ställa er bakom förslaget
              om folkomröstning om det nya konstitutionella fördraget?
            </seg>
          </u>
          <note type="speaker" n="9b2354e8">
            Anf. 18 KERSTIN LUNDGREN (c) replik:
          </note>
          <u who="kerstin_lundgren_078b71" xml:id="i-868a98510ae3c909-2" n="dee0f464">
            <seg n="64b2d5e4">
              Fru talman! Jag ska gärna förtydliga det jag sade i mitt tidigare
              anförande. Det är alldeles klart, Mats Einarsson, att Centerpartiet
              ser att fördraget kan hanteras, såsom det ser ut nu, på samma
              sätt som vi tidigare i riksdagen har tagit ställning till både
              Nice- och Amsterdamfördrag.
            </seg>
            <seg n="d1d0790b">
              Vi var mycket kritiska till den negativa inställning som finns
              i majoritetens skrivningar när det gäller folkomröstningsinstitutet.
              Riksdagen ska självfallet ha en positiv hållning till detta. Riksdagen
              måste också, naturligtvis, kunna bedöma i vilka lägen man vill
              söka råd hos svenska folket. Vi gör i dag inte någon annan bedömning
              än den vi gjorde när riksdagen tog ställning för Maastricht och
              för Nice. Vi ser inte heller att det vore bättre att ha kvar Nicefördraget
              än att få det nya fördraget, som vi ser är ett steg i rätt riktning,
              det vill säga förtydliganden, förenklingar och ökad demokrati
              även på EU-nivå. Det är något som jag noterar att Mats Einarsson
              i talet är bekymrad över men i handling försöker förhindra.
            </seg>
          </u>
          <note type="speaker" n="c1d480b1">
            Anf. 19 MATS EINARSSON (v) replik:
          </note>
          <u who="mats_einarsson_7b24f2" xml:id="i-c76ed6d50279fb02-6" n="5c94a156">
            <seg n="eabb292e">
              Fru talman! Kerstin Lundgrens inlägg är ytterst intressant. I
              diskussionen om folkomröstning eller inte hamnar hon i ett resonemang
              huruvida den nya konstitutionen är bättre än Nicefördraget. Bakom
              detta ligger en outtalad tanke att om det blir folkomröstning
              blir resultatet nej.
            </seg>
            <seg n="ad5fdb0c">
              Tror ni inte på möjligheten att övertyga svenska folket att säga
              ja till den nya konstitutionen? Förutsätter ni att om folket får
              bestämma blir det nej? Är det det som är skälet till att inte
              ha en folkomröstning?
            </seg>
          </u>
          <note type="speaker" n="b0cde1b3">
            Anf. 20 KERSTIN LUNDGREN (c) replik:
          </note>
          <u who="kerstin_lundgren_078b71" xml:id="i-868a98510ae3c909-3" n="dee0f464">
            <seg n="17ccdceb">
              Fru talman! Nej, Mats Einarsson, absolut inte. Vi är självklart
              inte rädda för svenska folkets åsikter i dessa frågor eller någon
              annan fråga. Däremot är det uppenbart att riksdagen har tagit
              ställning till de tidigare fördragen utifrån det resultat som
              gavs i folkomröstningen 1994. Det har riksdagen förvaltat. På
              samma sätt finns det skäl för riksdagen att förvalta det folkomröstningsresultat
              som gavs 1994 genom att förbättra, förenkla och göra EU mer demokratiskt,
              såsom blir följden av ett nytt fördrag. Därför anser vi att riksdagen
              i den frågan kan och ska ta det fulla ansvaret. Däremot är det
              inte sagt att riksdagen i alla andra frågor ska vara negativ på
              ett sätt som utskottet uttrycker när det gäller folkomröstningsinstitutet.
              Riksdagen måste alltid göra bedömningen om när folket ska rådfrågas.
              Vi gör inte bedömningen att riksdagen ska göra annorlunda nu än
              tidigare i fördragsöversyn.
            </seg>
          </u>
          <note type="speaker" n="e42304ac">
            Anf. 21 GUSTAV FRIDOLIN (mp):
          </note>
          <u who="gustav_fridolin_991ef7" xml:id="i-b279ad40b4631510-0" n="774d61bf">
            <seg n="8118bf97">
              Fru talman! Låt mig börja med att påminna kammaren om en kväll
              inte särskilt långt bak i tiden men som de flesta av ledamöterna
              verkar ha glömt bort: kvällen den 14 september 2003.
            </seg>
            <seg n="3988eb26">
              Kvällen den 14 september avvisade svenska folket resolut ett
              medlemskap i den ekonomiska och monetära unionens tredje steg.
              Med en marginal på närmare 15 % har man röstat nej till EU-valutan
              euro och klargjort att man inte är beredd att flytta mer makt
              ännu längre från människor. Eftervalsanalyserna talar tydligt
              om att svenska folket inte accepterar ökad överstatlighet, mer
              makt till EU-systemet eller skapandet av en superstat i Europa.
              Den vinnande nej-sidan har all anledning att jubla. Medan statsministern
              i TV irriterat undrar vad som gick fel skålar vice statsministern
              i stillhet på en gemensam valvaka i Jämtland. Vad hon och de andra
              på nej-sidan inte vet är att hon några månader senare ska vara
              utstraffad på behörigt avstånd i Sydamerika, så att de dåliga
              förlorarna på ja-sidan ska kunna underteckna ett avtal, en konstitution,
              som innebär just ökad överstatlighet, mer makt till EU-systemet
              och skapandet av en superstat i vår världsdel. Denna nya konstitution
              fastslår också att euron, just det myntslag som svenskarna förvisat,
              är hela EU:s valuta. Denna kupp planeras ske helt utan att det
              svenska folket får säga sitt, med en icke-representativ riksdag
              samt utan en bred folklig debatt.
            </seg>
            <seg n="fb417208">
              Reservation 64 kräver respekt för folkomröstningsresultatet från
              september, ett svenskt undantag från de skrivningar som gör att
              vi i framtiden kan tvingas in i EMU. Det handlar om respekt för
              folket och demokratisk hederlighet. Därför yrkar jag bifall till
              reservation 64.
            </seg>
            <seg n="faa967cc">
              Fru talman! Den konstitution som vi i dag debatterar är inte
              folkets. Vi lät Sifo fråga 1 000 svenskar hur de skulle rösta
              om de fick samma chans som man har i minst sju andra europeiska
              länder att säga sitt om EU-konstitutionen. Knappt en femtedel
              sade att de skulle rösta ja. Över 40 % sade att de skulle rösta
              nej. Mer än dubbelt så många svenskar vägrade ställa upp på ett
              EU med överstatlig militär, president och murar mot omvärlden
              mer än dubbelt så många. Bland socialdemokrater var övervikten
              ännu större. Bland kristdemokrater ville inte ens 5 % rösta ja.
              Bland centerpartister kom man inte upp till en endaste procent.
            </seg>
            <seg n="6c058b3c">
              Laila Freivalds, Holger Gustafsson och Kerstin Lundgren! Hur
              kan ni påstå att ni representerar era väljare när ni tvärtemot
              deras önskan i stort köper det förslag som nu ligger på bordet?
              Har väljarna bara missförstått? Skulle de sagt ja om de hade vetat
              bättre? Är det så ni ser på era väljare? Om det är så, varför
              vill ni då inte gå in på vägen med en ärlig folkomröstning, där
              vi möts i debatt, presenterar våra åsikter, gör klart vad vi tycker
              och varför vi tycker så, och därmed låter väljarna bilda sig en
              egen uppfattning? Om konstitutionen kommer att bli så förträfflig,
              som man här i kammaren tidigare under debatten har ordat att den
              kommer att bli, anförtror ni då inte era väljare samma rätt som
              i andra EU-länder att komma fram till en egen slutsats? Freivalds,
              Gustafsson och Lundgren, och för den delen Hökmark och Hamilton!
              Är ni rädda för era egna väljare?
            </seg>
            <seg n="ad569a07">
              Fru talman! En kollega frågade mig här ute i korridoren på väg
              in i kammaren om det inte var tröttsamt att stå i EU-debatterna
              och varna för vad som kommer att hända, att ropa vargen kommer
              inför vad som kan tyckas vara döva öron, tröttsamt och lite uppgivet.
              Jag smålog och svarade: Men nu står ju vargen här. Den EU-stat
              som vi varnat för finns svart på vitt i den konstitution som regeringskonferensen
              håller på att förhandla fram. Här finns EU-armén vi varnat för.
              Här finns EU-murarna mot världens fattiga och flyende. Här finns
              den gemensamma utrikespolitik som omöjliggör ett Sverige som har
              solidaritet med världen. Här finns fastslåendet att EU:s lagar
              står över svensk lag och grundlag. Här finns EU-presidenten. Vargen
              har kommit.
            </seg>
            <seg n="7c6af998">
              Det växer fram ett Europas förenta stater, har vi varnat. Nu
              står det här. Alla ni som skrattat, tycker ni inte att skrattet
              fastnade i halsen när de första utkasten till konstitution kom
              från EU-konventet och det stod klart att dess ordförande, Valéry
              Giscard dEstaing, på fullt allvar ville döpa om EU till Europas
              förenta stater? Nu backar några av er som tidigare kramat EU allra
              varmast. Ni backar inför idén om en EU-president.
            </seg>
            <seg n="4d20e324">
              Då vill jag fråga till exempel Moderaterna och Folkpartiet, inte
              minst på vägnar av de 24 % moderater och 30 % folkpartister som
              är mot konstitutionen: Kommer ni att stå lika rakryggat mot idén
              om en EU-president bakom EU-nämndens lyckta dörrar som ni gör
              i kammaren i dag?
            </seg>
            <seg n="9bb4f146">
              Fru talman! Den konstitution som riksdagen i dag behandlar är
              inte européernas. Hur skulle den kunna bli det? Det konvent som
              skulle lösa EU:s framtid bestod av dess förflutna. Medelåldern
              i konventet närmade sig på slutet 70 år. Bara 17 % av ledamöterna
              var kvinnor. Och politiskt sett var bredden mindre än i den socialdemokratiska
              riksdagsgruppen här i Sverige. Ingen representant för det halva
              Frankrike som röstade nej till Maastrichtfördraget, det halva
              Irland som röstade nej till Nice eller det halva, ursäkta mig,
              drygt halva Sverige som röstade nej till EMU var med när ett nytt
              EU-fördrag skulle författas. I EU ska man tycka lika, eller också
              ska man inte alls tycka.
            </seg>
            <seg n="1b5702da">
              Tanken med konventet var att föra EU närmare medborgarna, att
              förnya ett EU som skakats av att varje gång medborgarna fått säga
              sitt har sitt varit lika med stopp och belägg. Men i stället för
              att sakta ned lade det orepresentativa konventet i en högre växel.
              Ändå applåderar utskottet konventsformen. Vi vägrar i reservation
              5 att stämma in i den applåden. Att förhandlingarna nu får ta
              den tid de behöver får vi snarast tacka Silvio Berlusconis inkompetens
              för. Men vi vill se till att konventet och regeringsförhandlingarna
              får ta den tid de behöver. Det är det vi för fram i reservation
              6.
            </seg>
            <seg n="6a35f702">
              Fru talman! Det konstitutionsförslag som slutligen kommer att
              landa på riksdagens bord efter det att regeringskonferensens förhandlingar
              är färdiga kan mycket väl komma att stå i strid med svensk grundlag.
              Flera tunga remissinstanser pekar på det faktum att EU-rätten
              alltid ges företräde framför vår lag, och grundlag, och att EU
              nu får möjlighet att såväl utvidga sin makt till nya områden,
              genom den så kallade flexibilitetsklausulen, som övergå till överstatligt
              beslutsfattande genom kvalificerad majoritetsomröstning, genom
              de så kallade passerellerna, kan strida mot vår grundlag.
            </seg>
            <seg n="71d0f4fb">
              När alltfler beslut inom alltfler områden fattas i EU, genom
              kvalificerad majoritet där enskilda länder kan bli överkörda,
              hur går det då med medborgarnas möjlighet att utkräva ansvar?
              Hur ska ansvarsutkrävandet gå till om svenskar ska lyda under
              lagar som har blivit beslutade av en allians av tyska, franska,
              italienska och brittiska ministrar? En svensk medborgare har inte
              rösträtt till tyska förbundsdagen, till franska nationalförsamlingen,
              till italienska senaten eller till brittiska parlamentet, som
              i sin tur utser de ministrar som kan komma att bestämma lagar
              som man ska lyda i svensk domstol. Möjligheten att utkräva ansvar
              är i grunden minimal på grund av det stora avståndet till beslutsfattarna,
              men det håller inte ens rent formellt.
            </seg>
            <seg n="8c3cea8e">
              Det vi ser växa fram är en demokrati på kontrakt, och de som
              förhandlade fram kontraktet på folkets vägnar måste ha varit exceptionellt
              dåliga förhandlare. Riksdagen borde redan nu begära en fyllig
              utredning från regeringen om hur den konstitution som är på väg
              står i förhållande till grundlagen.
            </seg>
            <seg n="826a5e94">
              Därför yrkar jag bifall till reservation 11. Det är ett minimikrav
              efter det att flera tunga remissinstanser har pekat på att vi
              är på väg att bryta mot vår egen konstitution. Göran Persson har
              uttalat att det inte är något man gör bara för att det finns delade
              meningar i en remissrunda. Men vad har man då remissrundorna till,
              om man inte ska bry sig om vad remissinstanserna tycker? Varför
              skickar man då över huvud taget ut några remisser? Är det en sysselsättningsåtgärd
              för professorer, myndigheter och folkrörelser, en demokratisk
              fasad? I EU ska man tycka lika eller inte alls.
            </seg>
            <seg n="4c4fe66b">
              Fru talman! Att EU och grundlagen kommer i strid mot varandra
              pekar på det besvärliga faktum som retar alla dem som håller på
              att bygga upp EU-staten: EU saknar legitimitet bland sina medborgare.
              Få röstar i valen till EU-parlamenten. Än färre känner tilltro
              till EU. Under arbetet i KUU har vi mött en del märkliga bortförklaringar
              till det demokratiska underskottet. EU hämtar inte sin legitimitet
              från medborgarnas deltagande i val och processer, utan i att man
              gör saker som folk tycker är bra och uppskattar, hörde vi på en
              utfrågning.
            </seg>
            <seg n="ed61baac">
              Fru talman! Konstitutionsdebatten har gett de fördemokratiska
              argumenten en renässans. Vad är det om inte den upplysta despotismen
              som kommer krypande tillbaka? Hur ska man veta vad medborgarna
              ser och vad de uppskattar om de vänder hela systemet ryggen, om
              de vid varje tillfälle de möjligen får säger nej? Det finns de,
              främst Folkpartiet, som menar att det handlar om att parlamentarismen
              inte är tillräckligt stark på EU-nivå. Bara man stärker EU-parlamentet
              blir allting bra. Det är till att bära stora skygglappar.
            </seg>
            <seg n="b2b0e02f">
              EU saknar grundläggande möjligheter till demokratisk utveckling.
              Det finns ingen europeisk press, ingen europeisk debatt, ingen
              europeisk identitet. Likt Cavours uttryck vid Italiens bildande,
              att nu återstår bara att skapa italienarna, har EU:s makthavare
              sagt att nu återstår bara att skapa EU-medborgarna. Men man har
              misslyckats. Européerna förenas i sin mångfald, inte i sin likhet.
              Européernas fred bygger just på mångfalden, och vår frihet bygger
              just på det decentraliserade beslutsfattandet, fred och frihet,
              herr Hökmark. Européerna förenas i sina länder, inte i en superstat.
            </seg>
            <seg n="0b70ff7a">
              Fru talman! Det finns saker som måste lösas på övernationell
              nivå. När EU 2004-kommittén frågat svenskarna vad de vill att
              EU ska syssla med har miljöfrågorna kommit i topp. Det är naturligt.
              Miljöfrågorna är i sanning gränsöverskridande och globala. Men
              här har utskottet förhållit sig tråkigt lamt. Man vill inte instämma
              i reservation 14, som kräver att Sverige sällar sig till österrikarna
              och irländarna och omförhandlar Euratomfördraget. Man vill inte
              att vi ska ha en verklig miljögaranti. Man ställer sig till och
              med på en mindre radikal position än vad regeringen gör.
            </seg>
            <seg n="f461cd3f">
              När frågan om en verklig miljögaranti, där enskilda EU-länder
              får möjlighet att gå före i en miljöfråga, förbjuda en farlig
              kemikalie eller genom exemplets makt påverka sin omvärld, har
              kommit upp svarar man bara genom ett föredrag om hur det är i
              dag. I ett insänt papper från regeringen till det italienska ordförandeskapet
              om miljöfrågorna i del III klargör regeringen tydligt att man
              önskar en starkare miljögaranti. När samma krav framförs i betänkandet
              uppmanas kammaren av en bred majoritet att rösta nej till det.
            </seg>
            <seg n="0ae15251">
              Hur kan det komma sig att den socialdemokratiska riksdagsgruppen
              intar en ställning som är mindre radikal i miljöfrågorna än regeringens?
              Ni kan ändra på det, utskottskamrater och socialdemokrater. Rösta
              med oss i reservation 113, där vi yrkar bifall till en verklig
              miljögaranti.
            </seg>
            <seg n="d1d6eae5">
              Fru talman! 150 miljoner medlemmar i Europas miljörörelser har
              gemensamt uttryckt sin besvikelse över konventets förslag. Det
              saknas i stort målbeskrivningar, och man kan konstatera att konventet
              och regeringscheferna hittills inte ens har uppnått de krav de
              själva ställer på EU-lagstiftning. I det som kallas för Cardiffprocessen
              säger man att miljöaspekten ska beaktas i varje del. Det gör den
              inte i konstitutionen. Ny progressiv miljölagstiftning som redan
              är under beredning i EU riskerar att bli förbjuden med den konstitution
              som nu håller på att passera, för där säger man att penningintressena
              alltid ska stå före miljön. Det är min generation som EU:s ledare
              nu spelar hasard med. Det är min generation som de sätter på spel
              genom att inte uppfylla sina egna miljömål. De grånande herrarna
              i konvetet håller på att uppmana till ett generationskrig.
            </seg>
            <seg n="1fc20223">
              Fru talman! Jag började med att berätta om kollegan som frågade
              om inte vi som vill se ett annat Europa känner oss lite uppgivna
              när vi står här och ropar för döva öron. Det gör vi inte. Den
              verkliga uppgivenheten är den som finns på den andra sidan, bland
              dem som vägrar att se att det finns alternativ till det EU som
              nu växer fram. Det finns en uppgivenhet och en tro bland EU:s
              politiker att EU är den enda vägen. Den brittiska liberala historikern
              Timothy Garton Ash uttryckte det som att man tror att ett Europa
              som inte går framåt mot enandet i stället går bakåt. Men, som
              Garton Ash uttryckte det, denna åsikt tar sig uttryck i den så
              kallade trampcykelteorin för europeisk integration: Om man slutar
              trampa ramlar cykeln omkull. I själva verket är det så, som alla
              som kan cykla vet, att man bara behöver sätta ned foten, så stannar
              man. Och hursomhelst är Europa ingen cykel.
            </seg>
            <seg n="f418a099">
              Fru talman! Vi ser ett EU som utvidgas med nya länder, länder
              där man skeptiskt ser på hur spelreglerna nu ritas om när de ska
              få vara med i spelet. Vi ser ett Europa med en mångfald av demokratier,
              och då ser vi också att det finns olika vägar att gå. Vi kan välja
              ett mångfaldens Europa med ett decentraliserat beslutsfattande
              eller en superstat med hårda nypor och höga murar. Vi kan välja
              att tillsammans slå in på en ny väg eller att bara springa fortare.
              När regeringskonferensen är klar och konstitutionen ligger för
              beslut kan vi säga ja, eller vi kan säga nej. Jag tycker att det
              är ett beslut som är så stort att hela folket ska få vara med
              och fatta det.
            </seg>
            <seg n="b421aea1">
              Riksdagen är väl skickad att fatta beslutet om en ny konstitution,
              skriver utskottsmajoriteten. Ser ni inte bjälken i ert öga fastän
              40 % av svenskarna hoppar på den? 41 % skulle rösta nej om det
              var folkomröstning i dag. Bara 19 % skulle rösta ja. Ni är inte
              representativa för folket. Hur kan ni då vara väl skickade? Ni
              går inte bara i otakt med folket. Ni går inte ens i samma led.
              De marscherar ut i världen. Ni marscherar mot Bryssel. De vill
              gå en annan väg än ni. Hur kan ni vara väl skickade när frågan
              om EU:s framtid inte ens diskuterades i förra valrörelsen? 59
              % av svenska folket vill ha en folkomröstning det är den näst
              högsta siffran för hela EU. Ge dem det! Ge oss det! Visa era väljare
              lite tilltro! Visa den demokratiska debatten lite tilltro! Rösta
              med oss i reservation 7, som jag avslutar med att yrka bifall
              till!
            </seg>
          </u>
          <note type="speaker" n="a7566481">
            Anf. 22 GUNNAR HÖKMARK (m) replik:
          </note>
          <u who="unknown" xml:id="i-fddc463ccc527d24-3" n="f3e54f30">
            <seg n="c19fc66b">
              Fru talman! Gustav Fridolin är emot. Jag måste säga att han på
              det viset låter mer, om vi talar om generationer, som en äldre
              brittisk gentleman som långt inne på herrklubben har fått en rejäl
              vitamininjektion och börjat vifta med Financial Times.
            </seg>
            <seg n="412e3a97">
              Allting är fel allting! Europa går mot mörker. Men kunde inte
              Fridolin ha börjat med att säga att det är fantastiskt med den
              utvidgning vi nu har fått och den stadga som demokratin har fått?
              Jag skulle vilja ställa en fråga till Gustav Fridolin: Hade det
              varit bättre för Estland, Lettland, Litauen, Polen, Tjeckien,
              Slovakien och Slovenien, för att nämna några länder, om Europeiska
              unionen inte hade funnits? Svara på den frågan! Det är en viktig
              fråga i vår tid.
            </seg>
            <seg n="142fced5">
              Sedan kommer vi till frågan om kuppen. Jag vet inte om ni hörde
              det, men Gustav Fridolin anser att det just nu genomförs en kupp.
              Jag får nog säga att det är en av världens mest långvariga kupper.
              Den började med det europeiska konventets arbete, fortsatte över
              vårens riksdagsbehandling och håller på nu. Den pågår ständigt,
              och den sker tydligen i slutna rum också. Men detta är lite förvrängt,
              och det blir extra konstigt eftersom Gustav Fridolins alternativ
              är ett mellanstatligt samarbete. Då kan man tala om slutna rum
              och äldre gentlemän och överenskommelser utan insyn.
            </seg>
            <seg n="a7a7cd24">
              Förklara för kammaren på vilket sätt ett mellanstatligt samarbete
              är mer demokratiskt än ett samarbete som bygger på en majoritet
              i parlamentet, en majoritet i rådet och en kvalificerad majoritet
              av Europas befolkning bakom varje beslut som ska fattas! Gör det!
              Tänk på att Mats Einarsson vände på 20 minuter och konstaterade
              att det som han från början kallade icke-demokratiskt i själva
              verket var en demokratisk superstat. Det är i alla fall någonting
              att hämta.
            </seg>
          </u>
          <note type="speaker" n="c92c6b83">
            Anf. 23 GUSTAV FRIDOLIN (mp) replik:
          </note>
          <u who="gustav_fridolin_991ef7" xml:id="i-b279ad40b4631510-1" n="774d61bf">
            <seg n="e532accc">
              Fru talman! Jag konstaterar att Gunnar Hökmark ser sina brittiska
              kamrater i mig. Jag måste nog göra något nytt med min frisyr eller
              någonting annat.
            </seg>
            <seg n="5d57e935">
              Självklart är utvidgningen positiv. Vi gröna har hela tiden bejakat
              utvidgningen och tycker att de länder som vill ska få komma in
              i unionen. Vi har till och med i det betänkande som vi behandlar
              ett särskilt yttrande där vi säger att utvidgningen, nu när den
              sker, inte bara ska ske på de länders villkor som har funnits
              med hela tiden. Nej, vi ska verkligen utvidga det och flytta EU-parlamentet
              till Prag. Varför var inte Moderaterna med på det särskilda yttrandet,
              om man nu vill se en verklig utvidgning på allas villkor?
            </seg>
            <seg n="bead78a1">
              Problemet är det som har blivit konsekvensen av utvidgningen.
              I stället för att utvidgningen ledde till att man faktiskt avlövade
              EU och lät det bli ett mellanstatligt samarbete som verkligen
              löser de problem som är gemensamma i Europa blev konsekvensen
              att man flyttade ännu mer makt till EU, så som alla tidigare fördragsändringar
              också har inneburit.
            </seg>
            <seg n="a7685f3c">
              I stället för att konsekvensen blev att man skapade ett smalare
              men starkare EU i de frågor som verkligen är globala blev konsekvensen
              att EU fortsatte att svälla som koloss.
            </seg>
            <seg n="8776bbfb">
              Det frågas från Gunnar Hökmarks sida hur ett mellanstatligt samarbete
              skulle kunna vara mer demokratiskt än att man stärker EU-parlamentet.
              Men, Gunnar Hökmark, folk röstar faktiskt till riksdagen. Folk
              röstar faktiskt till det organ som utser våra ministrar som åker
              i väg på de här förhandlingarna. Folk röstar i väldigt liten utsträckning
              till EU-parlamentet.
            </seg>
            <seg n="c874f657">
              Sedan har jag en fråga till Gunnar Hökmark. Jag ställde den redan
              i mitt anförande. Jag kan bara konstatera att Gunnar Hökmark valde
              att inte svara på den. Den gäller det moderata motståndet mot
              det som kallas för en EU-president. Jag undrar om det motståndet
              kommer att vara lika rakryggat när frågan kommer tillbaka till
              EU-nämnden bakom stängda dörrar som det var i Gunnar Hökmarks
              anförande här i talarstolan. Den frågan kvarstår, och jag hoppas
              att jag kan få svar på den i Gunnar Hökmarks nästa replik.
            </seg>
          </u>
          <note type="speaker" n="7007ce46">
            Anf. 24 GUNNAR HÖKMARK (m) replik:
          </note>
          <u who="unknown" xml:id="i-fddc463ccc527d24-4" n="f3e54f30">
            <seg n="c46598a1">
              Fru talman! Förklaringen till att det mellanstatliga är mer demokratiskt
              var väl inte så lyckad. Det nya EU-samarbetet kommer ju att bygga
              på att vi även i fortsättningen röstar till riksdagen och utser
              ministrar som är en del av beslutsfattandet. Det som skapar det
              icke-demokratiska är alltså inte detta utan att man dessutom vid
              sidan om har ett parlament som är direktvalt. Är det det som skapar
              det icke-demokratiska elementet? Det är konsekvensen av Fridolins
              svar.
            </seg>
            <seg n="aef1b051">
              Sedan till frågan om grundlagen. Det är rätt intressant. Miljöpartiet,
              liksom Vänsterpartiet, hävdar inte att det nya fördraget strider
              mot grundlagen, utan de skriver i sin text att vi närmar oss och
              kanske passerar den gräns som den svenska grundlagen ställer upp.
              Det är mer modest än det som Fridolin framförde här.
            </seg>
            <seg n="efdae95e">
              Ett exempel är unionsrättens överordning. Vi har fått en klarhet
              i att den ska respektera medlemsländernas konstitutionella tradition.
              Riksdagen har dessutom tagit initiativ till att det ska förtydligas.
              Och så nämner man de så kallade passerellerna. Vi har klargjort
              att vi ska vara emot dem, och vi kommer att se till att det gäller
              för den svenska riksdagen, oavsett hur andra länder gör, om det
              går oss emot.
            </seg>
            <seg n="1144166d">
              På vilket sätt är det odemokratiskt, när ni inte ens i er reservation
              och i er sakliga text kan komma fram till att det strider mot
              grundlagen?
            </seg>
            <seg n="6cd289d7">
              Gustav Fridolin! Den fråga som det nu gäller handlar inte om
              vi ska ha ett fördrag eller ej utan om det nya är bättre än det
              gamla. Är det nya klara och tydliga med folkligt inflytande och
              klara gränser bättre än det som vi i dag har? Det är det som frågan
              gäller, och det är där som riksdagens ansvar ligger. Det är vi
              som har ett ansvar för att följa den processen.
            </seg>
            <seg n="ea78b7f4">
              Jag är inte rädd för mina väljare. Jag anser att jag har ett
              uppdrag, och det uppdraget fullföljer vi under en lång period
              för att granska regeringen. Vi kommer att se till att regeringen
              driver det här och förhandlar i den riktning som riksdagen beslutar.
              Det är det vi kan bestämma. Sedan vet vi att varje regering måste
              kompromissa, men nu har vi ställt ett krav, och vi har bättre
              förutsättningar att få en bättre konstitution än vad vi annars
              hade haft.
            </seg>
          </u>
          <note type="speaker" n="798d82b0">
            Anf. 25 GUSTAV FRIDOLIN (mp) replik:
          </note>
          <u who="gustav_fridolin_991ef7" xml:id="i-3c6aefc957098d9c-0" n="774d61bf" next="i-0cb7802ea67516ff-0">
            <seg n="13bdbd80">
              Fru talman! Jag kan återigen konstatera att Gunnar Hökmark valde
              att inte svara på den fråga som han annars ägnade en stor del
              av sitt huvudanförande åt, nämligen frågan om EU-presidenten.
              Hur kommer ni att ställa er i EU-nämnden? Kommer ni att stå lika
              rakryggade emot en EU-president där för att stå på era väljares
              sida, eller kommer ni då att svänga när dörrarna är stängda och
              det inte sitter några på läktaren?
            </seg>
            <seg n="2cd4c998">
              Gunnar Hökmark ställde ett par frågor. Han frågade: Vad är det
              demokratiska problemet med EU? Ligger det på parlamentet eller
              handlar det om det mellanstatliga samarbetet? Det demokratiska
              problemet är att besluten fattas på en nivå som väljarna inte
              kan greppa över, alltför långt ifrån vanliga människor. Makten
              har flyttats längre och längre från människor. Parlamentet är
              en del av problemet. Det är därför folk väljer att vända parlamentsvalen
              ryggen.
            </seg>
            <seg n="9c47c4b1">
              De mellanstatliga inslagen är också en del av problemet. Folk
              ser att beslut helt plötsligt börjar gälla över oss, beslut som
              fattas i strid mot den svenska regeringen som de har varit med
              och röstat fram. Det gäller särskilt nu när det blir fler omröstningar
              med kvalificerad majoritet.
            </seg>
            <seg n="762ae69d">
              Det nya förslaget innebär att mer makt flyttas till EU, att nya
              områden tas upp och blir EU-befogenheter och att EU kan utvidga
              sin kompetens. Jag kan med lugn säga att det är sämre än det som
              ligger i dag, även om jag, som Gunnar Hökmark också vet, inte
              riktigt gillar det vi har i dag heller.
            </seg>
            <seg n="77af4f65">
              Gunnar Hökmark funderar lite över grundlagen och våra skrivningar
              om den. Det är helt riktigt att vi inser våra begränsningar. Vi
              inser att vi inte stensäkert kan säga att det här strider mot
              grundlagen. Men vi säger att när så många remissinstanser har
              sagt att det kan strida mot grundlagen måste frågan utredas ordentligt.
              Vi måste gräva i det. Vi vill ha en lagrådsremiss och en ordentlig
              utredning från regeringen.
            </seg>
            <seg n="e73755b5">
              Jag tycker nog att de som röstar emot de reservationerna också
              skulle må bra av det. Det skulle vara klädsamt om de också insåg
              sina begränsningar och såg att inte heller de kan avgöra om det
              här strider mot grundlagen eller inte. En närmare utredning vore
              klädsam, både för dem som i grunden är för fördraget och för dem
              som i grunden är emot fördraget.
            </seg>
          </u>
          <note n="c4a36c57">
            Föredrogs
          </note>
          <note n="bfaa0c52">
            Ajournering
          </note>
          <note n="df53dc24">
            Kammaren beslutade kl. 13.51 på förslag av tredje vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <u who="gustav_fridolin_991ef7" xml:id="i-0cb7802ea67516ff-0" n="774d61bf" prev="i-3c6aefc957098d9c-0">
            <seg n="b13ba163">
              Återupptagna förhandlingar
            </seg>
            <seg n="f592d151">
              Skatteutjämningssystemet
            </seg>
          </u>
          <note n="84fd1a67">
            Förhandlingarna återupptogs kl. 14.00.
          </note>
          <note n="85324693">
            4 § Frågestund
          </note>
          <note n="d493d0c8">
            Anf. 26 TALMANNEN:
          </note>
          <note n="c81aee80">
            I dagens frågestund deltar fem statsråd: statsrådet Pär Nuder,
            som svarar på allmänpolitiska frågor, utbildningsminister Thomas
            Östros, statsrådet Lars-Erik Lövdén, statsrådet Barbro Holmberg
            och statsrådet Carin Jämtin.
          </note>
          <note type="speaker" n="7b9f5bfc">
            Anf. 27 ESKIL ERLANDSSON (c):
          </note>
          <u who="eskil_erlandsson_afa9cb" xml:id="i-a50399fdece8d325-0" n="50954aaf" next="i-08448fdbeb31518d-0">
            <seg n="c8253fd6">
              Herr talman! Jag har en fråga till statsrådet Lövdén, och den
              handlar om vårt skatteutjämningssystem. Vi har en bred debatt
              i landet om detta system. Det är en angelägen debatt, förvisso,
              men ibland lite underlig, tycker jag. Det är viktigt att slå fast
              att vi måste ha ett sådant här system för att alla delar av landet
              ska få lika förutsättningar för att utvecklas. Då är det två huvudmoment
              som jag tycker är viktiga att ta upp. Det ena handlar om att få
              fart på tillväxt och utveckling i alla delar av landet, i Helsingfors
              likaväl som i till exempel mitt hemlän Kronoberg.
            </seg>
            <seg n="bc134995">
              Den andra del som jag tycker är viktig att diskutera är kommunernas
              skattebaser. Från Centerpartiets sida har vi lagt förslag om ett
              nytt inkomstskattesystem, innebärande att skattebasen förändras
              så att det ger minskat tryck på skatteutjämningssystemet, samtidigt
              som det skulle ge låg- och medelinkomsttagarna en förstärkning
              i hushållsplånboken.
            </seg>
            <seg n="48af307b">
              Vad anser statsrådet om de här förslagen och idéerna om att stärka
              skattebasen i landets kommuner?
            </seg>
          </u>
          <note n="3aaa3475">
            Anf. 28 Statsrådet LARS-ERIK LÖVDÉN (s):
          </note>
          <u who="eskil_erlandsson_afa9cb" xml:id="i-08448fdbeb31518d-0" n="50954aaf" prev="i-a50399fdece8d325-0">
            <seg n="8f29af03">
              Herr talman! Jag välkomnar den väldigt tydliga deklaration som
              Eskil Erlandsson gör om att Centerpartiet står bakom en långtgående
              inkomst- och kostnadsutjämning. Jag tycker att det är välkommet.
              Jag har eftersträvat i den diskussion som nu pågår om utjämningssystemet
              att skapa en bred parlamentarisk uppslutning i riksdagen bakom
              ett reformerat utjämningssystem. Det finns som bekant väldigt
              många synpunkter på hur enskildheter i det förslag som presenteras
              ska utformas inför det propositionsarbete som ska ske till våren.
              Jag har en öppen attityd och välkomnar en bred diskussion, och
              jag hoppas att vi kan få ett förslag som stöds av en bred parlamentarisk
              majoritet.
            </seg>
            <seg n="288ad92b">
              Jag har försökt sätta mig in i Centerpartiets förslag om att
              bredda skattebaserna, och det är en viktig diskussion att föra
              framför allt i perspektivet av hur vi mer långsiktigt klarar finansieringen
              av de grundläggande välfärdssystem som kommunerna och landstingen
              svarar för. Jag har ingen omedelbar reflexion kring för- och nackdelarna
              med Centerpartiets förslag. Det är viktigt att föra en diskussion
              om de långsiktiga finansiella förutsättningarna för kommuner och
              landsting.
            </seg>
          </u>
          <note type="speaker" n="d80badd2">
            Anf. 29 ESKIL ERLANDSSON (c):
          </note>
          <u who="eskil_erlandsson_afa9cb" xml:id="i-a50399fdece8d325-1" n="50954aaf" next="i-08448fdbeb31518d-1">
            <seg n="44e594a6">
              Herr talman! Jag tackar för svaret så här långt. Min följdfråga
              blir: Hur ämnar statsrådet föra den här diskussionen? Kommer den
              att ske i form av en parlamentarisk utredning, eller på vilket
              sätt ska vi tillsammans forma ett system som är mer långsiktigt
              och som ger möjligheter och förutsättningar för alla delar av
              landet att utvecklas på ett bra sätt?
            </seg>
          </u>
          <note n="9c6258fa">
            Anf. 30 Statsrådet LARS-ERIK LÖVDÉN (s):
          </note>
          <u who="eskil_erlandsson_afa9cb" xml:id="i-08448fdbeb31518d-1" n="50954aaf" prev="i-a50399fdece8d325-1">
            <seg n="afc68ee8">
              Herr talman! Jag vill inte avisera en utredning i dag. Diskussionen
              pågår redan. Kommun- och Landstingsförbunden är i hög grad engagerade
              i diskussionen om de långsiktiga möjligheterna att klara finansieringen
              av våra generella välfärdsåtaganden. Partierna har också ett ansvar
              att för den debatten.
            </seg>
            <seg n="fe465877">
              Än en gång: Jag tyckte att det var välkommet att Eskil Erlandsson
              i klartext deklarerade att Centerpartiet står bakom att vi måste
              ha ett utjämningssystem som garanterar lika förutsättningar i
              alla delar av landet.
            </seg>
            <seg n="71952368">
              EU:s flyktingpolitik
            </seg>
          </u>
          <note type="speaker" n="f78f5ab1">
            Anf. 31 HILLEVI LARSSON (s):
          </note>
          <u who="hillevi_larsson_67e0bc" xml:id="i-5cbf4723e80ebd89-0" n="5a5929f6">
            <seg n="9688d161">
              Herr talman! Jag skulle vilja ställa en fråga till migrationsminister
              Barbro Holmberg.
            </seg>
            <seg n="705381db">
              När man talar om flyktingpolitiken är det väldigt intressant
              att se den ur ett europeiskt perspektiv. Där kan man säga att
              den är osolidarisk på det sättet att vissa länder tar ett väldigt
              stort ansvar och tar emot många flyktingar, inte minst när det
              är kris och krig i världen, medan andra länder som exempelvis
              vårt grannland Finland bara tar emot en handfull flyktingar. Det
              här tycker jag är den stora och intressanta frågan att diskutera
              när det gäller flyktingar.
            </seg>
            <seg n="470477a3">
              Nu föreslår EU att man skulle ha mer av gemensam flyktingpolitik.
              Vad jag har förstått är huvudsyftet att komma åt dem som försöker
              vältra över hela ansvaret på sina grannländer.
            </seg>
            <seg n="485410b8">
              Då är min fråga: Vad är regeringens syn på det som pågår i EU?
              Är detta någonting som är positivt för flyktingpolitiken? Är det
              mestadels positivt, eller finns det också något negativt i detta?
            </seg>
          </u>
          <note type="speaker" n="60d3a881">
            Anf. 32 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-3f8ea29e869bcab7-0" n="6f49a43c">
            <seg n="5ea8dcf8">
              Herr talman! Det är mycket riktigt så som Hillevi Larsson påpekar,
              att det är väldigt olika mellan olika länder vilket ansvar man
              tar. Det är väldigt olyckligt, särskilt om man ser flyktingspolitiken
              ur perspektivet att vi har 17 miljoner flyktingar i världen och
              400 000 asylsökande i Europa. Då är det naturligtvis oerhört viktigt
              att vi har ett enhetligt system så att alla länder tar ansvar
              för flyktingsituationen i världen och ser till att de asylsökande
              som kommer till Europa blir behandlade på ett rättssäkert och
              humant sätt.
            </seg>
          </u>
          <note type="speaker" n="64631367">
            Anf. 33 HILLEVI LARSSON (s):
          </note>
          <u who="hillevi_larsson_67e0bc" xml:id="i-5cbf4723e80ebd89-1" n="5a5929f6">
            <seg n="525d1e5f">
              Herr talman! Tack så mycket. Jag tror också att det här är helt
              rätt väg att gå, inte minst med tanke att flyktingar också rör
              sig mellan de olika medlemsländerna i EU. Det ska inte få bli
              så att vissa länder till och med använder tekniska regler för
              att försöka forsla flyktingar vidare till ett annat medlemsland.
            </seg>
            <seg n="e67bbd9e">
              Jag har även hört att det har varit en diskussion om att man
              skulle införa begränsningar. Man ska inte ha alltför generösa
              regler. Där finns en diskussion om tolkningen av detta. Jag förstår
              att man av till exempel humanitära skäl skulle kunna låta så många
              flyktingar stanna som landet väljer. Frågan gäller framför allt
              att komma åt dem som vill ta emot extremt få. Stämmer detta?
            </seg>
          </u>
          <note type="speaker" n="572f4101">
            Anf. 34 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-3f8ea29e869bcab7-1" n="6f49a43c">
            <seg n="3cdada82">
              Herr talman! Precis, förslaget till konstitution reglerar inte
              allt, utan det är bara vissa avsnitt som regleras. EU kommer inte
              att detaljreglera allting heller. Precis som Hillevi Larsson säger
              kommer humanitära skäl inte att regleras. Dem kommer länderna
              själva att kunna fatta beslut om, och de kan också ligga på en
              högre nivå ifall man så bestämmer.
            </seg>
            <seg n="193c8684">
              CSN
            </seg>
          </u>
          <note type="speaker" n="1f4a73ec">
            Anf. 35 TORSTEN LINDSTRÖM (kd):
          </note>
          <u who="torsten_lindstrom_23373d" xml:id="i-31f139f7b089eee0-0" n="f3186826">
            <seg n="86b83fab">
              Herr talman! Jag har en fråga till utbildningsministern.
            </seg>
            <seg n="a0324a6d">
              Nära en halv miljon människor var under förra året beroende av
              Centrala studiestödsnämnden, CSN, för sin försörjning. CSN måste
              fungera för att de och deras familjer ska få råd till mat, hyra
              och livets nödtorft. Men CSN har problem. 150 miljoner ska sparas.
              Elva kontor ska läggas ned, två kontor ska läggas ihop och närmare
              190 personer riskerar att förlora jobbet. Studenter oroas över
              konsekvenserna av dessa neddragningar. Ska det ta ännu längre
              tid att få sina ansökningar behandlade?
            </seg>
            <seg n="ee9b73bc">
              Riksdagens revisorer har liksom studentorganisationerna efterlyst
              en genomtänkt strategi från regeringens sida för att komma till
              rätta med den här situationen, se till att Sveriges studenter
              ska kunna känna sig trygga, få sina pengar och få en rättssäker
              behandling.
            </seg>
            <seg n="fc62a1a6">
              Min fråga till statsrådet är: Vad tänker regeringen göra för
              att leva upp till de här förväntningarna och se till att våra
              studenter kan känna sig trygga?
            </seg>
          </u>
          <note type="speaker" n="207b34ea">
            Anf. 36 Utbildningsminister THOMAS ÖSTROS (s):
          </note>
          <u who="unknown" xml:id="i-fddc463ccc527d24-5" n="f3e54f30">
            <seg n="abdbe687">
              Herr talman! Regeringen har med benäget bistånd från riksdagen
              arbetat mycket hårt med att stötta CSN så att man kan ge ordentlig
              och bra service till alla landets studenter. Vi har ökat resurserna
              kraftigt. Vi har bistått i att bygga upp en ny serviceorganisation
              bland annat i Kiruna för att kunna svara på studenters och elevers
              frågor.
            </seg>
            <seg n="38079416">
              Samtidigt jobbar CSN med att använda resurserna på ett sådant
              sätt att de också kan modernisera sig och använda ny teknik, satsa
              på informationstekniken. Därför är det ingen besparing de är utsatta
              för, utan de använder sina resurser på att satsa mer på ny teknik
              för att kunna förbättra sin service.
            </seg>
            <seg n="c0337c9c">
              Under våren och hösten har också antalet ärenden minskat mycket
              kraftigt på CSN. Det beror framför allt på att antalet personer
              i vuxenutbildning har minskat. På många kontor hade man inte fullt
              upp med arbetsuppgifter. Det är naturligt att man omstrukturerar
              sin verksamhet. Men vårt krav från regeringens sida är att servicen
              ska upprätthållas. Här har vi sett mycket goda tecken det senaste
              året på en ordentlig förbättring i servicen jämfört med hur det
              var för några år sedan.
            </seg>
          </u>
          <note type="speaker" n="4f8a278c">
            Anf. 37 TORSTEN LINDSTRÖM (kd):
          </note>
          <u who="torsten_lindstrom_23373d" xml:id="i-31f139f7b089eee0-1" n="f3186826">
            <seg n="4f9c69fc">
              Herr talman! 150 miljoner ska sparas och nästan 200 människor
              sägas upp. Det är mycket märkligt att utbildningsministern inte
              vill medge att detta är en besparing och en nedskärning. Jag är
              övertygad om att de personer som berörs av detta upplever det
              som en mycket stark nedskärning och försämring av servicen.
            </seg>
            <seg n="24617cbf">
              Det här svaret visar att regeringen saknar den genomtänkta strategi
              för att komma till rätta med CSN:s problem som just Riksdagens
              revisorer efterlyser, som studentorganisationerna efterlyser och
              som just i dessa dagar behandlas här i riksdagen och i utbildningsutkottet.
              Det är då något förvånande att de signaler som kommer in från
              landet inte tas på större allvar av utbildningsministern. Socialdemokraterna
              här i riksdagen vill till och med avslå de efterlysningar av strategi
              för att komma till rätta med problemen, minskat beroende av förseningsavgifter,
              som CSN i dag är väldigt beroende av, och andra effektiviseringsåtgärder
              som revisorerna föreslår.
            </seg>
            <seg n="165df095">
              Det är också något märkligt, herr talman, att en myndighet som
              CSN är så oerhört beroende av avgifter och inte av anslag från
              staten. Det är ju en servicemyndighet.
            </seg>
            <seg n="ecd5d3dc">
              Min fråga kvarstår: Vad tänker ministern göra?
            </seg>
          </u>
          <note type="speaker" n="0809a1ae">
            Anf. 38 Utbildningsminister THOMAS ÖSTROS (s):
          </note>
          <u who="unknown" xml:id="i-fddc463ccc527d24-6" n="f3e54f30">
            <seg n="37eb2d3b">
              Herr talman! Alla som nu hörde frågeställaren för andra gången
              tror nog att Kristdemokraterna satsar mer pengar på CSN än vad
              regeringen gör. Så är icke fallet. Det är ungefär som när Kristdemokraterna
              brukar kritisera bidragsdelen i studiemedlen. Då tror man också
              att de satsar mer pengar än vad regeringen gör. Så är icke fallet.
              Det är alltid mindre. Så det handlar inte om resurser från Kristdemokraternas
              sida. De är inte beredda att satsa på CSN.
            </seg>
            <seg n="7f20c8bb">
              Det borgerliga alternativet har varit att låta banksystemet ta
              över det som är en känslig myndighetsutövning, att avgöra vem
              som har rätt till studiemedel eller inte. Det säger vi nej till.
              I stället jobbar vi hårt med att se till att fortsätta den trend
              som nu gäller, bättre service till studenterna, för det har de
              rätt att kräva.
            </seg>
            <seg n="c4e86df5">
              Post- och Inrikes Tidningar
            </seg>
          </u>
          <note type="speaker" n="532dde95">
            Anf. 39 CECILIA WIKSTRÖM (fp):
          </note>
          <u who="cecilia_wikstrom_7c6a2b" xml:id="i-b0ad84c81a506142-0" n="958d5786">
            <seg n="14f8c531">
              Herr talman! Jag vill rikta min fråga till statsrådet Pär Nuder.
            </seg>
            <seg n="35b03861">
              Sedan 1645 har det svenska kungörelsesystemet fungerat fläckfritt.
              Nu är detta hotat. Regeringen har för avsikt att avskaffa Post-
              och Inrikes Tidningar och ersätta denna periodiskt utkommande
              publikation med e-post eller e-tidning detta utan att säkerheten,
              trovärdigheten, tillgängligheten eller arkiveringen har utretts
              till fullo. Inte heller har man utrett vilka skadeståndsprocesser
              som statsmakten kan drabbas av när den elektroniska publiceringen
              fallerar, för tekniken är inte perfekt. Det vet ju alla.
            </seg>
            <seg n="23ee45f4">
              Det mest besynnerliga i detta är att ägaren av Post- och Inrikes
              Tidningar, alltså Svenska Akademien, inte har kontaktats i frågan.
              Akademiens viktigaste arbete är arbetet med kartläggning av det
              svenska språket i Svenska Akademiens ordbok. Hela detta arbete
              finansieras i dag av intäkterna från Post- och Inrikes Tidningar.
              Svenska Akademien uppbär alltså inget som helst statsanslag.
            </seg>
            <seg n="3756dfe5">
              Min fråga till Pär Nuder är följande: Varför har inte regeringen
              tagit till sig kritiken och lagt ned det här ärendet? Varför vill
              man rasera en kungörelseordning som fungerar? Eller tycker man
              att det är rimligt att lägga ned Svenska Akademiens ordbok när
              den efter 120 år är framme vid bokstaven t som i totalhaveri?
            </seg>
          </u>
          <note type="speaker" n="99ad4235">
            Anf. 40 Statsrådet PÄR NUDER (s):
          </note>
          <u who="unknown" xml:id="i-fddc463ccc527d24-7" n="f3e54f30">
            <seg n="89008dfd">
              Herr talman! Som ansvarig för grundlagsfrågorna i regeringen
              brukar jag här i riksdagen från tid till annan få frågan om regeringens
              syn på tillkännagivanden från riksdagen. Jag brukar varje gång
              upprepa att regeringen tar tillkännagivanden från riksdagen på
              mycket stort allvar.
            </seg>
            <seg n="b869d0ce">
              Bakgrunden till den fråga som Cecilia Wikström ställer är just
              ett tillkännagivande från riksdagen. Nu råkar jag veta att Cecilia
              Wikström har varit uppvaktad av Akademiens ständige sekreterare
              Horace Engdahl i den här frågan. Jag kan meddela kammaren att
              så har jag också varit. Regeringen bereder nu frågan om hur vi
              ska hantera det tillkännagivande från riksdagen som vi ifrågasätter.
              Vi försöker bereda frågan i så positiv anda som det någonsin går.
            </seg>
          </u>
          <note type="speaker" n="f4d33592">
            Anf. 41 CECILIA WIKSTRÖM (fp):
          </note>
          <u who="cecilia_wikstrom_7c6a2b" xml:id="i-b0ad84c81a506142-1" n="958d5786">
            <seg n="056e4af3">
              Herr talman! Jag tycker att det var ett trevligt och bra svar
              att man bereder ärendet i en positiv anda.
            </seg>
            <seg n="ad334b71">
              Jag är medveten om att riksdagen för ett antal år sedan har fattat
              det här beslutet. Men medge, herr talman, att det är märkligt
              att lagutskottet inte fått yttra sig i kungörelsefrågan som påverkar
              ett antal lagar. Arbetet med Svenska Akademiens ordbok, som är
              ett av världens största kulturprojekt, har inte kulturutskottet
              fått yttra sig över. Inte heller har man tagit till sig den stundtals
              mycket skarpa kritik som remissinstanserna har framfört.
            </seg>
            <seg n="408ab906">
              Jag har blivit uppvaktad av Svenska Akademien, dock icke av dess
              ständige sekreterare. Men detta är en mycket, mycket viktig kulturpolitisk
              fråga som kulturutskottet inte har haft rätt att yttra sig över.
              Detta finner jag anmärkningsvärt.
            </seg>
          </u>
          <note type="speaker" n="64389c92">
            Anf. 42 Statsrådet PÄR NUDER (s):
          </note>
          <u who="unknown" xml:id="i-fddc463ccc527d24-8" n="f3e54f30">
            <seg n="3263b154">
              Herr talman! Jag uppfattar det som en plädering mot riksdagens
              beslut och mot den beslutsordning som finns här i riksdagen. Det
              är väl bra att Cecilia Wikström får lufta sina synpunkter på hur
              frågor hanteras här i riksdagen. Jag uppfattar inte att de är
              riktade till regeringen.
            </seg>
            <seg n="14f0c111">
              Regeringen har i grunden en positiv hållning till den syn som
              Svenska Akademien har på den här frågan, nämligen att Post- och
              Inrikes Tidningar är väldigt viktig. Den finansierar ordboken
              som är av betydande intresse för oss alla i Sverige. Men, som
              sagt, jag tror att Cecilia Wikström nästa gång kanske ska vända
              sig till riksdagen i den här frågan.
            </seg>
            <seg n="2f26f94b">
              Svenskt biståndsarbete
            </seg>
          </u>
          <note type="speaker" n="34f43e8b">
            Anf. 43 EWA BJÖRLING (m):
          </note>
          <u who="ewa_bjorling_4387ea" xml:id="i-a111ce5642f3138a-0" n="db2ceea5">
            <seg n="9b924f46">
              Herr talman! Jag vill ställa en fråga till biståndsminister Carin
              Jämtin. Men jag vill börja med att hälsa henne välkommen i sitt
              nya ämbete.
            </seg>
            <seg n="81016258">
              I propositionen för global utveckling ges u-länderna rollen att
              i högre grad äga frågorna själva, samtidigt som Sverige ska verka
              för ett mer flexibelt synsätt och med ökad närvaro. Hur ser ministern
              på att flytta fler utvecklingsenheter till exempelvis Afrika för
              det är där vi verkar mest det vill säga till det land vi ska vara
              i?
            </seg>
          </u>
          <note type="speaker" n="0565c31f">
            Anf. 44 Statsrådet CARIN JÄMTIN (s):
          </note>
          <u who="unknown" xml:id="i-fddc463ccc527d24-9" n="f3e54f30">
            <seg n="c02461af">
              Herr talman! Mitt problem är att jag inte riktigt uppfattade
              slutet på frågan, så jag vore jätteglad om den kunde upprepas.
            </seg>
          </u>
          <note type="speaker" n="d238b978">
            Anf. 45 EWA BJÖRLING (m):
          </note>
          <u who="ewa_bjorling_4387ea" xml:id="i-a111ce5642f3138a-1" n="db2ceea5">
            <seg n="7f66a292">
              Herr talman! Hur ser ministern på att flytta fler utvecklingsenheter
              till exempelvis Afrika, det vill säga att vi ska verka mer lokalt
              på plats i det land som vi har tänkt oss att hjälpa?
            </seg>
          </u>
          <note type="speaker" n="d9cf6693">
            Anf. 46 Statsrådet CARIN JÄMTIN (s):
          </note>
          <u who="unknown" xml:id="i-fddc463ccc527d24-10" n="f3e54f30">
            <seg n="4c995206">
              Herr talman! Tack för de välkomnande orden till att börja med.
              Det glömde jag att säga.
            </seg>
            <seg n="d6864f94">
              Precis som Ewa Björling mycket riktigt sade lägger vi i proposition
              122 mer vikt vid samarbetsländernas egna fattigdomsstrategier
              och vad de själva sätter fokus på i sitt fattigdomsbekämpningsarbete.
              Då måste man se till olika aktörer. Vi själva måste vara närvarande
              på olika sätt, men det behöver inte betyda att det är Sida, regeringen
              eller genom UD, utan det kan vara andra svenska aktörer. Det kan
              också betyda att vi samordnar oss med olika länder. Vi kan samordna
              oss med andra biståndsgivare genom multilaterala organisationer
              och så vidare, för att svenskt bistånd på det sättet ska finnas
              mer på plats.
            </seg>
            <seg n="0568c707">
              Jag tror att det viktiga är att förlägga partnerskapet och ägarskapet
              mer till samarbetsländerna och att vi ser på nya sätt att arbeta
              på fältet i länderna.
            </seg>
          </u>
          <note type="speaker" n="91a70e55">
            Anf. 47 EWA BJÖRLING (m):
          </note>
          <u who="ewa_bjorling_4387ea" xml:id="i-a111ce5642f3138a-2" n="db2ceea5">
            <seg n="de6c591c">
              Herr talman! Jag tackar biståndsministern för svaret. Frågan
              kan också ses mot bakgrund av att om man flyttar mer verksamhet
              att verka på plats, bygger man in ett nytt utvecklingsperspektiv
              direkt i landet för att skapa en egen kompetenshöjning.
            </seg>
            <seg n="c71a9fc7">
              Jag anser att det är väldigt viktigt att Sverige är mer aktivt
              direkt i de länder som vi vill hjälpa, just för att de ska skapa
              en egen utveckling. Det slutliga målet måste ändå vara att vi
              har en utfasning av biståndet, eller är det inte det?
            </seg>
          </u>
          <note type="speaker" n="e70c4267">
            Anf. 48 Statsrådet CARIN JÄMTIN (s):
          </note>
          <u who="unknown" xml:id="i-fddc463ccc527d24-11" n="f3e54f30">
            <seg n="3c8593b5">
              Herr talman! I fråga om den sista kommentaren är vi helt överens.
              Målet med biståndet är att det avskaffar sig självt och att länderna
              själva driver sina utvecklingsprocesser med egenproducerade medel.
            </seg>
            <seg n="2efa4b07">
              Det viktiga, om jag går tillbaka till proposition 122, är att
              samarbetsländerna själva äger sina processer. Det är inte att
              det blir svenskar som på plats hjälper personer i Afrika, i Asien
              eller på andra ställen utan att utvecklingsländerna själva driver
              processerna.
            </seg>
            <seg n="05dfa9fb">
              Vad som har hänt, och det är mycket glädjande, under de senaste
              2030 åren är att kapaciteten på plats i länderna har gått upp
              otroligt mycket. I Moçambique fanns det, när Moçambique blev självständigt,
              68 läkare i hela landet. I dag finns det oerhört många fler utbildade
              akademiker i landet. Det är de som måste bygga sin utveckling
              vidare. Det är det som är det viktiga.
            </seg>
            <seg n="af2de713">
              Bostadsbyggandet
            </seg>
          </u>
          <note type="speaker" n="faf8c6ac">
            Anf. 49 MARIETTA DE POURBAIX-LUNDIN (m):
          </note>
          <u who="marietta_de_pourbaix-lundin_920004" xml:id="i-7ad82065cb1e6d1a-0" n="56f9e88d" next="i-6bbbfa07aa95b82e-0">
            <seg n="fb9c8e14">
              Herr talman! Min fråga är väldigt kort och går att besvara med
              ja eller nej. Anser statsrådet Lövdén att regeringens åtgärder
              för att få i gång bostadsbyggandet är kraftfulla?
            </seg>
          </u>
          <note n="d345649c">
            Anf. 50 Statsrådet LARS-ERIK LÖVDÉN (s):
          </note>
          <u who="marietta_de_pourbaix-lundin_920004" xml:id="i-6bbbfa07aa95b82e-0" n="56f9e88d" prev="i-7ad82065cb1e6d1a-0">
            <seg n="03b14109">
              Herr talman! Ja.
            </seg>
          </u>
          <note type="speaker" n="22a38088">
            Anf. 51 MARIETTA DE POURBAIX-LUNDIN (m):
          </note>
          <u who="marietta_de_pourbaix-lundin_920004" xml:id="i-7ad82065cb1e6d1a-1" n="56f9e88d" next="i-6bbbfa07aa95b82e-1">
            <seg n="a4941a49">
              Herr talman! Om de nu är så kraftfulla, hur kommer det sig då
              att bostadsbyggandet inte ökar? Vi kan titta på byggandet av lägenheter
              i flerbostadshus. Om man jämför de nio första månaderna i år med
              de nio första månaderna förra året skedde det en minskning med
              5 %. Det är faktiskt ett kvitto på att de här åtgärderna inte
              är så kraftfulla såvida inte statsrådet har en annan definition
              av kraftfulla än vad jag tror att vi andra har.
            </seg>
          </u>
          <note n="d6d68359">
            Anf. 52 Statsrådet LARS-ERIK LÖVDÉN (s):
          </note>
          <u who="marietta_de_pourbaix-lundin_920004" xml:id="i-6bbbfa07aa95b82e-1" n="56f9e88d" prev="i-7ad82065cb1e6d1a-1">
            <seg n="dbcbcf43">
              Herr talman! Som Marietta de Pourbaix-Lundin vet är det inte
              bara regeringen som har ett ansvar för bostadsbyggandet. Kommunerna
              har en nyckelroll när det gäller bostadsförsörjningen, och det
              har också byggbranschen.
            </seg>
            <seg n="740b09e6">
              Vi står inför en ganska stor omställning i byggbranschen nu.
              Det handlar om att gå från produktion och planer för mer exklusiva
              bostadsrätter till att bygga lägenheter för normalinkomsttagare.
              Den processen pågår. Jag ser utomordentligt goda exempel runtom
              i landet. I min egen hemkommun Malmö planeras det nu för 2 000
              nya hyresrätter på ganska kort tid, några år.
            </seg>
            <seg n="632ffd23">
              Vi sitter i en lite mer problematisk situation i Helsingforssregionen.
              Här är problemen större med att ställa om byggandet, som har varit
              så ensidigt inriktat på den mer exklusiva produktionen.
            </seg>
          </u>
          <note n="27e29105">
            Barns situation vid skadeståndsärenden
          </note>
          <note type="speaker" n="234adfdd">
            Anf. 53 ANNELIE ENOCHSON (kd):
          </note>
          <u who="annelie_enochson_5d2b54" xml:id="i-241232f37facfd6f-0" n="6e0830b4">
            <seg n="7ac41a5f">
              Herr talman! Jag vill rikta min fråga till statsrådet Pär Nuder,
              som i dag svarar på de allmänpolitiska frågorna. Varför tas inte
              hänsyn till barnens situation och barnens bästa vid skadeståndsärenden
              hos Kronofogdemyndigheten? Som det nu är går statens anspråk före
              när det gäller allmänna mål.
            </seg>
            <seg n="c8b79a5c">
              I ett aktuellt barnmisshandelsmål där fadern dömts att betala
              skadestånd till sina söner har pojkarna väntat i tre år på sitt
              skadestånd. Förutom statens förtur kommer nu ytterligare skadestånd
              gentemot fadern. I detta fall är det kontokortsskulder på 40 000
              kr. Dessa 40 000 kr har samma prioritet som barnens skadestånd
              trots att de nyss inkommit medan pojkarna har väntat i tre år.
              Anser ministern att detta förhållande är rimligt?
            </seg>
          </u>
          <note type="speaker" n="3adb3210">
            Anf. 54 Statsrådet PÄR NUDER (s):
          </note>
          <u who="unknown" xml:id="i-fddc463ccc527d24-12" n="f3e54f30">
            <seg n="9e44e7f7">
              Herr talman! Jag ska erkänna att frågan dessvärre är ny för mig
              även om den säkert är av betydande vikt och även av allmänpolitisk
              vikt. Jag råder frågeställaren att antingen ställa en fråga eller
              rikta en interpellation till det ansvariga statsrådet, som jag
              tror är finansminister Bosse Ringholm.
            </seg>
          </u>
          <note type="speaker" n="ad389844">
            Anf. 55 ANNELIE ENOCHSON (kd):
          </note>
          <u who="annelie_enochson_5d2b54" xml:id="i-241232f37facfd6f-1" n="6e0830b4">
            <seg n="f1addfd5">
              Herr talman! Jag förstår att detta är en mycket specifik fråga
              men jag vill ändå nu, när jag har fem statsråd med mig, att ni
              tar med er denna fråga. Jag kommer också att rikta en direkt fråga.
            </seg>
            <seg n="426ec3fa">
              Resurser till forskningen
            </seg>
          </u>
          <note type="speaker" n="85146b1f">
            Anf. 56 LENNART GUSTAVSSON (v):
          </note>
          <u who="lennart_gustavsson_b81021" xml:id="i-1f4216ed6d2b6146-0" n="f8df872b">
            <seg n="0277da16">
              Herr talman! Just nu talas det väldigt mycket om tillväxt. Det
              förs tillväxtsamtal på olika nivåer. I en i alla stycken uthållig
              tillväxt har naturligtvis forsknings- och innovationspolitiken
              en helt avgörande betydelse. Men det har varit en smula oklart
              när vi får en ny forskningspolitisk proposition. Så jag riktar
              min mycket enkla fråga till utbildningsminister Östros: När påbörjas
              arbetet med en ny forskningspolitisk proposition?
            </seg>
          </u>
          <note type="speaker" n="6b8d90b5">
            Anf. 57 Utbildningsminister THOMAS ÖSTROS (s):
          </note>
          <u who="unknown" xml:id="i-fddc463ccc527d24-13" n="f3e54f30">
            <seg n="2ec29c27">
              Herr talman! Det har påbörjats för ett bra tag sedan. Under denna
              vecka inkommer de forskningsstratgier som vi har bett våra forskningsråd,
              universitet och högskolor fundera på under våren, sommaren och
              hösten. De ska vara ett starkt underlag vid våra övervägningar
              inför den forskningspolitiska propositionen. Den läggs ju fram,
              som riksdagen har beställt, i mitten av varje mandatperiod.
            </seg>
            <seg n="aff1da1e">
              Jag delar Lennart Gustavssons ståndpunkt att det är en av de
              mest grundläggande, långsiktiga tillväxtfrågor vi har. Det är
              också en växande insikt i Europa, där ju Sverige rankas som nummer
              ett när det gäller forskning och innovation. Men vi behöver ta
              nya steg för att behålla den positionen. Vi kommer att ha ett
              samarbete kring det, också med våra samarbetspartier naturligtvis,
              för att stärka forsknings- och innovationspolitiken.
            </seg>
          </u>
          <note type="speaker" n="cdf7d2b2">
            Anf. 58 LENNART GUSTAVSSON (v):
          </note>
          <u who="lennart_gustavsson_b81021" xml:id="i-1f4216ed6d2b6146-1" n="f8df872b">
            <seg n="7647555b">
              Herr talman! Jag är naturligtvis, liksom Vänsterpartiet, fullt
              övertygad om att vi både konstruktivt och kreativt kan bidra till
              jobbet omkring en ny forsknings- och innovationspolitik. Jag tror
              också att det är viktigt att det finns en tydlighet från den centrala
              nivån, regeringsnivån, att det finns ett samlat, tydligt ansvar
              inom regeringen. Jag skulle vilja be att utbildningsministern
              kommenterar det påståendet. Hur viktigt menar utbildningsministern
              att det är att det finns ett tydligt, sammanhållet och samordnat
              ansvar för forskningspolitiken?
            </seg>
          </u>
          <note type="speaker" n="fae2f32f">
            Anf. 59 Utbildningsminister THOMAS ÖSTROS (s):
          </note>
          <u who="unknown" xml:id="i-fddc463ccc527d24-14" n="f3e54f30">
            <seg n="0b42bf63">
              Herr talman! Jag delar verkligen Lennart Gustavssons ståndpunkt
              där. Vi har ju i regeringen gjort så att vi har samordnat forsknings-
              och innovationspolitiken starkare än någonsin tidigare.
            </seg>
            <seg n="5832fb35">
              Det finns flera viktiga myndigheter som jobbar under det här
              området. Det är högskolor och universitet. Det är vårt vetenskapsråd
              som jobbar med grundforskningen och finansierar det bästa av forskningen.
              Det är Verket för innovationssystem, Vinnova, som arbetar just
              med innovationsperspektivet, att koppla forskningen till näringslivets
              behov för att få ökat företagande och fler jobb som är forskningsbaserade.
              Sedan har vi de två forskningsråden FAS, mot socialvetenskaperna,
              och FORMAS, mot miljö- och uthållighetsforskningen. Alla dessa
              myndigheter är samordnade under mig som statsråd fast de finns
              på olika departement.
            </seg>
            <seg n="dbb01709">
              Det är ett sätt att inför nästa forskningspolitiska proposition
              verkligen få en gemensam syn på hur vi stärker både den fria forskningen
              och innovationskraften för att få ut fler jobb och ökad tillväxt
              av de forskningsresurser vi stoppar in.
            </seg>
            <seg n="d4793056">
              Human flyktingpolitik
            </seg>
          </u>
          <note type="speaker" n="82debed6">
            Anf. 60 BIRGITTA CARLSSON (c):
          </note>
          <u who="birgitta_carlsson_2f4bda" xml:id="i-cf259b0a5e62f275-0" n="df0e233c">
            <seg n="eb100f70">
              Herr talman! Min fråga vill jag ställa till migrationsminister
              Barbro Holmberg, som jag också vill hälsa välkommen tillbaka.
            </seg>
            <seg n="7bb37650">
              I Centerpartiet vill vi att Sverige ska bedriva en generös och
              human flykting- och invandrarpolitik. Men alltför ofta ser vi
              motsatsen. Det kan gälla familjer med många barn som vistats här
              under lång tid, kanske flera år, som etablerat sig här i vårt
              land och funnit sig väl till rätta. Barnen fungerar bra i skolan,
              och deras högsta önskan är få stanna här. De utvisas i många fall.
            </seg>
            <seg n="a569deb0">
              Att utvisa barnfamiljer som har etablerat sig väl i det svenska
              samhället till en oviss framtid efter lång vistelse här kan inte
              betraktas som en human politik inom migrationsområdet. Dessa barn
              har ofta skaffat sig goda språkkunskaper och inte sällan lämnat
              en trasig och fasansfull tid bakom sig. Anser migrationsministern
              att regeringens migrationspolitik utifrån dessa barns upplevelser
              kan betraktas som human?
            </seg>
          </u>
          <note type="speaker" n="d7680e9d">
            Anf. 61 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-3f8ea29e869bcab7-2" n="6f49a43c">
            <seg n="1ba1f264">
              Herr talman! Barnkonventionen fyller 14 år i dag. Det kanske
              vi ska tänka på.
            </seg>
            <seg n="050db41f">
              Barnfrågor är väldigt viktiga. Det är en viktig fråga i asylpolitiken.
              Vad jag tror är det allra viktigaste är just det som Birgitta
              Carlsson tar upp, de långa väntetiderna och de långa vistelsetiderna
              i Sverige. Det är en sak som vi måste göra något åt.
            </seg>
            <seg n="3711fb92">
              Vi har långa handläggningstider, men det visar sig också att
              vistelsetiderna blir så långa att barn far väldigt illa av själva
              asylprocessen. Det regeringen har bestämt i dag är att lämna en
              lagrådsremiss till Lagrådet som innehåller att man ska ta bort
              möjligheten till ny ansökan, alltså att man kan återkomma med
              ny ansökan hur många gånger som helst. Det är någonting som förlänger
              vistelsetiderna i Sverige. Det har också visat sig, vilket många
              organisationer har påpekat, att det är något som i första hand
              drabbar barnen.
            </seg>
          </u>
          <note type="speaker" n="760ca730">
            Anf. 62 BIRGITTA CARLSSON (c):
          </note>
          <u who="birgitta_carlsson_2f4bda" xml:id="i-cf259b0a5e62f275-1" n="df0e233c">
            <seg n="0d17192c">
              Herr talman! Det är inte bara barnen som är besvikna över att
              inte få stanna. Åtskilliga svenskar har hört av sig till oss.
              De förstår inte hur vi kan behandla barnfamiljer på det sätt som
              ofta sker i dag.
            </seg>
            <seg n="2a225c5b">
              Inte nog med att barnen drabbas. Företag på åtskilliga platser
              i vårt land blir av med mycket skickliga och ambitiösa anställda,
              och familjeförsörjare berövas möjligheten att försörja sig själva
              och sin familj.
            </seg>
            <seg n="eb5b0fcf">
              Är det inte dags att se över lagarna inom detta område, så att
              vi redan nu, innan bättre regler för arbetskraftsinvandring kommer
              till stånd, bedriver en human migrationspolitik och tar till vara
              den arbetskraft som finns bland våra invandrare?
            </seg>
          </u>
          <note type="speaker" n="2fdca4d5">
            Anf. 63 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-3f8ea29e869bcab7-3" n="6f49a43c">
            <seg n="b570a713">
              Herr talman! Jag tror att det är dags att se över lagarna. En
              parlamentarisk kommitté gör just nu en översyn av utlänningslagens
              bestämmelser. Där tittar man särskilt på bestämmelserna om humanitära
              skäl. Denna kommitté har också i uppdrag att göra en översyn av
              hur man har tillämpat principen om barnets bästa.
            </seg>
            <seg n="dd96a0be">
              När det gäller arbetskraftsinvandring från länder utanför EU
              pågår det ett arbete med direktiv, och regeringen avser att tillsätta
              en utredning som ser över den delen.
            </seg>
            <seg n="c2b4a810">
              Kvinnofrågor i biståndsarbetet
            </seg>
          </u>
          <note type="speaker" n="f8528516">
            Anf. 64 CARINA HÄGG (s):
          </note>
          <u who="carina_hagg_43c77d" xml:id="i-6d07d597b67c8846-0" n="683fb01e">
            <seg n="45fb5afd">
              Herr talman! Riksdagen tar kvinnofrågor på stort allvar. Ett
              uttryck för det är att det i dag pågår en konferens om Afghanistanfrågor
              i förstakammarsalen. Ett annat uttryck för det är att det i dag
              också pågår en konferens i andrakammarsalen där man tar upp frågan
              om hedersvåld under titeln Är kärleken fri?.
            </seg>
            <seg n="4e974f54">
              Att vi tycker att det är oerhört viktigt att jobba med kvinnofrågor
              både internationellt och nationellt är något som är väl känt och
              som vi måste fortsätta med.
            </seg>
            <seg n="16448820">
              Jag kan känna att det som vi gör inom biståndsområdet kanske
              inte räcker. Därför vill jag vända mig till biståndsministern.
              Vi har gjort väldigt mycket när det gäller att fylla på i de kassor
              där andra har dragit undan sina pengar när det gäller att sätta
              av pengar till SRHR-frågor, och vi har hållit fanan högt när det
              gäller att driva dessa frågor. Men för att genomföra millenniemålen
              och för att orka hålla ut när den backlash som president Bush
              satte i gång och som nu rullar runt över världen och även tränger
              sig djupt in i EU-systemet måste vi ha en ytterligare strategi
              för att genomföra millenniemålen. Vad vill Carin Jämtin som biståndsminister
              göra för att hålla fanan högt i dessa frågor även i fortsättningen?
            </seg>
          </u>
          <note type="speaker" n="20a99245">
            Anf. 65 Statsrådet CARIN JÄMTIN (s):
          </note>
          <u who="unknown" xml:id="i-fddc463ccc527d24-15" n="f3e54f30">
            <seg n="ab8b9ba3">
              Herr talman! Carina Hägg pekar på en oerhört viktig och helt
              central fråga för svensk biståndspolitik men faktiskt även för
              svensk utrikespolitik.
            </seg>
            <seg n="6e89b60b">
              Budgeten för biståndspolitiken ökar nästa år ganska rejält, och
              vi prioriterar några områden, bland annat sexuell och reproduktiv
              hälsa och hiv/aids-området. Vi prioriterar också drogområdet och
              konfliktlösning. På alla dessa fyra områden har vi poängterat
              kvinnor och kvinnors ställning.
            </seg>
            <seg n="b24cf860">
              Inom området sexuell och reproduktiv hälsa kommer vi att allokera
              mer pengar till FN:s befolkningsfond för att jobba med just kvinnokliniker
              och stötta dem i deras stöd till kvinnor. Inom aidsområdet kommer
              vi att stödja UNAIDS med lite mer medel. Och när det gäller konflikthantering
              är kvinnors roll i konflikter ett viktigt område att titta på.
              När det gäller droger är det självklart följderna av droger, till
              exempel misshandel och andra hemska följder för kvinnor runtom
              i världen, som kommer att vara en central del. Kvinnor finns alltså
              högt upp på biståndsagendan.
            </seg>
          </u>
          <note type="speaker" n="3dc29b43">
            Anf. 66 CARINA HÄGG (s):
          </note>
          <u who="carina_hagg_43c77d" xml:id="i-6d07d597b67c8846-1" n="683fb01e">
            <seg n="20934e91">
              Herr talman! Jag vill följa upp min fråga genom att också peka
              på EU:s biståndsbudget. Jag vet att man även från EU:s sida har
              fyllt på i en del av de hål som har uppstått när andra, till exempel
              USA, har dragit tillbaka sitt bistånd. Men den här politiken omfattar
              inte hela EU-biståndets budget. Jag tror att vi måste göra mer
              för att över huvud taget få kunskap om vart pengarna går.
            </seg>
            <seg n="3c3f69c5">
              Jag har försökt att få stöd och hjälp till exempel från riksdagens
              utredningstjänst när jag inte själv har mäktat att få klarhet
              i att få klarhet i vart pengarna går. Går en del till att stödja
              SRHR-frågor, och går en del andra pengar kanske till att motarbeta
              det och till plädera för enbart avhållsamhet, vilket jag inte
              tror är en framgångsrik väg till exempel i kampen mot aids? Hur
              ska vi gemensamt kunna få kunskap om hur EU:s biståndsbudget används
              och för vilka syften?
            </seg>
          </u>
          <note type="speaker" n="87677a37">
            Anf. 67 Statsrådet CARIN JÄMTIN (s):
          </note>
          <u who="unknown" xml:id="i-fddc463ccc527d24-16" n="f3e54f30">
            <seg n="15dc403a">
              Herr talman! I måndags var jag på mitt första ministerrådsmöte.
              En av de saker som då togs upp var rapporten om EU:s biståndsbudget
              för förra året. Det som har skett är att återrapporteringen av
              hur biståndsmedlen i EU har använts har blivit bättre. Men vi
              har från den svenska regeringens sida påpekat att det måste bli
              mycket bättre just för att man ska kunna se exakt hur pengarna
              har använts. Kommissionen jobbar tydligt i den riktningen. Och
              jag delar helt Carina Häggs inställning i fråga om detta. Vi måste
              tydligt kunna lyfta fram vilka delar medlen går till.
            </seg>
            <seg n="bc622dbb">
              Avvisning av barn
            </seg>
          </u>
          <note type="speaker" n="8e989bba">
            Anf. 68 HANS BACKMAN (fp):
          </note>
          <u who="hans_backman_6decfb" xml:id="i-d8a94ad03c60cfc2-0" n="362b4243">
            <seg n="66e55131">
              Herr talman! Jag har en fråga till statsrådet Barbro Holmberg.
              I oktober visade TV:s Kalla fakta ett reportage om en 15-årig
              flicka som tillsammans med sin familj fått avslag på sina asylansökningar
              och därmed skulle avvisas. Familjen kom till Sverige 1999, men
              det var först i våras som Migrationsverket beslöt att familjen
              skulle avvisas. Familjen accepterade beslutet men bad att avvisningen
              skulle ske med något annat transportmedel än flyg eftersom dottern
              lider av svår flygfobi. Myndigheten accepterade denna begäran.
              Men trots detta hämtades dottern av en polispiket och transporterades
              till flygplatsen där besättningen i piketen tvingade ned flickan
              på en bår, kedjade fast hennes armar och ben och sedan placerade
              båren på golvet i flygplanet.
            </seg>
            <seg n="fcedfb30">
              Det sätt som detta sköttes på av framför allt Migrationsverket
              och polisen är helt oacceptabelt för ett land som anser sig vara
              humanitärt rättstänkande.
            </seg>
            <seg n="b6df5bb9">
              Min fråga till statsrådet är vilka konkreta åtgärder som hon
              har vidtagit för att hanteringen av barn som ska avvisas ur landet
              i framtiden ska skötas på ett humant och respektfullt sätt.
            </seg>
          </u>
          <note type="speaker" n="4a34e950">
            Anf. 69 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-3f8ea29e869bcab7-4" n="6f49a43c">
            <seg n="82624ec3">
              Herr talman! Jag såg också det programmet, och det var verkligen
              förfärligt att se. Det var förskräckligt att se hur ett barn behandlades
              på detta sätt.
            </seg>
            <seg n="2c653d01">
              Det som jag tänkte på hela tiden när jag tittade på det programmet
              var: Vad kan man göra för att undvika att det går så här långt?
              Precis som Hans Backman sade hade den här familjen kommit till
              Sverige 1999, och nu är det 2003. Familjen har varit här under
              väldigt lång tid, och barn hinner rota sig i Sverige och hinner
              lära sig språket, och det blir oerhört traumatiskt att avvisas
              efter så lång tid.
            </seg>
            <seg n="6d9d2beb">
              Vad jag också kan säga som ett direkt svar på frågan är att Migrationsverket
              och polisen som hade ansvaret för detta ärende håller på att arbeta
              fram riktlinjer för hur arbetet med avvisningarna ska gå till.
            </seg>
          </u>
          <note type="speaker" n="66a2f793">
            Anf. 70 HANS BACKMAN (fp):
          </note>
          <u who="hans_backman_6decfb" xml:id="i-d8a94ad03c60cfc2-1" n="362b4243">
            <seg n="60aac666">
              Herr talman! Jag vill tacka statsrådet för svaret. Frågan om
              hur barn ska behandlas i vårt land är en fråga som engagerar oss
              alla, även de barn som olyckligtvis ska avvisas till de länder
              som de har kommit ifrån.
            </seg>
            <seg n="8f480ec1">
              Jag har en följdfråga till ministern. Hon säger att Migrationsverket
              ska ta fram riktlinjer för hur arbetet med avvisningar av barn
              i familjer ska skötas. Jag känner att detta är så akut. Finns
              det något slutdatum då dessa riktlinjer ska vara klara? Det är
              nämligen väldigt viktigt att detta inte händer igen.
            </seg>
          </u>
          <note type="speaker" n="8ed4792d">
            Anf. 71 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-3f8ea29e869bcab7-5" n="6f49a43c">
            <seg n="0f6d5b53">
              Herr talman! Jag kan inte svara direkt på hur lång tid det kommer
              att ta. Men jag är övertygad om att detta görs skyndsamt. Det
              är den information som jag har fått av Migrationsverket.
            </seg>
            <seg n="a8a069c9">
              Detta ska man också arbeta med kontinuerligt. Vi har i lagstiftningen
              en paragraf där det sägs att vi ska se till barnets bästa i utlänningsärenden.
              Det betyder att man ska se till barnets bästa i hela processen,
              också vid avvisningarna. Det är någonting som man måste arbeta
              med kontinuerligt i myndigheterna.
            </seg>
            <seg n="67af2aee">
              Forskning om boendet
            </seg>
          </u>
          <note type="speaker" n="0f5b2f9e">
            Anf. 72 OWE HELLBERG (v):
          </note>
          <u who="owe_hellberg_32d974" xml:id="i-d7b916ae171b2afd-0" n="fd9803aa" next="i-332157f2a2315757-0">
            <seg n="ea3f7f71">
              Herr talman! Jag har en fråga till Lars-Erik Lövdén. I bostadsbristens
              spår uppstår många problem. I en färsk rapport från hyresgäströrelsen
              sägs det att var fjärde ung människa i 25-årsåldern bor hemma
              hos föräldrarna och att 80 % av dem vill flytta så fort som möjligt.
            </seg>
            <seg n="9afb0408">
              Ensamstående med barn har fått sämre ekonomi och även blivit
              mer trångbodda.
            </seg>
            <seg n="0b06abcb">
              Tyvärr är det också svårt att få fram statistik om hur människor
              bor eftersom Sverige inte har genomfört någon folk- och bostadsräkning
              sedan 1990. Det är alltså 13 år sedan, ministern. Därmed är vi
              sämst i EU när det gäller dessa frågor.
            </seg>
            <seg n="fd175d32">
              Vad tänker ministern göra för att snabbt rätta till detta? Forskningen
              om boendet är viktig.
            </seg>
          </u>
          <note n="359087c2">
            Anf. 73 Statsrådet LARS-ERIK LÖVDÉN (s):
          </note>
          <u who="owe_hellberg_32d974" xml:id="i-332157f2a2315757-0" n="fd9803aa" prev="i-d7b916ae171b2afd-0">
            <seg n="06e341d4">
              Herr talman! Jag delar Owe Hellbergs uppfattning om att forskningen
              kring boendet är viktig. Nu finns det en hel del statistik, och
              mycket pekar i den riktning som Owe Hellberg talar om, det vill
              säga att ungdomar har svårt att komma ut på bostadsmarknaden och
              att vi också kan se en tendens till ökad trångboddhet.
            </seg>
            <seg n="8645c76c">
              Vad det handlar om är att expandera bostadsbyggandet. Det investeringsstöd
              som regeringen och samarbetspartierna har varit överens om har
              just en sådan profil att vi ska kunna expandera bostadsbyggandet
              och underlätta för unga människor att komma ut på bostadsmarknaden.
              Det är ett kraftfullt investeringsstöd som motsvarar en sänkning
              av byggmomsen från 25 % till 6 %.
            </seg>
          </u>
          <note type="speaker" n="7f539977">
            Anf. 74 OWE HELLBERG (v):
          </note>
          <u who="owe_hellberg_32d974" xml:id="i-d7b916ae171b2afd-1" n="fd9803aa" next="i-332157f2a2315757-1">
            <seg n="fd5bd331">
              Herr talman! Det gäller inte i första hand bostadsbyggandet utan
              just bostadsforskningen. När man pratar med bostadsforskare framgår
              det att de anser att det är ett väldigt stort problem att det
              inte finns någon bostadsforskning och att det inte finns statistik
              för att kunna göra sådan forskning.
            </seg>
            <seg n="87752da1">
              Vi vet att regeringen funderar på en typ av lägenhetsregister
              som en ersättning för folk- och bostadsräkningen. Det finns förslag
              om hur det ska gå till. Vad som fattas är att regeringen får ändan
              ur vagnen som det ibland heter och kommer till skott i frågan.
              Det börjar bli bråttom. Det här hänger ju också samman med översynen
              av fastighetsbeskattningen.
            </seg>
            <seg n="b7af923b">
              För en beskattning som utgår från boendeform, inte från hustyp,
              måste man ha ett lägenhetsregister, så se till, ministern, att
              komma till skott så att vi får ett lägenhetsregister detta för
              att forskningen ska kunna förbättras och för att vi ska få långsiktiga
              spelregler både för fastighetsbeskattning och för bostadsproduktion!
              Häri ligger nyckeln till det hela.
            </seg>
          </u>
          <note n="da297366">
            Anf. 75 Statsrådet LARS-ERIK LÖVDÉN (s):
          </note>
          <u who="owe_hellberg_32d974" xml:id="i-332157f2a2315757-1" n="fd9803aa" prev="i-d7b916ae171b2afd-1">
            <seg n="febceb03">
              Herr talman! Det är riktigt att det finns ett ärende hos regeringen
              som regeringen ännu inte har tagit ställning till. Det gäller
              då inrättandet av ett lägenhetsregister.
            </seg>
            <seg n="a1279e89">
              En annan fråga som har anknytning till detta och som Owe Hellberg
              berörde är den om ett bostadsrättsregister. Där kommer jag inom
              de närmaste veckorna att ha en diskussion med bostadsrättsorganisationerna
              om huruvida det är möjligt att hitta fram till ett system som
              både tillgodoser bostadsrättsorganisationernas intressen och tillgodoser
              vårt intresse av att kunna förbereda inför en eventuell förändring
              av fastighetsbeskattningen när det gäller bostadsrätterna.
            </seg>
            <seg n="314e8130">
              Herr talman! Jag har en fråga till statsrådet Pär Nuder. Frågan
              rör rikets indelningar. Min konkreta fråga är om statsrådet Nuder
              tolkar regeringens direktiv till Ansvarsutredningen under Mats
              Svegfors på det sättet att man också får föreslå ändringar i landstings-
              och regionindelningen.
            </seg>
            <seg n="7831ef8a">
              Bakgrunden till min fråga är den föreslagna nedläggningen av
              sjukhusen i Norrtälje och Södertälje. Det är min övertygelse att
              om de här sjukhusen med sina stora upptagningsområden hade legat
              i andra landsting skulle en nedläggning aldrig ha kommit på tal.
            </seg>
          </u>
          <note n="86ac33f5">
            Landstings- och regionsindelningen
          </note>
          <note n="08b30a3d">
            Anf. 76 GUNNAR ANDRÉN (fp):
          </note>
          <note type="speaker" n="5d1363a7">
            Anf. 77 Statsrådet PÄR NUDER (s):
          </note>
          <u who="unknown" xml:id="i-fddc463ccc527d24-17" n="f3e54f30">
            <seg n="21986413">
              Herr talman! Javisst är det så att frågan om indelningen av Sverige
              i regioner/landsting och kommuner är en fråga för den utredning
              som leds av landshövding Mats Svegfors.
            </seg>
            <seg n="1b892894">
              Det är väldigt viktigt att få en genomlysning av frågan. Sverige
              förändras. Regioner bildas över tid. Samtidigt har vi väldigt
              starka traditioner här i Sverige. Vi är jämtar, dalkarlar, skåningar
              och allt vad vi nu är. Men inte minst i ljuset av internationaliseringen
              och EU-medlemskapet och för den delen även i ljuset av den typ
              av frågor som Gunnar Andrén pekar på, nämligen om en närmare gränsdragning
              mellan olika landsting och om hur indelningen ska se ut är svaret
              på frågan ja.
            </seg>
            <seg n="0af928f1">
              Frågan prövas av utredningen, av Ansvarskommittén.
            </seg>
            <seg n="38aa3b7d">
              Ensamkommande flyktingbarn
            </seg>
          </u>
          <note type="speaker" n="057be23e">
            Anf. 78 SVEN BRUS (kd):
          </note>
          <u who="sven_brus_ffd953" xml:id="i-8bcf55e99d146d54-0" n="75d0cd5e">
            <seg n="34b9ee73">
              Herr talman! Hittills under dagens frågestund har det mycket
              handlat om barnens situation. Jag skulle vilja rikta en fråga
              till statsrådet Barbro Holmberg om situationen för de ensamkommande
              flyktingbarnen. Det är en skrämmande verklighet att 500 barn varje
              år kommer till Sverige utan vårdnadshavare och att vi alltför
              ofta inte klarar av att ta emot dessa barn på ett bra sätt.
            </seg>
            <seg n="5e39e186">
              Socialstyrelsen och Migrationsverket lämnade redan i juni förra
              året, det vill säga för snart ett och ett halvt år sedan, ett
              förslag till lösning. Förslaget innebar i korthet att ett antal
              kommuner skulle få ansvar och resurser för ett bra mottagande.
            </seg>
            <seg n="7908984e">
              Tio månader senare, i april i år, säger statsrådet Jan O Karlsson
              dels att det blir för dyrt, dels att frivilligorganisationerna
              kan ta ett större ansvar för de här barnen.
            </seg>
            <seg n="80218338">
              Jag skulle därför vilja fråga statsrådet Barbro Holmberg vad
              som därefter har hänt med nämnda förslag.
            </seg>
          </u>
          <note type="speaker" n="f80a136f">
            Anf. 79 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-3f8ea29e869bcab7-6" n="6f49a43c">
            <seg n="3621852b">
              Herr talman! Ja, 500 barn kommer ensamma till Sverige barn som
              är oerhört utsatta. De kommer utan föräldrar. De kommer från andra
              länder. Det är en främmande kultur etcetera.
            </seg>
            <seg n="4389495b">
              Som Sven Brus mycket riktigt säger återstår mycket att göra när
              det gäller mottagandet av de ensamkommande barnen. Men en del
              har också hänt. Personaltätheten har ökat väldigt mycket på Migrationsverkets
              barn- och ungdomsenheter, så boendet är numera skilt från asylprövningen.
              Men vi måste titta närmare på ansvarsfördelningen. Vi har tillsatt
              en arbetsgrupp som arbetar med detta och som snart slutför sitt
              arbete just när det gäller att titta på ansvarsfördelningen mellan
              kommuner och Migrationsverket.
            </seg>
          </u>
          <note type="speaker" n="67fdc3ff">
            Anf. 80 SVEN BRUS (kd):
          </note>
          <u who="sven_brus_ffd953" xml:id="i-8bcf55e99d146d54-1" n="75d0cd5e">
            <seg n="8475c4d5">
              Herr talman! Barbro Holmbergs statssekreterare besökte i morse
              oss i socialförsäkringsutskottet och berättade då att den rapport
              från Migrationsverket och Socialstyrelsen som kom förra sommaren
              saknar en djupare analys av förslagen och konsekvenserna. Därför
              har en ny arbetsgrupp tillsatts. Mot den bakgrunden undrar jag
              när det arbetet blir färdigt. Tycker statsrådet att det är en
              acceptabel takt i det här arbetet?
            </seg>
            <seg n="40694037">
              Mot bakgrund av den utsatta situation som de här barnen ändå
              lever i och att det förmodligen kommer att dröja två år från det
              att Socialstyrelsen och Migrationsverket lagt fram sina förslag
              och till dess att den nya arbetsgruppen blir färdig undrar jag
              alltså om det är en acceptabel takt i detta allvarliga ärende.
            </seg>
          </u>
          <note type="speaker" n="025a008c">
            Anf. 81 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-3f8ea29e869bcab7-7" n="6f49a43c">
            <seg n="7e4d27d9">
              Herr talman! Kanske hade det kunnat gå lite snabbare. Men i det
              förslag som Socialstyrelsen avlämnat om att man skulle lägga över
              det här på 15 avtalskommuner utgick man inte från att det faktiskt
              också måste ske en lagändring.
            </seg>
            <seg n="6f66d882">
              Att ändra lagen är ändå en process som tar tid. Men arbetsgruppen
              kommer att slutföra sitt arbete inom en väldigt snar framtid.
              Jag hoppas att jag så snart som möjligt kan återkomma till kammaren
              om detta.
            </seg>
            <seg n="a33c9109">
              Stöd till demokratirörelsen på Kuba
            </seg>
          </u>
          <note type="speaker" n="a4b0f8aa">
            Anf. 82 ERIK ULLENHAG (fp):
          </note>
          <u who="erik_ullenhag_f3fec1" xml:id="i-4df001c0b2fee0ef-0" n="65abbb42">
            <seg n="e5576b9c">
              Herr talman! Jag skulle vilja rikta en fråga till biståndsminister
              Carin Jämtin. För ett par veckor sedan kom den nyutnämnda ambassadören
              Margareta Winberg med en Kubasyn som jag trodde hade flytt Sverige
              i samband med att Pierre Schori lämnade landet. Hon gav uttryck
              för en ganska okunnig och skrämmande Castrobeundran. Med det sagt
              var Margareta Winberg ett tydligt undantag från den mycket positiva
              förändring som hänt i svensk Kubapolitik framför allt under Anna
              Lindhs tid som utrikesminister.
            </seg>
            <seg n="0d52accd">
              Både Jan O Karlsson och Anna Lindh har vid ett flertal tillfällen
              i denna kammare lovat ett ökat direkt stöd till demokratirörelsen
              på Kuba. Dessa ministrar har under sin ministertid lovat att man
              ska försöka få till stånd ett svenskt högnivåbesök i Kuba för
              att driva på demokratiseringen.
            </seg>
            <seg n="4f461b55">
              Jan O Karlsson, som ibland uttrycker sig ganska mustigt, gick
              så långt att han jämförde det stöd han ville bygga vad gäller
              Kuba med det stöd som Sverige gett till ANC:s befrielserörelse.
              Stödet brådskar nu.
            </seg>
            <seg n="13e11c98">
              Min fråga till biståndsministern är därför: Vad sker inom departementet
              när det gäller att se till att vi kan ha ett stöd till Kubas befrielserörelse
              så att även kubaner kan leva i den fred och den frihet som vi
              tar för självklara?
            </seg>
          </u>
          <note type="speaker" n="5347e444">
            Anf. 83 Statsrådet CARIN JÄMTIN (s):
          </note>
          <u who="unknown" xml:id="i-fddc463ccc527d24-18" n="f3e54f30">
            <seg n="8cbdb593">
              Herr talman! I mitt tidigare värv på Palmecentret hade vi ett
              utmärkt samarbete med Erik Ullenhags organisation om man får uttrycka
              det så SILC. Vi diskuterade mycket om Kubafrågor. Vi både utbytte
              erfarenheter och upptäckte rätt mycket stora likheter i synen
              på hur man kan arbeta med oppositionen och med kontakter. Det
              är jag mycket glad över.
            </seg>
            <seg n="764f022a">
              Jag har inte riktigt hunnit ta tag i frågan om hur biståndet
              till Kuba exakt ska se ut alla frågor har vi inte hunnit diskutera.
              Men vi har pratat om ett högnivåbesök. Min ambition är att vi
              på en högre nivå ska göra ett besök på Kuba på vilken nivå det
              ska ske vill jag dock återkomma till.
            </seg>
            <seg n="e6161a8a">
              Stödet till oppositionen kan se ut på flera sätt. Flera svenska
              folkrörelser har, som Erik Ullenhag vet, kontakt med oppositionen.
              Från svenska ambassaden besöker man släktingar i huvudsak till
              fängslade personer. Under våren skedde ju ett stort antal fängslanden
              av oppositionella på Kuba. Deras släktingar och vänner behöver
              stöd från omvärlden och behöver se att vi verkligen stöder deras
              kamp, så det sker med jämna mellanrum.
            </seg>
          </u>
          <note type="speaker" n="b0d71c58">
            Anf. 84 ERIK ULLENHAG (fp):
          </note>
          <u who="erik_ullenhag_f3fec1" xml:id="i-4df001c0b2fee0ef-1" n="65abbb42">
            <seg n="c84ab4d1">
              Herr talman! Det känns tryggt att få det svaret, speciellt mot
              bakgrund av att en nyutnämnd ambassadör som tillhört den regering
              som Carin Jämtin nu sitter med i och som normalt sett ska företräda
              Sveriges linje i just den här frågan uppenbarligen inte gjorde
              det.
            </seg>
            <seg n="30e0ebe3">
              Den fråga som ligger kvar och där man kan säga att Folkpartiet
              har bytt ståndpunkt är frågan om ett högnivåbesök. Vi har ju sett
              vilken effekt det hade att Jimmy Carter och påven varit på Kuba.
              Det skulle ge en oerhörd effekt ifall ett svenskt högnivåbesök
              gjordes på Kuba, varvid man träffade företrädare för demokratirörelsen
              och tydligt tog ställning för demokrati och mänskliga rättigheter.
              Just nu är det ganska bråttom.
            </seg>
            <seg n="f56cec8e">
              De massarresteringar som skedde i våras får inte falla i glömska.
              Vi lyckades under en period på våren få till något slags internationell
              protest, men i värsta fall hamnar vi i en situation där Castro
              kan sitta i orubbat bo.
            </seg>
            <seg n="0e40eb5d">
              Finns det möjlighet för ministern att ge något slags besked om
              när ett högnivåbesök skulle kunna bli av?
            </seg>
          </u>
          <note type="speaker" n="80df4127">
            Anf. 85 Statsrådet CARIN JÄMTIN (s):
          </note>
          <u who="unknown" xml:id="i-fddc463ccc527d24-19" n="f3e54f30">
            <seg n="770ac1f0">
              Herr talman! Kontakter är viktiga, och samtal kan förändra. Många
              droppar kommer till sist att urholka stenen.
            </seg>
            <seg n="e7aef081">
              Jag kan inte säga exakt hur många månader det dröjer, men jag
              ser det här som en viktig fråga. Jag delar helt Erik Ullenhags
              syn att man inte får glömma de arresteringar som skedde i våras
              och att det är oerhört viktigt att uppmärksamma människorättsbrott
              oavsett var de sker.
            </seg>
            <seg n="131e99e9">
              Kooperativ hyresrätt
            </seg>
          </u>
          <note type="speaker" n="694301e4">
            Anf. 86 HELENA HILLAR ROSENQVIST (mp):
          </note>
          <u who="helena_hillar_rosenqvist_bfb7d5" xml:id="i-6d588310f453a6c0-0" n="c1975582" next="i-39387b4b9d072f0a-0">
            <seg n="e5abfbc2">
              Herr talman! Jag har en fråga till statsrådet Lars-Erik Lövdén
              om kooperativ hyresrätt.
            </seg>
            <seg n="35a7841c">
              Kooperativ hyresrätt är en form där intresserade hyresgäster
              med hjälp av den kooperativa hyresrättslagstiftningen har möjlighet
              att överta till exempel allmännyttiga bostadsföretag.
            </seg>
            <seg n="dd59dd47">
              Jag skulle vilja höra lite grann hur detta har gått. Det var
              lite svårt för en del att finansiera övertagandet och därför skulle
              staten gå in med garantier. Jag undrar därför om vi av statsrådet
              Lövdén kunde få veta om det skett några sådana övertaganden i
              det pilotprojekt som funnits.
            </seg>
          </u>
          <note n="d09f5c93">
            Anf. 87 Statsrådet LARS-ERIK LÖVDÉN (s):
          </note>
          <u who="helena_hillar_rosenqvist_bfb7d5" xml:id="i-39387b4b9d072f0a-0" n="c1975582" prev="i-6d588310f453a6c0-0">
            <seg n="c3600a07">
              Herr talman! Jag kan inte svara direkt på den frågan. Jag vet
              att det pågår diskussioner på flera håll i landet, och det finns
              också förutsättningar för att få statliga kreditgarantier i de
              situationerna. Jag ser den kooperativa hyresrätten som ett alldeles
              utmärkt alternativ till de övriga boendeformerna, och jag vill
              gärna stimulera den på den svenska bostadsmarknaden.
            </seg>
            <seg n="a3e8460f">
              Vi kommer inom kort att ta ställning till ett uppdrag till antingen
              Boverket eller någon annan att starta en informationskampanj om
              formen kooperativ hyresrätt. Den är ju en ganska ny och relativt
              okänd boendeform, och därför är det viktigt att informera om hur
              boendeformen rent lagstiftningsmässigt verkar, vilka stadgar som
              behövs och hur man ska organisera det hela för att kunna bilda
              en kooperativ hyresrätt. Den har varit en framgångsrik boendeform
              i Helsingfors, och jag vill gärna se den som en boendeform också
              i övriga delar av landet.
            </seg>
          </u>
          <note type="speaker" n="3b897b69">
            Anf. 88 HELENA HILLAR ROSENQVIST (mp):
          </note>
          <u who="helena_hillar_rosenqvist_bfb7d5" xml:id="i-6d588310f453a6c0-1" n="c1975582" next="i-39387b4b9d072f0a-1">
            <seg n="f0f4117a">
              Herr talman! Det är alldeles riktigt. För ungefär ett och ett
              halvt år sedan var jag i Malmö där en grupp invandrarkvinnor var
              mycket intresserade av att få genomföra ett sådant projekt. Det
              är väldigt viktigt att denna upplåtelseform inte missgynnas i
              förhållande till bostadsrätten. Vad jag förstår har det just med
              finansieringen att göra. Frågan är alltså vilka möjligheter dessa
              invandrarkvinnor har att få genomföra ett pilotprojekt där staten
              skulle gå in och hjälpa till.
            </seg>
          </u>
          <note n="4ecbcfdd">
            Anf. 89 Statsrådet LARS-ERIK LÖVDÉN (s):
          </note>
          <u who="helena_hillar_rosenqvist_bfb7d5" xml:id="i-39387b4b9d072f0a-1" n="c1975582" prev="i-6d588310f453a6c0-1">
            <seg n="87ae77b2">
              Herr talman! Just projektet i Malmö känner jag till. Ett sådant
              kooperativt hyresrättsprojekt kommer nu till stånd i anslutning
              till den stora nybyggnationen av hyresrätter som sker i Malmö.
              Det är ett gott exempel på att man går i fronten för att också
              etablera boendeformen på andra håll än i Helsingfors. Där har
              ju SKB varit och är väldigt framgångsrikt.
            </seg>
            <seg n="63abf701">
              Splittring av familjer vid avvisningar
            </seg>
          </u>
          <note type="speaker" n="43b28b3c">
            Anf. 90 SVEN GUNNAR PERSSON (kd):
          </note>
          <u who="sven_gunnar_persson_722099" xml:id="i-1adf82e4f92f5e0c-0" n="ac2798e8">
            <seg n="e32387ae">
              Herr talman! Min fråga är riktad till statsrådet Barbro Holmberg.
            </seg>
            <seg n="313a261c">
              Som framgått här i dag är vi många som djupt berörs av de tragedier
              som utspelas i vårt land till följd av den allt strängare tillämpningen
              av flyktingpolitiken. Med anledning av den aktuella situationen
              för familjer som fått utvisningsbeslut, som jag tagit del av,
              finns det anledning att fråga sig om en praxis nu växer fram där
              familjer splittras vid utvisningar.
            </seg>
            <seg n="b9a05b73">
              Myndigheterna är medvetna om att detta strider mot grundläggande
              konventioner om mänskliga rättigheter, men med en förhoppning
              om att en återförening så småningom ska kunna ske är man ändå
              bredd att splittra familjer genom att utvisa kvinnan och barnen
              till ett land och mannen till ett annat land.
            </seg>
            <seg n="1f30a955">
              Anser statsrådet att detta är en rimlig och human ordning? Om
              svaret är nej undrar jag vad statsrådet tänker göra för att förhindra
              en utveckling där familjer splittras vid utvisning.
            </seg>
          </u>
          <note type="speaker" n="3bbb2736">
            Anf. 91 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-3f8ea29e869bcab7-8" n="6f49a43c">
            <seg n="c63a2311">
              Herr talman! Vår absoluta strävan är naturligtvis att familjer
              inte ska splittras vid avvisningar. Det är helt grundläggande,
              särskilt utifrån barns perspektiv, att barn har rätt till båda
              sina föräldrar. Det som vägleder myndigheterna i dessa ärenden
              är, och ska också vara, att familjer hålls samman.
            </seg>
          </u>
          <note type="speaker" n="f60d6186">
            Anf. 92 SVEN GUNNAR PERSSON (kd):
          </note>
          <u who="sven_gunnar_persson_722099" xml:id="i-1adf82e4f92f5e0c-1" n="ac2798e8">
            <seg n="19d502ae">
              Herr talman! Utlänningsnämnden skriver i ett beslut: För det
              fall en familj av en eller annan anledning kommit att splittras
              anser nämnden att en återförening av familjen i första hand skall
              ske i någon av familjemedlemmarnas hemland om detta är möjligt.
              I annat fall kan en återförening i tredje land bli aktuell. I
              det speciella fallet säger man: Den omständigheten att familjemedlemmarna
              under en tid kan komma att vistas i olika länder kan inte anses
              stå i strid mot grundprincipen i artikel 8 i Europakonventionen.
              Detta är djupt inhumant och inte värdigt vårt land.
            </seg>
            <seg n="fd6977f0">
              Är statsrådet beredd att medverka till en förändring genom att
              beslut fattas i regeringen om en praxis i dessa fall?
            </seg>
          </u>
          <note type="speaker" n="6c69c5f2">
            Anf. 93 Statsrådet BARBRO HOLMBERG (s):
          </note>
          <u who="ulf_holm_a45651" xml:id="i-3f8ea29e869bcab7-9" n="6f49a43c">
            <seg n="c0d85267">
              Herr talman! Jag känner inte till det fall som här refereras
              till och kan heller inte kommentera det. Men det kan finnas situationer
              där två personer från helt olika länder söker asyl i Sverige.
              Sedan träffas dessa två personer och gifter sig med varandra.
            </seg>
            <seg n="433c37f0">
              Man prövar kvinnans skäl och man prövar mannens skäl. I sådana
              lägen kan myndigheterna göra bedömningen att en återförening kan
              ske antingen i kvinnans eller i mannens hemland. Det går alltså
              inte att ge ett generellt svar, men definitivt gäller principen
              att familjer inte ska splittras.
            </seg>
            <seg n="69fa83c3">
              Boendekostnaderna
            </seg>
          </u>
          <note type="speaker" n="5b9f0f7f">
            Anf. 94 MARGARETA PÅLSSON (m):
          </note>
          <u who="margareta_palsson_8bcf0b" xml:id="i-f6e8d2b90d81e27b-0" n="e84a0047" next="i-eae41c693130ecbf-0">
            <seg n="4a1b5871">
              Herr talman! Jag har en fråga till statsrådet Lövdén.
            </seg>
            <seg n="94806bd8">
              Enligt Statistiska centralbyrån betalade ett genomsnittligt hushåll
              26 % av sin disponibla inkomst för att bo i hyresrätt år 2000
              det finns tyvärr ingen senare statistik. I budgetpropositionen
              för i år kan man läsa att regeringen har som mål att minska hushållens
              utgifter för boendet.
            </seg>
            <seg n="26f2fef8">
              Jag vill fråga statsrådet: Hur tänker regeringen uppnå det målet?
            </seg>
          </u>
          <note n="1bdf95f4">
            Anf. 95 Statsrådet LARS-ERIK LÖVDÉN (s):
          </note>
          <u who="margareta_palsson_8bcf0b" xml:id="i-eae41c693130ecbf-0" n="e84a0047" prev="i-f6e8d2b90d81e27b-0">
            <seg n="e406d56e">
              Herr talman! Vi hade under stora delar av 90-talet en situation
              när boendekostnaderna som andel av disponibel inkomst stadigt
              ökade. Den utvecklingen bröt vi 1998, och därefter har boendekostnaderna
              som andel av disponibel inkomst successivt minskat. Det är en
              följd av en rad olika faktorer: låg inflation, lågt ränteläge,
              stärkta reallöner och också reduceringen av fastighetsskatten.
            </seg>
            <seg n="8d4bb1cd">
              Vi vill behålla den utvecklingen, och därför är vårt mål att
              fortsätta en utveckling som successivt krymper andelen ned mot
              de 25 procenten. För att vi ska nå dit förutsätter det dock en
              allmänt god ekonomisk utveckling med stärkta reallöner.
            </seg>
          </u>
          <note type="speaker" n="c78292f2">
            Anf. 96 MARGARETA PÅLSSON (m):
          </note>
          <u who="margareta_palsson_8bcf0b" xml:id="i-f6e8d2b90d81e27b-1" n="e84a0047" next="i-eae41c693130ecbf-1">
            <seg n="d971d42a">
              Herr talman! Jag håller inte riktigt med statsrådet. Det är bara
              under ett år som andelen varit högre än år 2000, nämligen 1997.
              Då var den 27 %. Visst har det med Sveriges ekonomi att göra,
              men den har ju inte förändrats så mycket sedan budgetpropositionen
              lades fram.
            </seg>
            <seg n="b01b3969">
              Jag tror att den andel som man lägger på hyran kommer att öka
              eftersom boendet verkar bli dyrare både på grund av hyreshöjningar
              och på grund av regeringens förslag att höja energiskatterna.
              Den disponibla inkomsten tenderar också att bli mindre när så
              många kommuner och landsting höjer skatterna. Därför undrar jag
              igen hur regeringen ska uppnå målet med tanke på de beslut som
              nu fattas runtom i landet.
            </seg>
          </u>
          <note n="be0f4fa0">
            Anf. 97 Statsrådet LARS-ERIK LÖVDÉN (s):
          </note>
          <u who="margareta_palsson_8bcf0b" xml:id="i-eae41c693130ecbf-1" n="e84a0047" prev="i-f6e8d2b90d81e27b-1">
            <seg n="a4b3f3c6">
              Herr talman! Nyckeln är den allmänna ekonomiska utvecklingen.
              Om vi klarar att upprätthålla en ekonomisk-politisk situation
              som innebär låg inflation, låga räntor, stärkta reallöner och
              tillväxt i ekonomin har vi också förutsättningar för att nå målet
              att boendekostnaderna i genomsnitt ska utgöra ungefär 25 % av
              den disponibla inkomsten. Jag talar naturligtvis om genomsnittet.
            </seg>
            <seg n="66445507">
              Nu kan man använda statistik på olika sätt. När vi hade de högsta
              boendekostnaderna i förhållande till disponibel inkomst låg de
              på 31 %. Sedan har de successivt sjunkit. Det har varit en glädjande
              utveckling och naturligtvis en framgång över huvud taget i den
              ekonomiska politik som regeringen har bedrivit.
            </seg>
            <seg n="238786c7">
              Klockan har slagit tre, och därmed är frågestunden avslutad.
              Jag tackar regeringen och ledamöterna för frågor och svar.
            </seg>
          </u>
          <note n="998c2c24">
            Anf. 98 TALMANNEN:
          </note>
          <note n="15ccc5c0">
            5 § (forts. från 3 §) Europeiska konventet om EU:s framtid (forts.
            KUU1)
          </note>
          <note type="speaker" n="38a129a8">
            Anf. 99 KERSTIN LUNDGREN (c) replik:
          </note>
          <u who="kerstin_lundgren_078b71" xml:id="i-868a98510ae3c909-4" n="dee0f464">
            <seg n="66c188a4">
              Herr talman! Gustav Fridolin talade tidigare om det nya konventsförslaget
              och kritiserade demokratiska underskott i EU. Nu vill jag fråga
              Gustav Fridolin: Varför vill Miljöpartiet inte medverka till att
              demokratisera EU?
            </seg>
            <seg n="b4b2a43a">
              Gustav Fridolin talar för mellanstatlighet och hänvisar till
              opinionsinstituten. Har Gustav Fridolin frågat om svenska folket
              vill ha Nice-fördraget? Varför kramar Gustav Fridolin annars Nice-fördraget?
            </seg>
          </u>
          <note type="speaker" n="bedacafa">
            Anf. 100 GUSTAV FRIDOLIN (mp) replik:
          </note>
          <u who="gustav_fridolin_991ef7" xml:id="i-b279ad40b4631510-2" n="774d61bf">
            <seg n="0469155b">
              Herr talman! Visst vill jag och Miljöpartiet demokratisera EU
              så länge vi är med och arbetar i den organisationen. Vi har också
              agerat för det. I det betänkande som vi i dag debatterar finns
              till exempel en miljöpartistisk reservation om ett annat sätt
              att kunna fatta beslut med kvalificerad majoritet som skulle ge
              bättre möjligheter för mindre länder att också göra sin röst hörd
              samtidigt som man tar hänsyn till folkmängden.
            </seg>
            <seg n="f8317012">
              Vi har också arbetat för att man ska få initiativrätt i EU-parlamentet
              och att inte bara det rena byråkratorganet kommissionen ska få
              vara den som väcker initiativ inom EU. Visst arbetar vi för att
              demokratisera EU. Men EU:s grundläggande demokratiska problem
              är att EU har makt över en väldig massa områden som därmed ligger
              långt ifrån människors påverkansmöjligheter vare sig de besluten
              fattas i ministerrådet eller i parlamentet.
            </seg>
            <seg n="56a1bdbe">
              EU:s grundläggande problem är att det flyttar makt längre ifrån
              människor. Viktiga politiska beslut som borde ligga inom människors
              räckvidd ligger i stället nere i Bryssel. Det bryter inte vare
              sig det här förslaget i konstitutions- och utrikesutskottet eller
              Centerpartiets politik. Det förslag som nu föreligger innebär
              bara att man fortsätter på den inslagna vägen och ökar mängden
              överstatliga beslut och andelen beslut där man kan fatta beslut
              inom EU som kör över enskilda medlemsländer.
            </seg>
            <seg n="b912cba6">
              Det vill inte vi medverka till. Det menar vi inte är demokratisering.
              Där vet vi att vi har en stor del av folket med oss genom den
              senaste opinionsmätningen som vi har låtit göra där 41 % av svenskarna
              säger att de skulle rösta nej till konstitutionen mot 19 % som
              skulle rösta för. Det vet vi också genom den EMU-omröstning som
              vi nyss höll där du och jag stod på samma sida därför att vi inte
              ville stärka den överstatliga delen inom EU.
            </seg>
          </u>
          <note type="speaker" n="16a76a31">
            Anf. 101 KERSTIN LUNDGREN (c) replik:
          </note>
          <u who="kerstin_lundgren_078b71" xml:id="i-868a98510ae3c909-5" n="dee0f464">
            <seg n="2e53fd78">
              Herr talman! EU är långt ifrån människors påverkansmöjligheter,
              säger Gustav Fridolin. Varför då inte ge människorna i vårt land
              likväl som i andra länder rejäla påverkansmöjligheter genom att
              demokratisera EU som vi vill och genom att också lyfta in rösträtten
              med mening på EU-nivå? Det vore att skapa en flernivådemokrati.
            </seg>
            <seg n="06598a13">
              Problemet som Gustav Fridolin och för den delen Vänstern har
              är att ni inte ser något annat än enhetsstaten. Enhetsstaten är
              er enda förebild. Det är där ni verkar och förmår fatta beslut.
              Men för den som tror på det du säger, Gustav Fridolin, att Europa
              och EU förenas i sin mångfald handlar det som att skapa möjligheter
              för flernivådemokrati att blomma ut.
            </seg>
            <seg n="d4d8698f">
              Det handlar om ett nytt fördrag. Här undrar jag om inte Gustav
              Fridolin är som en ulv i fårakläder. Det som Gustav Fridolin framför
              allt försöker åstadkomma är att lura svenska folket att det finns
              en möjlighet att i konventsförslaget eller ett nytt fördrag välja
              mellan alternativ som inte finns.
            </seg>
            <seg n="37c04a7f">
              Gustaf Fridolin vill ha en folkomröstning mellan det nya fördraget
              och Nice-fördraget. Det är vad Gustav Fridolin egentligen tycker
              är svenska folkets val. Om man svarar nej där innebär det ett
              ja till Nice-fördraget. Varför kramar du Nice-fördraget?
            </seg>
          </u>
          <note type="speaker" n="3f90b924">
            Anf. 102 GUSTAV FRIDOLIN (mp) replik:
          </note>
          <u who="gustav_fridolin_991ef7" xml:id="i-b279ad40b4631510-3" n="774d61bf">
            <seg n="b52dcfa3">
              Herr talman! Visst kan politiken vara spännande ibland. I förra
              replikskiftet med Gunnar Hökmark fick jag höra att jag var så
              negativ, inte såg det positiva som kunde hända och att jag stängde
              in mig och bara såg på vissa saker. Nu får jag höra att jag pekar
              på alternativ som inte finns när jag just vill vara positiv och
              visa att det finns andra utvecklingsmöjligheter för Europa än
              de förslag det orepresentativa konventet med grånande herrar i
              70-årsåldern har kommit fram till. Då får jag höra att jag är
              alltför naiv och hittar på alternativ som inte finns. Ni som försvarar
              förslaget får bestämma er vilken argumentationslinje ni ska ha
              gentemot oss som bara kommer med det grundläggande kravet: Låt
              folket bestämma, och ha en folkomröstning.
            </seg>
            <seg n="1000cd55">
              Jag tycker att Kerstin Lundgrens tal om att människor ska få
              vara med och fatta beslut och att man ska ha demokratisk legitimitet
              i EU-debatten rimmar lite illa med det faktum att Kerstin Lundgren
              inte ställer upp på att människor ska få rösta om det förslag
              som föreligger. Vi har folkomröstningar i minst sju EU-länder.
              Man har folkomröstning i Nederländerna där man aldrig haft en
              folkomröstning innan. I Luxemberg har man aldrig haft en folkomröstning
              om EU-frågor. I Tjeckien, som nyss röstade om EU, ska man nu rösta
              om fördraget därför att man tycker att det är en så stor och grundläggande
              förändring. Varför ska svenskarna inte få den rätten?
            </seg>
            <seg n="d4656707">
              Varför ska just Centerpartiet säga nej till det? Centerpartiet
              brukar säga att det är viktigt att människor har inflytande över
              beslut som påverkar dem. Centerpartiet har enligt den opinionsmätning
              som vi presenterade i dag faktiskt inte en endaste procent av
              sina väljare som vill gå med på konstitutionen.
            </seg>
          </u>
          <note type="speaker" n="e348cd62">
            Anf. 103 CARL B HAMILTON (fp) replik:
          </note>
          <u who="carl_b_hamilton_f03c03" xml:id="i-a88b67f0f0e77cce-4" n="bcf8517e">
            <seg n="aefbc8d9">
              Herr talman! Miljöpartiet är emot svenskt EU-medlemskap. Den
              beskrivning som Gustav Fridolin gör här av EU-samarbetet är oerhört
              negativ. Min fråga till att börja med är helt enkelt: Varför yrkar
              inte Miljöpartiet och Gustav Fridolin avslag på alltihop förkasta
              fördraget, och upplös den europeiska unionen? Nu är tillfället
              att driva det kravet.
            </seg>
            <seg n="b232bd0c">
              Sedan ska jag svara på det som sades om folkomröstningen. Populismen
              får inte gå hur långt som helst, som den håller på att göra i
              talarstolen just nu.
            </seg>
            <seg n="40752c2e">
              För det första är det väldigt viktigt att vi slår vakt om riksdagsvalen
              som den överordnande kanalen för folkligt inflytande i Sverige.
              Folkomröstningar ska användas mycket sparsamt eftersom de annars
              kommer att undergräva riksdagsvalen som kanal. Detta är en stark
              och viktig principiell invändning.
            </seg>
            <seg n="4e3cab43">
              För det andra kommer folkomröstningar enligt många forskningsresultat
              dessvärre ofta att handla om annat än det som står på valsedeln.
              Det finns också en risk för ett lågt valdeltagande. Om vi skulle
              anta Miljöpartiets och Vänsterpartiets förslag skulle det innebära
              att vi har fyra val på tre år, det vill säga i genomsnitt mer
              än ett val per år i början av det här seklet.
            </seg>
            <seg n="587baf1a">
              Jag tror inte att det är bra. Det är en pragmatisk invändning,
              och inte en principiell, men icke desto mindre viktig. Tänk om
              vi hamnar i ett valresultat där vi har ett mycket lågt valdeltagande
              och att det därför inte blir legitimt! Det finns även andra invändningar
              mot folkomröstningar, och jag kan ta upp dem i nästa replik.
            </seg>
          </u>
          <note type="speaker" n="05e27a49">
            Anf. 104 GUSTAV FRIDOLIN (mp) replik:
          </note>
          <u who="gustav_fridolin_991ef7" xml:id="i-b279ad40b4631510-4" n="774d61bf">
            <seg n="a9844f50">
              Herr talman! Populism är tydligen att säga att folk ska få rösta.
              Detta är en mainstream -åsikt ute i Europa! Sju länder ska ha
              omröstningar, och i flera av dem som inte ska ha omröstningar
              finns respekterade politiker som driver frågan. Det är till exempel
              EU:s förre ombudsman Jacob Söderman, socialdemokrat i Finland,
              Torypartiet i Storbritannien och de gröna och socialdemokraterna
              i Tyskland. Alla dessa driver frågan om att ha folkomröstningar
              också i deras länder. Det som Carl B Hamilton försöker utmåla
              som populism är alltså en mainstream -åsikt.
            </seg>
            <seg n="7bcbf409">
              Det blir lite märkligt när Carl B Hamilton talar om att vi inte
              ska ha folkomröstningar därför att valdeltagandet riskerar att
              bli lågt när vi nyss har haft en folkomröstning med högt valdeltagande.
              Carl B Hamilton företräder ju dessutom ett parti som vill stärka
              EU-parlamentet. Där kan man prata om lågt valdeltagande där når
              man inte ens upp till 40 %! Någon logik måste det ju finnas i
              Carl B Hamiltons argumentation i debatten. Den ena stunden ska
              vi inte ha folkomröstning därför att vi kanske får lågt valdeltagande.
              Den andra stunden ska vi stärka EU-parlamentet, där knappt någon
              röstar i valet. Det hänger inte ihop.
            </seg>
            <seg n="dfd28656">
              Jag har en fråga till Carl B Hamilton, som jag tidigare ställde
              till Gunnar Hökmark. I debatten har ni argumenterat hårt emot
              en EU-president. Hamilton gjorde det också nu i sitt anförande.
              Det är vi glada för. Det är ett litet steg från den folkpartistiska
              bänken när man tycker att det börjar gå för långt. Nu börjar man
              se att EU tar till presidenter och börjar växa och bli just den
              där staten som vi lovade att det inte skulle bli. Men snälla Carl
              B Hamilton då vill jag fråga dig: Kommer du att stå lika hårt
              för denna åsikt också när det kommer till EU-nämnden? Gör du det
              när Socialdemokraterna kommer tillbaka med ett förslag som definitivt
              kommer att innehålla en EU-president? Kommer du att säga: Det
              här godtar vi inte vi vill inte ha en EU-president? Kommer ni
              att vara lika rakryggade i EU-nämnden som ni har varit tidigare
              här i talarstolen?
            </seg>
          </u>
          <note type="speaker" n="143fe3bf">
            Anf. 105 CARL B HAMILTON (fp) replik:
          </note>
          <u who="carl_b_hamilton_f03c03" xml:id="i-a88b67f0f0e77cce-5" n="bcf8517e">
            <seg n="18152e86">
              Herr talman! Ibland undrar man varför en så oerhört skicklig
              retoriker använder sin retorik för att dölja sin egen begåvning.
              Det är ju vad vi ser här. EU-nämndens sammanträden kommer att
              vara öppna. Jag beklagar att Gustav Fridolin inte kommer att närvara
              vid sammanträdena eftersom han själv inte sitter bakom de dörrarna
              vare sig de är öppna eller stängda.
            </seg>
            <seg n="719ce88c">
              Det är en mycket seriös invändning att en folkomröstning skulle
              kunna få ett väldigt lågt valdeltagande, just mot bakgrund av
              att vi har haft en folkomröstning och att vi har ett EU-parlamentsval.
            </seg>
            <seg n="f31d3ba2">
              Mainstream in Europe , säger Gustav Fridolin. Men vi är ju i
              Sverige! Det är vi som skulle få fyra folkomröstningar på tre
              år. Det är inte Storbritannien, och det är inte Nederländerna.
              Det är det som är skillnaden. Den politik som Gustav Fridolin
              driver här innebär att man undergräver riksdagsvalen som den mest
              legitima och den överordnade kanalen för folkligt inflytande.
              Jag tycker också att man ska ha folkomröstningar, men man ska
              vara sparsam med dem.
            </seg>
          </u>
          <note type="speaker" n="27f75773">
            Anf. 106 GUSTAV FRIDOLIN (mp) replik:
          </note>
          <u who="gustav_fridolin_991ef7" xml:id="i-b279ad40b4631510-5" n="774d61bf">
            <seg n="244571d5">
              Herr talman! Jag sade det i mitt anförande, och jag kan upprepa
              det till Carl B Hamilton: Jag tycker inte att riksdagen är legitim
              i den här frågan. Det visar sig mycket tydligt att riksdagens
              åsikt i EU-frågan inte återspeglas bland folket eller tvärtom,
              kanske man ska säga. Det visade sig i EU-debatten och det visar
              sig också nu när vi gör opinionsmätningar. Jag tycker nog att
              det skulle vara klädsamt om man tog detta på sig.
            </seg>
            <seg n="d2c019b1">
              Om det ska vara riksdagen som fattar beslutet så får vi åtminstone
              skjuta fram det så att vi hinner ha en valrörelse där vi debatterar
              frågorna. Det gjorde vi minsann inte i den förra valrörelsen det
              kan Carl B Hamilton inte hävda. Det fördes ingen debatt om EU:s
              framtidsfrågor då.
            </seg>
            <seg n="386a4c53">
              Jag tycker att det är lite roligt när EU-förespråkarna säger:
              Nu är vi inte i EU, utan i Sverige. Ibland känns det som att de
              enda i Sverige som verkligen har gått in i EU, som debatterar
              EU:s framtidsfrågor, som vill föra ut debatten, som vill ha folkomröstningar
              som man har i andra EU-länder och de enda som verkligen är medlemmar
              i EU i Sverige är EU-motståndarna. EU-förespråkarna vill fortsätta
              att ha det som vi har haft det tidigare i Sverige när någonting
              bra håller på att hända.
            </seg>
          </u>
          <note type="speaker" n="60ad2b3e">
            Anf. 107 HOLGER GUSTAFSSON (kd) replik:
          </note>
          <u who="holger_gustafsson_268a76" xml:id="i-e8d8452f3b781084-1" n="c58533f5">
            <seg n="6a9153cf">
              Herr talman! I sitt huvudanförande ifrågasatte Gustav Fridolin
              om jag med flera representerar våra väljare eftersom inte särskilt
              många hade svarat ja på er opinionsmätning om hur man ska hantera
              konstitutionen. Jag är inte alls förvånad över att man inte svarar
              ja på en sådan fråga som Gustav Fridolin och Miljöpartiet ställer.
              Jag är inte säker på att jag skulle ha svarat ja på den heller.
              Som man ställer frågan får man ofta svaret, och jag tror att ni
              förtjänar ett sådant svar på den fråga som ni har ställt.
            </seg>
            <seg n="7ee4e5b2">
              Jag får förtroende från mina väljare genom att jag ger dem ett
              alternativ för att lösa de frågor som nutiden har. Det är mycket
              internationella frågor, säkerhetspolitik, fred, asylpolitik och
              inte minst miljöpolitik. Den är gränsöverskridande. Om vi ska
              lösa den så måste vi också ha instrument som är gränsöverskridande.
              Min fråga är: Vad erbjuder Gustav Fridolin sina väljare bara när
              det gäller miljöfrågorna? Möjligheterna för det här parlamentet
              slutar vid Skånegränsen eller möjligen mitt i Öresund. Sedan kan
              inte Gustav Fridolin lösa frågorna längre ut än så om man inte
              använder andra instrument än att bara vara hemmavid.
            </seg>
          </u>
          <note type="speaker" n="18a10597">
            Anf. 108 GUSTAV FRIDOLIN (mp) replik:
          </note>
          <u who="gustav_fridolin_991ef7" xml:id="i-b279ad40b4631510-6" n="774d61bf">
            <seg n="e4b72e3a">
              Herr talman! Det är uppenbart att Holger Gustafsson helst inte
              vill se på den opinionsmätning som har gjorts och som visar att
              färre än 5 % av de kristdemokratiska väljarna vill ha den konstitution
              som vi debatterar här i dag. Han säger: Som ni har ställt frågan
              och så vidare. Men det är inte vi som har ställt frågan, utan
              det är Sifo som har ställt frågan och formulerat den. Jag kan
              läsa upp den för Holger Gustafsson: EU har tagit fram ett förslag
              till en ny konstitution som alla medlemsländer ska ta ställning
              till. Det är vi väl överens om? Sedan står det: Om det vore folkomröstning
              om den i Sverige i dag, skulle du då rösta ja eller nej till införandet
              av den nya konstitutionen? Det är precis samma fråga som man kommer
              att ha i folkomröstningen i minst sju andra europeiska länder.
              Det är alltså inte en speciellt konstigt ställd fråga, och på
              den har färre än 5 % av dina kristdemokratiska väljare svarat
              ja. Jag tycker att det vore trevligt om det också hade återspeglats
              i den kristdemokratiska politiken.
            </seg>
            <seg n="4b56f7ff">
              När nu så inte är fallet och när riksdagen inte speglar den åsikt
              som finns ute bland människor så tycker jag att man i stället
              ska ordna en folkomröstning. Man ska erkänna sina brister och
              erkänna att i den här frågan representerar riksdagen inte folkviljan,
              och då måste vi också ha en folkomröstning. Då ska folk ha rätt
              att säga sitt, precis som de har i Nederländerna, Spanien, Portugal,
              Irland, Danmark, Tjeckien och så vidare.
            </seg>
            <seg n="3c2b34e2">
              Holger Gustafsson frågar mig vad jag har att erbjuda. Vilka alternativ
              har jag att erbjuda för att komma åt miljön? Först vill jag konstatera
              att jag nog är den av oss som pratade mest om miljön i sitt anförande.
              Jag pratade om hur man i utskottet inte vill ha en verklig miljögaranti.
              Jag pratade om hur viktigt det är att stärka EU just i miljöfrågorna
              och om att vi vill ha ett EU som sysslar med de frågor som är
              i sanning gränsöverskridande, till exempel miljöproblematiken.
              Jag pratade mycket om det! Vi har en massa reservationer i betänkandet
              om hur man ska stärka miljöpolitiken. Jag ifrågasatte att utskottsmajoriteten,
              som också Holger Gustafsson tillhör, till exempel inte vill ha
              en strikt miljögaranti eller ta bort Euroatomfördraget, som Europas
              miljörörelse vill. Det finns många saker som vi vill göra. Vi
              vill på den här punkten stärka EU eller andra organ som vi samarbetar
              med. Men ett annat och grundläggande problem är när EU tar till
              sig en massa olika uppgifter som bättre löses på mer lokal nivå,
              närmare medborgarna.
            </seg>
          </u>
          <note type="speaker" n="0bb71d6a">
            Anf. 109 HOLGER GUSTAFSSON (kd) replik:
          </note>
          <u who="holger_gustafsson_268a76" xml:id="i-e8d8452f3b781084-2" n="c58533f5">
            <seg n="698497a6">
              Herr talman! Det går ju an att tala om miljögarantier och om
              att det är viktigt att lösa miljöfrågorna. Men hur ska vi göra
              det? Var ska vi få instrumentet? Ni begär att vi ska gå ur EU.
              Ni gillar inte det samarbete som vi håller på med det är helt
              uppenbart att det är så. Vad ska vi ha i stället? Fridolin har
              inte svarat på detta ännu. Ni är tomhänta i den debatten.
            </seg>
            <seg n="6295b8fe">
              Miljöpartierna i de andra länderna inom EU är för samarbetet.
              Ni är ensamma här uppe i Norden när ni tar avstånd från det. De
              samarbetar och de jobbar för miljöfrågorna, men ni är ensamma
              här. Det försöker ni att dölja på något sätt. Ibland hänvisar
              ni till FN i de här frågorna. Jag har pratat med FN:s generalsekreterare
              i en av de säkerhetspolitiska miljöfrågorna. Han sade: Vi behöver
              EU för att lösa de här frågorna på regional nivå. Vad säger Fridolin
              om det?
            </seg>
            <seg n="e1da46e2">
              Omvärlden tycker att EU är nyttigt. Vi försöker organisera EU
              med en bra konstitution. Vi försöker göra demokratin bättre och
              att lösa de här frågorna för att få ett instrument för att nå
              ut. Men ni står tomhänta och bara klagar på oss som försöker skapa
              någonting.
            </seg>
          </u>
          <note type="speaker" n="0694831a">
            Anf. 110 GUSTAV FRIDOLIN (mp) replik:
          </note>
          <u who="gustav_fridolin_991ef7" xml:id="i-b279ad40b4631510-7" n="774d61bf">
            <seg n="fbc836a3">
              Herr talman! Jag fortsätter att tycka att det är roligt att den
              ena talaren säger att jag bara klagar, den andra att jag pekar
              på alternativ som inte finns och den tredje att jag inte pekar
              på något alternativ alls. Det känns som om ni har lite olika åsikter
              om vad det egentligen är jag gör här uppe. Den som vill veta kan
              i morgon läsa protokollet på riksdagens hemsida och se vad jag
              egentligen har sagt.
            </seg>
            <seg n="178692ad">
              Holger Gustafsson påstår att miljöpartierna över hela Europa
              är för EU och att vi är så isolerade här i Sverige. Jag bär i
              dag det portugisiska miljöpartiets märke på min kavaj. Jag träffade
              de portugisiska miljöpartisterna i Lissabon för ett litet tag
              sedan. De var oerhört upprörda över EU:s nya konstitution som
              förvärrar de dåliga delarna av EU och inte förbättrar miljöpolitiken.
            </seg>
            <seg n="15cbf73b">
              Den trista miljöpolitiken är kvar. Man följer inte ens Cardiffprocessen
              och låter inte miljömålen genomsyra den produkt man har tagit
              fram. Man har ingen verklig miljögaranti och inga möjligheter
              att genom exemplens makt gå före och faktiskt förändra saker och
              ting. Man behåller Euroatomfördraget som syftar till att öka kärnkraftsanvändningen
              i Europa när den snarare borde minskas. I stället ökar man överstatligt
              beslutsfattande på en rad områden som knappast kan sägas vara
              miljövänliga. Man ska ha en gemensam EU-armé fast vi vet att en
              sådan knappast löser miljöproblem. Man ska öka överstatligheten
              och flytta makten längre bort. Det är något som knappast ökar
              människors möjligheter att engagera sig i sitt närområde och på
              det sättet lösa miljöproblemen.
            </seg>
            <seg n="9b4fec4e">
              I Portugal lärde jag mig en viktig sak. De berättade att tidigare
              hade de varit mer positiva till EU, men sedan den stora skogsbranden
              som brände ned 400 000 hektar skog i somras var de lite mindre
              positiva. De skyllde detta på att EU fört en skogspolitik som
              lett till att de inte längre har kvar de billiga väktare som såg
              till att eukalyptusträden inte tog eld när det blev för varmt.
              Man har inte sett att portugisisk skogspolitik kräver något annat
              än till exempel nordeuropeisk skogspolitik.
            </seg>
            <seg n="34ca88ae">
              Där har vi grundproblemet i ett överstatligt beslutsfattande.
              Man kan inte se hela Europa från Bryssel. Det ser man bättre på
              lokalplanet. Därför måste beslut fattas mer lokalt.
            </seg>
          </u>
          <note type="speaker" n="b4f5973a">
            Anf. 111 Utrikesminister LAILA FREIVALDS (s):
          </note>
          <u who="unknown" xml:id="i-fddc463ccc527d24-20" n="f3e54f30">
            <seg n="82d02ef3">
              Herr talman! Jag vill börja med att uttrycka min sorg och bestörtning
              inför dagens terrorattentat mot det brittiska generalkonsulatet
              och mot andra brittiska mål i Istanbul. Såväl brittiska som turkiska
              medborgare har dödats och skadats. Samma dag som vi debatterar
              EU:s framtid i kammaren drabbas alltså ett medlemsland och ett
              kandidatland av ett brutalt terrordåd.
            </seg>
            <seg n="875f6356">
              Våra tankar går till de drabbade och till deras familjer, till
              den brittiska och den turkiska regeringen vars utrikesminister
              jag hade glädjen att träffa här i Helsingfors i går och som nu
              anstränger sig för att uppfylla kraven för att börja förhandla
              om EU-medlemskap.
            </seg>
            <seg n="d01e5524">
              Vi fördömer dådet som också är en ny brutal påminnelse om att
              vi inom EU måste göra mer för bekämpa terrorism genom att stärka
              samarbetet inom det utrikespolitiska området, när det gäller rättsliga
              och inrikes frågor och inom andra områden. Sverige kommer att
              fortsätta att vara tydligt om att terrorism är helt oacceptabelt.
            </seg>
            <seg n="b84b08d8">
              Herr talman! Vi talar ibland om att det i ett längre tidsperspektiv
              sker något historiskt. Det visar sig inte alltid vara motiverat.
              Jag vill ändå tala om det som snart ska ske i EU:s utveckling
              som ett viktigt historiskt steg. När de nuvarande 15 länderna
              i EU i vår välkomnar ytterligare tio länder som medlemmar i det
              europeiska samarbetet sker något stort och betydelsefullt i EU:s
              historia.
            </seg>
            <seg n="325312cc">
              När nu en stor majoritet av Europas länder ingår i Europeiska
              unionen kan man säga att Europa har förenat sig i kampen för ett
              bättre liv för nästan en halv miljard människor. Europa har förenats
              i kampen för ökad säkerhet, mot krig, mot terrorism, mot människohandel
              och annan grov brottslighet. Europa förenar sig även i ambitionen
              att bidra till hela världens utveckling bort från fattigdom, förtryck,
              krig och kriser och för respekt för de mänskliga rättigheterna
              i en globaliserad värld.
            </seg>
            <seg n="000d0140">
              Att det som i slutet av 50-talet började som en kol- och stålunion
              mellan sex länder nu utvecklas till ett nära och starkt samarbete
              mellan 25 länder är med rätta sagt en historisk händelse. I denna
              händelse är Sverige med och spelar en roll. För denna utveckling
              finns det ett starkt stöd i Sverige.
            </seg>
            <seg n="ca3fd1a5">
              Genom att låna ut en liten del av vår suveränitet har vi kunnat
              låna av andras. Genom vårt medlemskap i EU har Sverige inte bara
              kunnat påverka omvärlden för egen del, utan vi har kunnat spela
              en roll i internationella frågor en större roll än vad vi hade
              kunnat göra på egen hand. Europa behöver EU, och Sverige behöver
              EU. Gränsöverskridande frågor behöver politiska verktyg som är
              gränsöverskridande. Nationella beslutsfattare räcker inte till
              för att nå politiska mål.
            </seg>
            <seg n="27e90e04">
              I den skrivelse regeringen har lämnat till riksdagen om europeiska
              konventets förslag till nytt konstitutionellt fördrag för EU har
              regeringen ansett att konventsförslaget är en god grund för regeringskonferensen.
              Det ger en tydligare och överskådligare bild av samarbetet. Det
              ökar den demokratiska förankringen av samarbetet liksom öppenheten.
              Unionens grundläggande mål och värderingar moderniseras. Samarbetet
              inom det rättsliga området förstärks, och unionens möjlighet att
              agera gentemot omvärlden förbättras.
            </seg>
            <seg n="d05e85aa">
              Jag kan konstatera att det sammansatta utskottets betänkande
              i de allra flesta frågor delar regeringens och mina utgångspunkter
              i synen på det förslag till konstitutionellt fördrag som konventet
              har lagt fram. Konventet har lyckats att få ihop en kompromiss
              som faktiskt stärker såväl kommissionen och rådet som parlamentet
              utan att rubba balansen mellan dem.
            </seg>
            <seg n="8659406d">
              Jag har tidigare här i kammaren framhållit och upprepat att vi
              därför bör vara försiktiga med att plocka isär den här uppgörelsen.
              Vi vill se förbättringar, men vi måste vara medvetna om att det
              är ett svårt arbete att finna en kompromiss som kan accepteras
              av alla.
            </seg>
            <seg n="9a1914ca">
              I de institutionella frågorna, liksom beträffande konventsförslaget
              i dess helhet, är det regeringens uppfattning att det avgörande
              är om paketet är acceptabelt i ett helhetsperspektiv.
            </seg>
            <seg n="7708e088">
              Som utskottet påpekar i sitt betänkande är det av stor vikt att
              ordförandeskapet i ministerrådet fortsätter att rotera mellan
              medlemsstaterna. Gruppordförandeskap är ett sätt att effektivt
              organisera ledningen av rådet och samtidigt med rimlig regelbundenhet
              ge medlemsstaterna en möjlighet till inblick i EU:s inre verksamhet.
            </seg>
            <seg n="a00370b6">
              Förslaget om en vald ordförande för Europeiska rådet har visat
              sig vara en kontroversiell fråga i den här kammaren. Självfallet
              respekterar regeringen riksdagsmajoritetens hållning, och den
              linjen framförs i regeringskonferensen. Men vi bör ändå vara medvetna
              om att en vald ordförande i Europeiska rådet nu tycks accepteras
              av samtliga övriga delegationer. Om förslaget tas med i den slutliga
              paketlösningen bör det kombineras med ett gruppordförandeskap
              som tydligt ger medlemsstaterna i uppgift att leda de olika rådsformationerna.
            </seg>
            <seg n="b3c7e020">
              Regeringen intar, som riksdagen, hållningen att varje medlemsland
              bör få nominera en kommissionär med rösträtt i kommissionskollegiet.
              Regeringen är också öppen för konventets förslag med innebörden
              att varje medlemsland nominerar en ledamot i kommissionen men
              att ett begränsat antal av dessa har rösträtt. En förutsättning
              är emellertid att alla medlemsländer verkligen behandlas lika
              och att posterna med rösträtt roterar på jämlika villkor mellan
              alla medlemsstater.
            </seg>
            <seg n="a2902459">
              Jag delar utskottets synpunkt att frågan om unionsrättens företräde
              bör läsas i ljuset av respekt för medlemsländernas nationella
              identitet såsom den kommer till uttryck i deras politiska och
              konstitutionella grundstrukturer.
            </seg>
            <seg n="7a09ae15">
              Regeringen är fortsatt avvisande till förslaget om den övergripande
              passerellen, det vill säga möjligheten för Europeiska rådet att
              efter enhälligt beslut övergå till majoritetsbeslut på ett område
              där fördraget lägger fast enhällighet. Det här är problematiskt
              därför att det skulle kunna ses som ett sätt att göra väsentliga
              ändringar i fördraget utan att de nationella parlamenten har möjlighet
              till inflytande. Det gäller därför att hitta ett sätt att behålla
              detta inflytande. Det här är en viktig fråga för regeringen.
            </seg>
            <seg n="e87d8870">
              På det sakpolitiska området föreslår konventet betydande förändringar
              i framför allt rättsliga och inrikes frågor. Användningen av majoritetsbeslut
              ökar. Regeringen välkomnar den utvecklingen. Vi måste effektivt
              kunna bekämpa gränsöverskridande brottslighet samtidigt som rättssäkerheten
              garanteras. Det gläder mig att vi har en bred uppslutning kring
              de här frågorna i riksdagen.
            </seg>
            <seg n="8aa46ac3">
              Vi vill vidare stärka unionens förmåga att hantera kriser, såväl
              civilt som militärt. Men den förmågan är ytterst beroende av det
              politiska stödet från alla medlemsländer. Regeringen vill därför
              inte se ett exklusivt samarbete mellan ett mindre antal länder
              på det försvarspolitiska området, inte därför att det skulle hota
              vår alliansfrihet utan för att vi vill värna om unionens sammanhållning
              inom utrikespolitiken.
            </seg>
            <seg n="d10ff625">
              Jag delar utskottets kommentar att konventets skrivningar om
              jämställdhet kan bli ännu något bättre. Jag vill också göra mer
              för miljöområdet. Hänsyn till folkhälsan borde kunna klargöras.
            </seg>
            <seg n="1e39e95e">
              Herr talman! Sammanfattningsvis innebär konventets förslag att
              unionen ges nya uppdrag, särskilt i rättsliga och inrikes frågor.
              Beslutsfattandet blir gemensamt. Vi överlåter beslutanderätt till
              unionen. Det sker i begränsad omfattning, och det är till vår
              nytta. Utskottet delar regeringens uppfattning att denna överlåtelse
              av beslutanderätt ligger inom ramen för vad regeringsformen tillåter.
            </seg>
            <seg n="7e14eae6">
              När förhandlingen är avslutad kommer regeringen att på nytt återkomma
              till riksdagen i den delen.
            </seg>
            <seg n="e8ddaf94">
              Herr talman! Regeringen eftersträvar bred politisk samsyn kring
              hur det framtida konstitutionella fördraget ska utformas, både
              inom Sverige och mellan medlemsländerna. Oberoende av ett nytt
              fördrag finns det anledning för oss alla riksdag, regering, partier,
              organisationer, folkrörelser att förstärka och fördjupa debatten
              om Europasamarbetet och om dess betydelse för oss i Sverige, för
              Europa och för världens utveckling.
            </seg>
            <seg n="b3adce8e">
              Låt oss som tror på det här samarbetet förena oss i det uppdraget.
            </seg>
          </u>
          <note type="speaker" n="dd546cdb">
            Anf. 112 HOLGER GUSTAFSSON (kd) replik:
          </note>
          <u who="holger_gustafsson_268a76" xml:id="i-e8d8452f3b781084-3" n="c58533f5">
            <seg n="44ec7c77">
              Herr talman! I går kväll var det överläggningar mellan EU:s ordförandeland
              i Italien och statsminister Göran Persson. Som litet land har
              Sverige i enlighet med det betänkande som vi nu debatterar många
              viktiga intressen att bevaka.
            </seg>
            <seg n="af7d2ecf">
              Min fråga till utrikesministern är: Hur har regeringen gjort
              de svenska prioriteringarna, det vill säga vilka krav är viktigast
              att uppnå, och hur ser listan och rangordningen ut i den här förhandlingen?
            </seg>
            <seg n="60b7946d">
              Min andra fråga: Vilka allianser med andra länder har regeringen
              skapat för att tillgodose riksdagens krav på förhandlingsresultat?
            </seg>
          </u>
          <note type="speaker" n="3ff60526">
            Anf. 113 Utrikesminister LAILA FREIVALDS (s) replik:
          </note>
          <u who="unknown" xml:id="i-fddc463ccc527d24-21" n="f3e54f30">
            <seg n="4ebbd7b2">
              Herr talman! Vi har inte gjort någon direkt rangordning på det
              här stadiet i förhandlingarna. Vi vill ju se hur förhandlingarna
              framskrider och hur de andra ländernas synpunkter ser ut. Dessvärre
              har vi inte kommit så långt i förhandlingarna.
            </seg>
            <seg n="83b66622">
              Vi för fram de synpunkter vi har. Det är de som finns i regeringens
              skrivelse och som vi har formulerat utifrån den diskussion vi
              har haft i nämnden. Alla krav har framförts och vi har gjort markeringen
              att de är väsentliga.
            </seg>
            <seg n="c0c76ead">
              Vi räknar med att få tillbaka ett bud för att därefter kunna
              ta ställning till var vi kan anpassa oss till andras uppfattningar
              och var vi anser att vi måste kvarstå. Dessutom har vi under förhandlingarnas
              gång försökt formulera alternativa lösningar som utgår från vad
              vi vet att andra har behov av att få hjälp med för att på det
              viset också medverka till att komma fram till kompromisslösningar.
            </seg>
            <seg n="99bdfac3">
              De grundläggande krav vi har, såsom de har framförts i nämnden,
              är de som har framförts vid varje tillfälle som förhandlingarna
              har tagit upp en fråga.
            </seg>
          </u>
          <note type="speaker" n="72abba2a">
            Anf. 114 HOLGER GUSTAFSSON (kd) replik:
          </note>
          <u who="holger_gustafsson_268a76" xml:id="i-e8d8452f3b781084-4" n="c58533f5">
            <seg n="e779621d">
              Herr talman! Jag vet att ingenting är klart förrän allting är
              klart i ett sådant här sammanhang. Samtidigt måste ju rimligen
              ordförandeskapet i dag, dagen efter mötet med Göran Persson, ha
              en tydlig bild av vilka svenska prioriteringar som är angelägnast.
            </seg>
            <seg n="c88a0974">
              Har vi på något område antytt att det finns en risk för en vetosituation?
              Är det endast svenska önskemål som regeringen har brett ut på
              ett italienskt mahognybord framför en brett leende Berlusconi
              som tar emot dem? Har det varit den stämningen?
            </seg>
            <seg n="e61ed322">
              I opinionsmätningar ökar nu förtroendet för Sveriges riksdag
              jämfört med andra institutioner i vårt land. Det är väldigt glädjande.
            </seg>
            <seg n="812d6cc9">
              Jag vill säga att riksdagen menar allvar med att sätta tryck
              på regeringen i de här förhandlingarna. Det är alltså en fråga
              om förtroende gentemot hela svenska folket.
            </seg>
          </u>
          <note type="speaker" n="3b384de5">
            Anf. 115 Utrikesminister LAILA FREIVALDS (s) replik:
          </note>
          <u who="unknown" xml:id="i-fddc463ccc527d24-22" n="f3e54f30">
            <seg n="0963ff77">
              Herr talman! Jag har aldrig tvivlat på att riksdagen vill sätta
              tryck på regeringen. Det är det som är riksdagens uppgift. Det
              är därför riksdagen har behandlat denna fråga och så småningom
              kommer att fatta beslut så att regeringen får ett klart mandat
              från riksdagen i de fortsatta förhandlingarna.
            </seg>
            <seg n="26fbb4f9">
              Jag tror att det är oerhört viktigt när den här typen av förhandlingar
              pågår att inget land kanske med något undantag, måste jag medge
              har agerat på det viset att man har gjort tydliga markeringar
              om att någonting inte är tänkbart att acceptera. Det är inte möjligt
              att bedriva förhandlingar med 25 länder i så många olika frågor
              som det handlar om i det här sammanhanget om någon redan från
              början skulle ange att någon fråga skulle kunna bli en vetofråga.
              Så agerar ingen förhandlare.
            </seg>
          </u>
          <note type="speaker" n="44e28a03">
            Anf. 116 CARL B HAMILTON (fp) replik:
          </note>
          <u who="carl_b_hamilton_f03c03" xml:id="i-a88b67f0f0e77cce-6" n="bcf8517e">
            <seg n="8c9c515f">
              Herr talman! Låt mig börja med att instämma med utrikesministern
              beträffande de gräsliga terrordåden i Istanbul som än en gång
              har inträffat i dag.
            </seg>
            <seg n="92b295f6">
              Jag vill påminna om det som utrikesministern sade, nämligen att
              det i den allra första delen talas om hållbar utveckling, jämställdhet
              och öppenhet som nya distinkt formulerade mål. Detta hade inte
              funnits, vill jag hävda, om inte Sverige och de nordiska länderna
              hade varit medlemmar. Det är en väldigt stor framgång. Jag vill
              påminna om det med tanke på att om nej-partierna hade fått styra
              hade Europa inte fått den här typen av inledning till sitt nya
              fördrag.
            </seg>
            <seg n="2fe58361">
              I mitt huvudanförande sade jag ungefär så här: Vi i Folkpartiet
              liberalerna utmanar Socialdemokraterna på en gedigen ideologisk
              debatt om Europa och EU-frågorna genom hela valrörelsen fram till
              Europaparlamentsvalet. Vi kan starta här och nu.
            </seg>
            <seg n="d61cae66">
              Är Socialdemokraterna beredda att anta denna utmaning om en ideologisk
              debatt i Europafrågorna?
            </seg>
          </u>
          <note type="speaker" n="a4a7d93a">
            Anf. 117 Utrikesminister LAILA FREIVALDS (s) replik:
          </note>
          <u who="unknown" xml:id="i-fddc463ccc527d24-23" n="f3e54f30">
            <seg n="da478732">
              Herr talman! Det gläder mig att Carl B Hamilton lyfter fram frågan
              om vilken betydelse det faktiskt har haft att Sverige har varit
              med i förhandlandet för att ta fram en ny författning. Man kan
              till och med konstatera att det faktum att vi är medlemmar sedan
              snart tio år tillbaka har haft betydelse för utvecklingen inom
              EU.
            </seg>
            <seg n="3cb9c182">
              Flera av de övergripande målsättningar som nu slås fast i förslaget
              är frågor som vi i sak redan har lyckats medverka till att de
              är införda och påverkar det praktiska arbetet. Öppenheten är ett
              bra exempel på det. Det är Sverige som har bidragit till en sådan
              utveckling.
            </seg>
            <seg n="8d3e2ccd">
              Vill vi ha ett Europa som utvecklas i den riktning som vi vill
              i Sverige måste vi vara med. Den riktning som vi vill ha är ju
              inte entydig i alla delar, utan den är beroende på vilka politiska
              värderingar vi har vilken ideologi vi har, som Carl B Hamilton
              uttrycker det.
            </seg>
            <seg n="f53369ec">
              Det handlar inte om att det finns en särskild EU-ideologi. Det
              är de värderingar och de ideologier som de politiska partierna
              i Sverige använder sig av och utgår från i den politiska debatten
              i Sverige. Det är samma värderingar och utgångspunkter vi har
              när vi diskuterar de frågor som hanteras på EU-nivå.
            </seg>
            <seg n="6db0b866">
              Det är ingen ny politik. Det är ingen ny debatt vi behöver. Låt
              oss fortsätta att debattera de politiska frågor vi har att lösa
              även om de ibland måste hänskjutas till EU-nivå eftersom det bara
              är där de kan bli lösta.
            </seg>
          </u>
          <note type="speaker" n="115b7d6b">
            Anf. 118 CARL B HAMILTON (fp) replik:
          </note>
          <u who="carl_b_hamilton_f03c03" xml:id="i-a88b67f0f0e77cce-7" n="bcf8517e">
            <seg n="eb1e4015">
              Herr talman! Det är klart att det inte finns någon speciell EU-ideologi.
              I själva verket har vi partigrupper på Europanivå som har sina
              döttrar i den här riksdagen i olika partikonstellationer.
            </seg>
            <seg n="24d77590">
              Vad jag försökte säga i mitt huvudanförande var att för oss i
              Sverige framstod Socialdemokraterna som ett parti som inte förmår
              att hantera EU och EU-samarbetet ur ideologisk synpunkt. Man saknar
              ideologisk styråra för sina ställningstaganden. I stället blir
              ställningstagandena pragmatiska till sin karaktär. På något sätt
              spjärnar man emot och vill hålla fast vid det gamla tanken på
              nationalstaten och mellanstatligt samarbete. Det är bra som det
              är för det har alltid varit så som det är.
            </seg>
            <seg n="f2998f38">
              Den utmaningen som jag och Folkpartiet vill ställa Socialdemokraterna
              inför är en diskussion i mera ideologiska termer om vad socialdemokraterna,
              liberalerna och andra vill med Europa och EU. Är ni med på det
              fram till att det blir Europaparlamentsval?
            </seg>
          </u>
          <note type="speaker" n="0cb19389">
            Anf. 119 Utrikesminister LAILA FREIVALDS (s) replik:
          </note>
          <u who="unknown" xml:id="i-fddc463ccc527d24-24" n="f3e54f30">
            <seg n="8ae30896">
              Herr talman! Jag vet inte vilka vi i Sverige är som Carl B Hamilton
              menar inte tycker att socialdemokraterna förmår att styra, men
              jag utgår från att Carl B Hamilton menar sig själv eller möjligtvis
              Folkpartiet, för någon vidare utgångspunkt bör väl inte finnas
              i ett sådant påstående.
            </seg>
            <seg n="5abea157">
              Det är klart att socialdemokraterna har sin ideologi i det socialdemokratiska
              partiets ideologi, och det är den som vi använder oss av även
              när vi diskuterar frågor som vi anser ska hanteras på Europanivå.
              Det är även den ideologin som vi utgår från när vi diskuterar
              hur vi vill utveckla det europeiska samarbetet. Det är väl den
              debatten som vi har bland annat nu och alltid har.
            </seg>
            <seg n="906f2f03">
              Men återkom gärna med någon konkretisering av vad det är som
              Carl B Hamilton har en föreställning om att det saknas en styråra
              för, så ska vi ta en diskussion även om det!
            </seg>
          </u>
          <note type="speaker" n="c05cbff9">
            Anf. 120 GUNNAR HÖKMARK (m) replik:
          </note>
          <u who="unknown" xml:id="i-fddc463ccc527d24-25" n="f3e54f30">
            <seg n="fbb06bc8">
              Herr talman! Först av allt vill jag säga att det var bra att
              utrikesministern tog upp det som i dag har skett i Istanbul. Det
              var viktigt att det uttalades här. Det inträffade är också en
              viktig påminnelse om att många av de hot som vi möter är gemensamma
              och att det krävs gemensam eftertanke och gemensam förmåga för
              att möta dessa hot.
            </seg>
            <seg n="d7225c25">
              När det sedan gäller frågan om konvent vill jag gärna säga att
              vi faktiskt just är uppe i en ideologisk Europadebatt. Det kommer
              fram skilda synsätt från Sverige gentemot andra länder och mellan
              partierna här i Sveriges riksdag. Jag skulle vilja säga att ett
              problem som har funnits under denna process är att regeringen
              och socialdemokratin har saknat en tydlig bild av hur det europeiska
              samarbetet bör vara organiserat. Det har varit något tillfälligt
              och slumpartat över den bilden, med början i diskussionen om EU-medlemskapet,
              över till eurofrågan och nu i diskussionen om ett nytt fördrag.
            </seg>
            <seg n="43da2d2b">
              Riksdagen har nu angivit den svenska positionen genom att ge
              en tydlig bild av den maktdelning som vi anser ska råda, genom
              att dra upp gränser mellan unionsrätten och de konstitutionella
              traditionerna i medlemsländerna, kompetensnivåerna, genom att
              peka på att subsidiaritetsförmågan ska stärkas och genom att säga
              nej till en vald ordförande.
            </seg>
            <seg n="f1571f8e">
              Jag vill gärna säga att detta inte är en ad hoc -uppfattning
              utan att det är en uppfattning som bygger på vår syn att det ska
              finnas en maktdelning mellan rådet, kommissionen och parlamentet
              och att det i den maktbalansen också ligger en kontroll och ett
              demokratiskt inflytande.
            </seg>
            <seg n="ff6a5fd0">
              Jag blev lite orolig när utrikesministern lite pliktskyldigt
              sade att man väl kommer att driva riksdagens uppfattning i den
              här frågan och sedan klargjorde att den nog syntes vara dömd att
              förlora. Därefter räknade utrikesministern upp ett antal andra
              frågor som hon uppenbarligen avsåg att driva mer kraftigt.
            </seg>
            <seg n="7793da1a">
              Jag skulle till utrikesministern vilja ställa frågan vad utrikesministern
              sade i frågan om vald ordförande när hon besökte de baltiska länderna
              och mötte deras regeringar och vad hon kommer att säga när Italien
              nu i helgen presenterar utkastet till kompromissförslag och om
              det där förespråkas ett team i stället för en vald ordförande.
            </seg>
          </u>
          <note type="speaker" n="5eba029f">
            Anf. 121 Utrikesminister LAILA FREIVALDS (s) replik:
          </note>
          <u who="unknown" xml:id="i-fddc463ccc527d24-26" n="f3e54f30">
            <seg n="8e3c3809">
              Herr talman! Jag blir på något vis störd av att Gunnar Hökmark
              anser att regeringen saknar en bild av det europeiska samarbetet.
              Det som vi skriver och säger når uppenbarligen inte fram till
              Gunnar Hökmark. Man måste väl ändå kunna respektera att andra
              har en annan åsikt och uttrycker sig annorlunda än man själv gör
              och inte påstå att det över huvud taget inte sägs eller inte tycks
              något. Den respekten kunde väl Gunnar Hökmark ändå visa regeringen
              och Socialdemokraterna att vi har vår politik, även om inte Gunnar
              Hökmark uppskattar den.
            </seg>
            <seg n="6251e8ae">
              Jag är tacksam för att riksdagen i några avseenden har förtydligat
              den ståndpunkt som Sverige ska inta, men att säga att vi skulle
              ha en position som har blivit skärpt genom maktfördelningen på
              grund av att vi ska hävda att vi inte ska ha en vald ordförande
              i Europeiska rådet är väl ändå att ta till mycket stora ord för
              ett väldigt litet innehåll.
            </seg>
            <seg n="6d073a30">
              Vad gäller ordförande i Europeiska rådet har naturligtvis jag
              i mina besök i Baltikum och i alla andra sammanhang framfört den
              uppfattning som vi hittills har hört riksdagen uttala och som
              jag utgår från att den också kommer att besluta om. Därmed kommer
              vi också att fortsätta att framföra den. Jag ser det som en skyldighet
              för den som deltar i förhandlingarna att också informera tillbaka
              till riksdagen, och jag gör i EU-nämnden och i dag här i kammaren
              den bedömningen att vi står ensamma i den frågan.
            </seg>
            <seg n="da400aa5">
              Jag riktar då en fråga till Gunnar Hökmark: Vad gör Gunnar Hökmark
              när vi kommer tillbaka med ett kompromissförslag som innehåller
              en vald ordförande i Europeiska rådet? Kommer Gunnar Hökmark då
              att rösta nej till en ny konvention?
            </seg>
          </u>
          <note type="speaker" n="5a078368">
            Anf. 122 GUNNAR HÖKMARK (m) replik:
          </note>
          <u who="unknown" xml:id="i-fddc463ccc527d24-27" n="f3e54f30">
            <seg n="b0ff9ba0">
              Herr talman! Det som utrikesministern nu sade understryker problemet
              med regeringens hållning, där man alldeles för mycket förutsätter
              hur det kommer att bli för att sedan inta den positionen.
            </seg>
            <seg n="735cabd0">
              Regeringens skrivelse till riksdagen innehöll en lång rad olika
              rätt indifferenta ställningstaganden i för att ta några exempel
              frågan om kommissionärer, synen på unionsrätten och synen på vilken
              typ av röstning och viktning man ska ha i beslutsfattandet. Man
              flöt på något sätt med i den förväntade strömmen, men det som
              vi gör här i dag är inte att ställning hur ni ska komma tillbaka
              med ett förhandlingsresultat och beskriva hur det ser ut. Det
              som vi nu ger er i uppdrag är att förhandla i enlighet med de
              svenska positionerna och att driva frågorna så pass hårt att ni
              når framgång, inte bara utifrån vad ni själva från början tyckte
              utan i vad som är Sveriges riksdags position.
            </seg>
            <seg n="6d22461b">
              Jag vill säga att detta är viktigt av det skälet att om regeringen
              är mån om att slå vakt om riksdagens legitimitet i denna beslutsprocess
              och om riksdagen ska kunna ta det avgörande ansvaret från början
              till slut, från diskussionerna om detta fördrag jämfört med det
              nuvarande och fram till det slutliga fördraget, måste vi också
              veta att ni driver förhandlingarna benhårt i de frågor som vi
              har strukit under även i de frågor där ni från början haft en
              annan uppfattning.
            </seg>
            <seg n="fb803ba2">
              Vi har milt talat haft våra misstankar om att så inte har skett.
              Jag ser fram mot att de misstankarna ska bli undanröjda. Låt oss
              inleda med den diskussionen och inte börja med att förutse vilket
              förhandlingsresultat Laila Freivalds tänker komma tillbaka med.
              Hon ska se till att hon uppnår framgång i Sveriges frågor.
            </seg>
          </u>
          <note type="speaker" n="b9d86fad">
            Anf. 123 Utrikesminister LAILA FREIVALDS (s) replik:
          </note>
          <u who="unknown" xml:id="i-40001799bd721b49-0" n="f3e54f30">
            <seg n="346dfc8b">
              Herr talman! Jag tror inte att det är någon tvekan om att jag
              har uttryckt mig tydligare än vad Gunnar Hökmark gör nu vad gäller
              att regeringen respekterar att det i slutändan är riksdagen som
              avgör vilka avtal Sverige ska ingå. I varje del av denna förhandling
              har regeringen, bland annat jag själv, mycket tydligt redovisat
              vad som har hänt, vad som har sagts och hur vi har agerat. Inte
              i något av de sammanhangen har någon, och definitivt inte Gunnar
              Hökmark, påstått att vår argumentering har varit felaktig eller
              för svag. Den har nämligen utgått från den ledning vi får i samråd
              med riksdagen.
            </seg>
            <seg n="00053eda">
              Vi kommer att fortsätta att agera på det viset, men om det finns
              något ytterligare Gunnar Hökmark kunde säga till mig som jag kunde
              använda som argument för att övertyga de 24 andra länderna om
              att det ställningstagande som Sverige har gjort är det rätta och
              att de borde ändra sig, är jag tacksam att få veta det från Gunnar
              Hökmark.
            </seg>
            <seg n="55a17b45">
              Hittills har vår argumentation varit stark men helt och hållet
              grundad på den information som vi har fått som vägledning från
              riksdagen, och jag hoppas att jag kommer att få den ännu mer förstärkt
              genom debatten här i dag, så att vi kan ta med oss den som ett
              mandat från riksdagen. Jag hoppas att det är så kraftfullt att
              jag kan lyckas övertyga de 24 om att de har fel och att det är
              vi som har rätt. Jag lovar att framföra det med all den kraft
              som jag någonsin kan uppbringa. Men ge mig då argumenten!
            </seg>
          </u>
          <note n="368dc81c">
            Anf. 124 TALMANNEN:
          </note>
          <u who="unknown" xml:id="i-86464d807ce64eb8-0" n="f3e54f30">
            <seg n="04fc1a6d">
              Gunnar Hökmark fick en direkt fråga från utrikesministern, så
              jag beviljar Gunnar Hökmark möjlighet till en replik till.
            </seg>
          </u>
          <note type="speaker" n="df444f63">
            Anf. 125 GUNNAR HÖKMARK (m) replik:
          </note>
          <u who="unknown" xml:id="i-fddc463ccc527d24-28" n="f3e54f30">
            <seg n="49b06723">
              Herr talman! Självfallet vi kan gärna gå igenom de argumenten.
              De finns rätt tydligt angivna i utskottsbetänkandet. Men var inte
              så säker på att det är 24 länder som är emot det som Sverige nu
              intar som position! Det finns en något mer komplex situation när
              det gäller hur andra länder ställer sig. Utnyttja de öppningar
              som finns i stället för att upprepa att alla är emot oss! Så illa
              är det inte. Det finns fler länder som i grunden har samma uppfattning
              som vi. Det kan tjäna som en uppmuntran för utrikesministern.
            </seg>
          </u>
          <note type="speaker" n="eaffb25b">
            Anf. 126 GUSTAV FRIDOLIN (mp) replik:
          </note>
          <u who="gustav_fridolin_991ef7" xml:id="i-b279ad40b4631510-8" n="774d61bf">
            <seg n="5948cd38">
              Herr talman! Jag vill liksom tidigare talare understryka att
              det känns bra att utrikesministern förde in situationen i Turkiet
              i vår debatt här i kammaren. Det tragiska som hänt där understryker
              just vikten av att motverka den maktlöshet och desperation som
              sprider sig över världen.
            </seg>
            <seg n="a9e9ea7a">
              Jag hörde utrikesministern efterlysa en hårdare, bredare och
              mer folklig debatt i Sverige om den konstitution som nu arbetats
              fram. Det välkomnar jag. Jag tror att en sådan debatt kommer enbart
              om vi tar ställning för att vi faktiskt ska ha en folkomröstning
              också i Sverige.
            </seg>
            <seg n="416fccf7">
              Låt oss backa lite. Den 14 september tog det svenska folket med
              mycket stor majoritet ställning mot ett införande av euron i Sverige
              och mot ett medlemskap i EMU:s tredje steg. I en opinionsmätning
              som presenterats i dag visar det sig att i en folkomröstning i
              Sverige om konstitutionen, något som man haft i många andra länder,
              skulle bara 19 % rösta ja och 41 % rösta nej.
            </seg>
            <seg n="07665ec2">
              Av detta kan vi dra två slutsatser. Den ena är att det finns
              en bred skepsis i Sverige mot en utveckling mot mer överstatlighet
              på det mellanstatliga planets bekostnad inom EU. Vi kan också
              dra slutsatsen att den svenska politikerkåren inte går i takt
              med de svenska väljarna. Vi går inte bara i otakt; vi går inte
              ens i samma led. Medan vi här applåderar EU:s utveckling säger
              man ute bland folk: Nej, stopp, vänta! Vi röstade ju faktiskt
              nej för bara några månader sedan. Man vill någonting annat än
              vad det konstitutionsförslag som här föreligger säger.
            </seg>
            <seg n="4fc78bb0">
              När jag hör Laila Freivalds försäkran om att hon vill ha en bredare
              och mer öppen och folklig debatt om detta måste jag fråga varför
              hon inte kan tillåta att svenskarna får rösta om sin och EU:s
              framtid, om det här konstitutionsförslaget. En sådan folkomröstning
              kommer man nu att ha på Irland, i Spanien, i Tjeckien, i Danmark,
              i Portugal, i Luxemburg och i flera andra länder. Kan vi inte
              ordna en folkomröstning också i Sverige så att vi möts i en debatt
              och väljarna får ta ställning?
            </seg>
          </u>
          <note type="speaker" n="7a567254">
            Anf. 127 Utrikesminister LAILA FREIVALDS (s) replik:
          </note>
          <u who="unknown" xml:id="i-fddc463ccc527d24-29" n="f3e54f30">
            <seg n="e7685c71">
              Herr talman! Det var i och för sig inte någon debatt om konstitutionen
              jag efterlyste, även om en sådan naturligtvis är välkommen. Det
              är bland annat därför vi har ett särskilt arrangemang landet över,
              den så kallade stafetten: för att involvera så många som möjligt
              även i diskussionen om en ny konstitution.
            </seg>
            <seg n="4c896302">
              Nej, det jag efterlyste var en diskussion om Europasamarbetet
              som sådant, att vi lyfter oss bort från de tekniska frågorna och
              funderar, diskuterar och förankrar våra tankar om Sveriges roll
              i EU och EU:s roll, som snart kan sägas vara Europas roll, i världen.
              Det är den diskussionen jag skulle vilja vidga och involvera många
              fler människor i.
            </seg>
            <seg n="cea58c90">
              När det gäller en folkomröstning konstaterar jag att flertalet
              av de 25 inte avser att ha någon folkomröstning. Sverige tillhör
              dem.
            </seg>
          </u>
          <note type="speaker" n="d7b83547">
            Anf. 128 GUSTAV FRIDOLIN (mp) replik:
          </note>
          <u who="gustav_fridolin_991ef7" xml:id="i-b279ad40b4631510-9" n="774d61bf">
            <seg n="1cc181e5">
              Herr talman! Men, utrikesministern, vi har ju precis haft en
              debatt om utrikessamarbetet. Vi har haft en debatt om Europafrågan.
              Vi har haft en debatt om hur man egentligen ser på Europas framtid.
            </seg>
            <seg n="2dd7402d">
              Vi hade en folkomröstning om EMU. De tydliga motpolerna var de
              som önskade sig ett mellanstatligt samarbete där vi löser de problem
              som är gemensamma och å andra sidan, ja-sidan, de som i stället
              önskade sig ett överstatligt EU, ett EU med fler inslag av gemensamma
              lösningar och mindre inslag av mångfald. Ja-sidan förlorade. Ändå
              är det en konstitution åt det hållet man nu håller på att få igenom.
            </seg>
            <seg n="b032673f">
              Därför tycker jag, inte minst mot bakgrund av att vi här verkar
              ha andra åsikter om Europas framtid än ute bland folk, att det
              är ett rimligt krav att svenskarna ska få folkomrösta.
            </seg>
            <seg n="cbdd830c">
              En opinionsmätning gjord av EU:s egen statistikbyrå visar att
              59 % av svenskarna vill folkomrösta. Farhågorna om att inte så
              många skulle rösta besannas alltså inte. De i Sverige som vill
              ha en folkomröstning är faktiskt näst flest i hela EU. I flera
              länder kommer man att ha det. I flera länder debatterar man hårt
              varför man inte ska ha det. I Frankrike har premiärministern uttalat
              att ingen sann europé kan vara emot en folkomröstning. Tanken
              med konventet var ju just att föra EU närmare medborgarna, och
              då måste medborgarna också få rätt att göra sin röst hörd.
            </seg>
            <seg n="bbe131bb">
              Varför ska inte svenskarna få den rätten på samma sätt som tjeckerna,
              irländarna, danskarna och flera andra inom EU? Varför ska vi inte
              ha en folkomröstning?
            </seg>
          </u>
          <note type="speaker" n="e79a3195">
            Anf. 129 Utrikesminister LAILA FREIVALDS (s) replik:
          </note>
          <u who="unknown" xml:id="i-fddc463ccc527d24-30" n="f3e54f30">
            <seg n="b18c8507">
              Herr talman! Jag konstaterar att Gustav Fridolin är för en folkomröstning
              men ingen sann europé. Det finns uppenbarligen alla varianter.
            </seg>
            <seg n="97dd243d">
              Det är just mot bakgrund av hur jag tycker att EMU-debatten fördes
              och blev som jag skulle vilja ha en annan diskussion som handlade
              om mer än plånboksfrågorna och vilken nytta samarbetet i enskildheter
              kan ha för oss i Sverige. Jag skulle vilja lyfta fram frågan om
              Europasamarbetet till de övergripande frågor som handlar om att
              utveckla vårt land, Europa och världen. Vi har faktiskt ett ansvar
              för hur utvecklingen sker i vår värld, och vi måste diskutera
              hur vi kan ta det ansvaret. Det är i det sammanhanget jag tycker
              att Europasamarbetet ska komma in. Jag tycker inte att vi hade
              den diskussionen när vi folkomröstade om EMU.
            </seg>
          </u>
          <note type="speaker" n="a94f8376">
            Anf. 130 KERSTIN LUNDGREN (c) replik:
          </note>
          <u who="kerstin_lundgren_078b71" xml:id="i-868a98510ae3c909-6" n="dee0f464">
            <seg n="eef55f6f">
              Herr talman! Även jag instämmer i de tidigare kommentarerna om
              utrikesministerns signal när det gäller det som hänt i Istanbul
              i dag.
            </seg>
            <seg n="e14ead7d">
              Jag skulle vilja knyta an till den diskussion som tidigare har
              förts kring konventet och möjligheterna att nå framgång. I går
              kunde jag ta del av en statsminister som var förhoppningsfull
              om att de svenska positionerna hade god chans att vinna gehör.
              Mot den bakgrunden förstår jag att regeringen anser sig ha en
              god spurtförmåga, en god förmåga att hämta in det som har förlorats
              under den tid som riksdagen inte har fattat något beslut.
            </seg>
            <seg n="78335984">
              Jag skulle vilja höra om utrikesministern bedömer att ett kommande
              riksdagsbeslut exempelvis om att lyfta bort rymden som en fråga
              för EU-samarbetet kan förväntas röna framgång, om samma framgång
              kan förväntas när det gäller ordförande i rådet samt slutligen
              om framgång kan förväntas när det gäller en kraftfullare markering
              på miljöområdet, där det i regeringens skrivelse saknades mycket.
            </seg>
          </u>
          <note type="speaker" n="88cc5fb3">
            Anf. 131 Utrikesminister LAILA FREIVALDS (s) replik:
          </note>
          <u who="unknown" xml:id="i-fddc463ccc527d24-31" n="f3e54f30">
            <seg n="0f03328f">
              Herr talman! Det gladde mig också att konstatera att statsministern
              kände sig förhoppningsfull efter mötet med Berlusconi. På det
              här stadiet tror jag dock att man ska akta sig för att göra några
              gissningar eller antaganden om hur det kan gå i den ena eller
              den andra frågan.
            </seg>
            <seg n="5ce10435">
              Jag vill understryka att vi egentligen inte har någon tid att
              ta igen. Så ser inte förhandlingarna ut. Vi har genom den dialog
              vi haft med riksdagen ändå haft möjlighet att vara mycket tydliga
              i de olika ställningstaganden som vi haft att göra. Trots att
              vi ännu inte haft något egentligt riksdagsbeslut har det varit
              fullt möjligt att hävda Sveriges intresse under det som hittills
              har förevarit. Längre än så har förhandlingarna faktiskt inte
              kommit.
            </seg>
            <seg n="3c2cf8e6">
              Jag är inte på det här stadiet beredd att säga vad vi tror att
              vi ytterligare kan uppnå eller inte. Jag har gjort en enda markering
              här i dag eftersom detta har varit så oerhört tydligt. Jag har
              också gjort andra markeringar av det slaget i EU-nämnden i flera
              frågor, och det är när jag märkt att det finns en väldigt stor
              eller bred anslutning i en viss fråga eller ett visst motstånd.
              Längre än så är jag inte beredd att gå.
            </seg>
          </u>
          <note type="speaker" n="6c6dc732">
            Anf. 132 KERSTIN LUNDGREN (c) replik:
          </note>
          <u who="kerstin_lundgren_078b71" xml:id="i-868a98510ae3c909-7" n="dee0f464">
            <seg n="fbcb1b19">
              Herr talman! Jag hör att utrikesministern aktar sig för att göra
              några gissningar i den ena eller andra frågan. Samtidigt har jag
              tidigare lyssnat på mycket tydliga uttalanden om hur utrikesministern
              förväntar sig utfallet när det gäller några av de områden där
              riksdagen tidigare varit väldigt tydlig. Det förvånar mig att
              utrikesministern i det ena sammanhanget inte vill göra någon gissning
              men i andra sammanhang är mycket tydlig i sin gissning att det
              inte finns stöd för riksdagens uppfattning när det gäller en vald
              ordförande eller president i rådet.
            </seg>
          </u>
          <note type="speaker" n="607d24be">
            Anf. 133 Utrikesminister LAILA FREIVALDS (s) replik:
          </note>
          <u who="unknown" xml:id="i-fddc463ccc527d24-32" n="f3e54f30">
            <seg n="843c1b79">
              Herr talman! Jag måste förtydliga mig: Några gissningar gör jag
              över huvud taget inte. Vad jag har redovisat är hur bilden ser
              ut i förhandlingarna på ett visst stadium, och enbart i de fall
              där det har funnits tillräckligt tydliga ställningstaganden för
              att jag skulle kunna vidarebefordra den informationen till riksdagen.
            </seg>
          </u>
          <note type="speaker" n="20b02476">
            Anf. 134 BEATRICE ASK (m):
          </note>
          <u who="beatrice_ask_00e90e" xml:id="i-868a69ddf2815813-0" n="2a6e576e">
            <seg n="5b30d9e4">
              Herr talman! Jag börjar med att säga att jag för tids vinnande
              inte tänker yrka något. Däremot står jag givetvis bakom de moderata
              markeringar som finns i betänkandet.
            </seg>
            <seg n="8cf87f4f">
              Efter att ha lyssnat på debatten så här långt är jag närmast
              stum av förvåning över att de stora förändringar som konventsfördraget
              innebär när det gäller rättsfrågorna knappast har berörts alls.
              Det är förvånande därför att rättstryggheten ju är en av samhällets
              grunduppgifter, men också därför att det när det gäller en allt
              grövre brottslighet finns ett starkt stöd bland medborgarna för
              mer resoluta åtgärder. Jag noterar att både Vänsterpartiet och
              Miljöpartiet i princip avvisar allt som handlar om en effektivare
              och mer samordnad brottsbekämpning, vilket är intressant att notera
              med tanke på diskussionen om folklighet och förankring.
            </seg>
            <seg n="62985a2a">
              De flesta är väl i dag också införstådda med att vi inte längre
              bara har att ta itu med lokala tjuvar och inhemsk brottslighet.
              Kriminaliteten arbetar väldigt organiserat över gränserna. Ska
              vi göra någonting åt det krävs det naturligtvis mer och bättre
              internationellt samarbete. Redan i dag är brottsbekämpningen på
              Europanivå väldigt betydelsefull. Nu handlar det om att stärka
              det arbetet och att ge det mer kraft.
            </seg>
            <seg n="fc7f9874">
              Det förtjänar väl att sägas så här inledningsvis att justitieutskottets
              majoritet i stor utsträckning tycker att konventsförslagets förändringar
              är välbetänkta. Men de är inte okomplicerade för det. Tvärtom
              är många av frågorna ganska besvärliga att sätta sig in i och
              att fatta beslut om. Konventets förslag innebär också att riksdag
              och regering ska lämna ifrån sig en del beslut och att vi ställer
              upp på att ta ansvar för att leva upp till vissa krav och förväntningar.
            </seg>
            <seg n="665e477c">
              Av den anledningen är det naturligtvis lite märkligt att vi i
              den här debatten inte har med oss justitieminister Thomas Bodström.
              Det här är förmodligen en av de viktigaste frågorna som riksdagen
              ska hantera den här mandatperioden. Regeringen förväntas ta till
              sig våra synpunkter och beslut, och det kommer ju också en fortsättning
              efter förhandlingarna. Men Thomas Bodström är inte här, trots
              att TV lär sända åtminstone delar av debatten.
            </seg>
            <seg n="ec8a0592">
              När det gäller förslaget vill jag säga att vi moderater tycker
              att det är bra att nuvarande ordning med rambeslut ska ersättas
              av europeiska lagar och ramlagar för den brottslighet och annat
              som det handlar om. Problemet har ju varit att regeringen efter
              ett ganska allmänt rambeslut här i riksdagen har kunnat godkänna
              bindande överenskommelser utan att riksdagen har kunnat ta ställning
              till de exakta konsekvenserna för vår egen nationella lagstiftning.
              Det har inte varit någon bra ordning, och vi har närmast känt
              oss tjatiga som har fått protestera mot den här ordningen gång
              efter gång. Nu blir det tydligare att medlemsstaterna själva bestämmer
              den egna lagstiftningen för att nå de europeiska ramlagarnas mål
              och annat. Det här innebär också i sin konstruktion att vi kan
              få en bättre tingens ordning, och det är väldigt viktigt att det
              blir så.
            </seg>
            <seg n="953f9f06">
              Det är också bra att både kommissionen och de enskilda medlemsstaterna
              kommer att kunna lägga fram förslag för prövning i rådet, även
              om man i fördraget säger att man måste ha stöd av minst en fjärdedel
              av medlemsländerna för att få ett förslag behandlat.
            </seg>
            <seg n="e0b7e048">
              En viktig förändring är att beslut i de flesta fall ska fattas
              med kvalificerad majoritet. Hittills har vi haft en ordning där
              det nästan alltid har krävts enhällighet. Men nu blir det kvalificerad
              majoritet i rådet och medbestämmande för Europaparlamentet. Det
              är klart att det med många nya medlemsstater det är redan tungkört
              är omöjligt eller i vart fall svårt att kräva enhällighet för
              varje förändring. Då går det väldigt sakta att vidta de åtgärder
              som behöver vidtas.
            </seg>
            <seg n="432dfe6d">
              Att säga nej till en sådan demokratisk effektivisering som det
              här handlar om, vilket Miljöpartiet och Vänstern gör, är naturligtvis
              ingenting annat än att motarbeta och försena en bättre brottsbekämpning.
              Det tycker jag att man borde föra ut på gator och torg, för det
              tror jag att medborgarna skulle reagera ganska skarpt emot.
            </seg>
            <seg n="129e897f">
              Det är också så att i flera frågor behåller man kravet på enhällighet.
              Det är inte så att majoriteten alltid kan köra över nationerna
              i de här frågorna. När det till exempel gäller frågor om att utöka
              listan på vilka brott som ska omfattas av den europeiska lagstiftningen
              är det betryggande att vi själva är med och bestämmer och att
              inte ens en majoritet kan köra över Sverige eller något annat
              land. Det är naturligtvis viktigt att det är på det här sättet
              därför att det handlar om EU:s respektive medlemsländernas ansvar.
              Det gäller också operativt polissamarbete, och skälet till det
              är naturligtvis att de flesta är överens om att det är medlemsländerna
              själva som ska upprätthålla lag och ordning och svara för tvångsåtgärder
              mot enskilda. Det är alltså en tydlig avgränsning av beslut där
              man använder kvalificerad majoritet, och det tror jag är alldeles
              nödvändigt.
            </seg>
            <seg n="51b62f25">
              Konventet föreslår också att Europeiska rådet ska bestämma strategiska
              riktlinjer för lagstiftning och det operativa programplaneringsarbetet.
              Dessutom vill man inrätta en ständig kommitté vid ministerrådet
              för att förbättra, som det heter, det operativa samarbetet och
              samordningen av sådant som de nationella myndigheterna gör.
            </seg>
            <seg n="6e68c95f">
              Vi moderater säger nej till det här. Det finns inte skäl att
              ge Europeiska rådet en fördragsreglerad rätt att ta fram strategiska
              riktlinjer på det här området. Risken med det och med en ständig
              kommitté är att det överstatliga samarbetet och verksamheten växer
              av sig själv i en riktning och med en omfattning som går ut över
              nationernas egen rätt och eget ansvar att upprätthålla rättssamhället.
            </seg>
            <seg n="0bb81b4b">
              Man ska naturligtvis inte måla hin på väggen, men vi moderater
              tycker att det är viktigt att tydligt definiera vem som ska göra
              vad och att också i övrigt se till att avgränsningarna inte eroderas.
              Vill man ändra på saker och ting får man väl komma tillbaka och
              ändra i ordnade former. Det får inte vara så att verksamheten
              liksom kan glida i väg. Med en strategisk planering och en ständig
              kommitté är risken stor att den blir en motor i något som växer
              på egen hand.
            </seg>
            <seg n="1acacf91">
              Av liknande skäl avvisar vi moderater förslaget att skriva in
              i fördraget att unionen ska kunna anta rättsakter som omfattar
              brottsförebyggande åtgärder. Brottsförebyggande arbete vet vi
              allesammans kan tolkas väldigt brett och leda till sammanblandning
              av ansvarsnivåerna. Samarbeta och byta erfarenheter när det gäller
              brottsförebyggande arbete får man göra utan rättslig grund. Det
              är ingenting som hindrar att medlemsländerna gör detta. Men att
              skriva in det i ett fördrag innebär att man sätter lite skjuts
              på arbetet utan den tydliga avgränsning som kan behövas om vi
              ska ha lite ordning på Europasamarbetet.
            </seg>
            <seg n="a650544f">
              Polis- och åklagarsamarbetet inom EU syftar till att förebygga
              och bekämpa brottslighet vare sig den är organiserad eller ej.
              Vissa brott, till exempel olaglig narkotikahandel, människohandel,
              korruption och bedrägeri, anses särskilt angelägna att bekämpa.
              Det samarbete som finns sker direkt mellan de nationella polis-
              och åklagarmyndigheterna och det sker genom Europol och Eurojust.
            </seg>
            <seg n="5e8ef3ac">
              Konventet föreslår att polissamarbetet i stort sett ska ha samma
              utformning i framtiden som det har i dag. Europols uppgift ska
              stödja och stärka nationell polis och andra brottsbekämpande organs
              insatser samt olika slags samarbete i den förebyggande kampen
              mot allvarlig gränsöverskridande brottslighet och sådan brottslighet
              som skadar unionsintressen. Det här är lite som en avgränsning
              av vad man håller på med. Alla Europols aktiva insatser ska genomföras
              tillsammans med nationella myndigheter, och tvångsåtgärder får
              genomföras bara av berörda nationella myndigheter. Det här är
              en väldigt bra ordning.
            </seg>
            <seg n="9e1c6240">
              Enligt förslaget ska Eurojusts uppgift vara att stödja och stärka
              samordning och samarbete mellan nationella åklagarmyndigheter
              med uppgift att lagföra allvarlig gränsöverskridande brottslighet
              eller brottslighet för vilken det krävs lagföring på unionsrättsliga
              grunder, som det heter. I europeiska lagar ska vi fastställa bland
              annat insatsområde och arbetsuppgifter. Det finns en hel del beskrivningar
              av detta. Det är mycket som är bra när det gäller Eurojusts verksamhet.
              Det här är en verksamhet där Sverige har tagit initiativ och där
              vi har fått en viktig utveckling.
            </seg>
            <seg n="1f8ddf7d">
              Men konventet föreslår nu också att det ska införas en ny rättslig
              grund för att genom enhälligt beslut i rådet och med Europaparlamentets
              samtycke inrätta en europeisk åklagarmyndighet. Den här europeiska
              åklagaren ska kunna utreda, lagföra och väcka åtal avseende grova
              brott som påverkar flera medlemsstater och när det gäller brott
              mot unionens finansiella intressen. Åtal ska väckas och drivas
              av den här europeiska åklagaren vid behöriga nationella domstolar
              i medlemsländerna.
            </seg>
            <seg n="f141001d">
              Om ni som inte sitter i justitieutskottet läser vårt yttrande
              ser ni att det där framgår en rad skäl till att det inte bör införas
              någon sådan här europeisk åklagare.
            </seg>
            <seg n="458e7865">
              Det är en grundläggande princip som är viktig, nämligen att EU
              inte ska ha förvaltning på nationell nivå. Att bryta mot den principen
              på straffrättens område, en av statens kärnuppgifter, är en fråga
              av stor betydelse som enligt justitieutskottet kan få svåröverblickbara
              konsekvenser. Det är en uppfattning som jag i högsta grad delar.
              Därför är det märkligt att majoriteten, trots den bestämda uppfattningen,
              har skrivningar om att det inte är rätt just nu och att man i
              varje fall borde utvärdera Eurojusts verksamhet. Indirekt säger
              man: Kanske sedan.
            </seg>
            <seg n="c5e0e3fd">
              När vi nu är så överens om att hela idén med en europeisk åklagare
              är fel borde naturligtvis riksdagen ge regeringen ett klart besked
              om det, nämligen att riksdagen inte vill gå med på det därför
              att det är fel. Sverige ska ju ha en uppfattning. Om vi tycker
              att det är fel ska regeringen inte tvingas i väg med öppna kort.
              Det är lite grann vad det här går ut på. Det är ovanligt dålig
              taktik om det är det som det är fråga om. Det är viktigt att signalera
              i en sådan principiellt viktig fråga där vi har så starka argument.
              Då ska vi inte öppna för oss att vi kan köpa det i alla fall.
            </seg>
            <seg n="cfa28c9f">
              Det är en tendens när det gäller regeringens ståndpunkter i Europafrågor
              att man tittar på vad det kan bli i stället för att slå fast vad
              man anser rätt och riktigt. Just i denna fråga tycker vi moderater
              att det borde finnas anledning att vara riktigt tydlig.
            </seg>
            <seg n="6c848763">
              Herr talman! Det är viktigt att vi i Sverige bestämmer oss för
              vad vi vill eller inte. Allt kommer naturligtvis inte att gå vår
              väg. Vi är många medlemsstater som ska enas. Men för oss moderater
              är det viktigt att EU får ett fördrag som är tydligt om vad som
              är EU:s uppgift och vad som är Sveriges och andra medlemsstaters
              uppgifter. På de områden där EU ska ha ansvar måste EU också vara
              starkt och ha möjligheter att arbeta effektivt.
            </seg>
            <seg n="0ff7e7c2">
              Det är mot denna principiella bakgrund vi reagerar när det gäller
              sådant som handlar om att definiera kompetensen på ett flytande
              sätt och där det skapas otydligheter. Det är också det som gör
              att vi säger nej till det vi anser vara mer principiellt helt
              fel, till exempel den europeiska åklagaren.
            </seg>
            <seg n="ae9bca52">
              Nej:en till trots det finns några få men starka sådana hos oss
              moderater ska det inte skymma det faktum att vi bedömer att det
              förslag som konventet har lagt fram på rättsområdet ger oss bättre
              förutsättningar att få ordning och reda i verksamheten och att
              bekämpa den internationella grova brottsligheten mer effektivt.
              Det är någonting som tjänar våra medborgare. Det sker också på
              ett demokratiskt betryggande sätt.
            </seg>
            <seg n="b2f6a9ad">
              Argumenten tidigare i debatten om att förslagen inte skulle vara
              demokratiska och inte ge inflytande stämmer inte. Det finns inte
              heller någon som har gett något bra argument om varför det här
              inte skulle stämma med svensk grundlag. Det finns en del slask
              i denna debatt som vi borde hålla oss ifrån. Det är ett genomarbetat
              förslag som också justitieutskottet noga har prövat. I huvuddragen
              är det bra, med de reservationer från moderat sida jag här har
              redovisat.
            </seg>
          </u>
          <note type="speaker" n="0fa93ca6">
            Anf. 135 CAMILLA SKÖLD JANSSON (v):
          </note>
          <u who="camilla_skold_jansson_5e5fef" xml:id="i-ba474794b434874a-0" n="540f2d7c">
            <seg n="97231249">
              Herr talman! Mycket har förändrats i EU-samarbetet sedan folkomröstningen
              om medlemskapet 1994. Den union vi nu ser framför oss är något
              helt annat än den vi då tog ställning till. Vi har kunnat följa
              en utveckling där mer och mer makt förs över till EU:s olika institutioner,
              och vi ser konturerna av ett Europas förenta stater växa fram.
            </seg>
            <seg n="b291dcf5">
              Man kan fråga sig var den folkliga förankringen finns i den här
              utvecklingen, och man kan fråga sig varför så lite av diskussionen
              handlar om följderna för folkstyret när fler och fler beslut ska
              fattas överstatligt på EU-nivå.
            </seg>
            <seg n="f92bb537">
              Nu ser vi bekymrade miner överallt när det gäller debatten om
              EU:s framtid och över att så få aktivt deltar i diskussionen.
              Ja, men låt oss då göra något åt det! Låt folket i en folkomröstning
              ta ställning till det förslag vi små småningom eventuellt ska
              ratificera. Det skulle både ge möjlighet till en debatt och en
              faktisk möjlighet till att få en förankring av denna nya EU-konstitution.
            </seg>
            <seg n="c6000a03">
              Det konvent som har tagit fram förslaget kan ju knappast kallas
              folkligt. Förslaget är utarbetat av ett konvent där ledamöterna
              i huvudsak är äldre högavlönade män, medan andelen kvinnor och
              unga var mycket liten bland konventets ledamöter. Det är nog därför
              ingen slump att till exempel jämställdhet så tydligt har fått
              stryka på foten och att det inte finns med i förslaget som ett
              av unionens grundläggande värden. Det är inte heller någon slump
              att det manligt dominerade konventet glömmer att skriva in att
              det är viktigt med ökad kvinnorepresentation. Det är symtomatiskt
              och något som måste rättas till. Vi kvinnor utgör inget särintresse;
              vi utgör halva mänskligheten.
            </seg>
            <seg n="99adcda0">
              Med den debattordning vi har har jag inte möjlighet att återkomma
              senare i debatten när det gäller andra frågor. Därför vill jag
              helt kort passa på att understryka att regeringen i förhandlingarna
              också företräder ett löntagarintresse. Det gäller särskilt frågan
              om att bevaka kollektivavtalens ställning och rätten till gränsöverskridande
              fackliga sympatiåtgärder. Här välkomnar vi för övrigt att det
              sammansatta utskottet i stort delar vår uppfattning.
            </seg>
            <seg n="141442dc">
              Vidare har vi frågorna om frihet, säkerhet och rättvisa. Sedan
              många år tillbaka kan vi även på det området se en utveckling
              där man alltmer harmoniserar rättsväsende, brottsbekämpning och
              inte minst asyl- och invandringspolitiken. I många år har budskapet
              varit detsamma. Vi lever i en globaliserad värld där den internationellt
              organiserade brottsligheten ökar och där extremister, människosmugglare
              och illegala invandrare utgör ett allt större hot mot säkerhet
              och allmän ordning. Det är dessa mycket angelägna frågor som påstås
              motivera att det området ska omfattas av mer av överstatlighet
              och mindre av självbestämmande för medlemsländerna. Det påstås
              motivera maktkoncentration. Vid ett hastigt påseende kanske det
              är logiskt. Vem tycker inte att det är angeläget att arbeta mot
              trafficking , människohandel och narkotikasmuggling? Vem tror
              att vi kommer åt problemet utan att samarbeta?
            </seg>
            <seg n="13987679">
              Men det är ingen logik i att å ena sidan vilja bekämpa gränsöverskridande
              brottslighet genom samarbete och å andra sidan ha en ordning där
              makten alltmer flyttas till EU-nivå i frågor som rör centrala
              kärnområden i nationalstaterna. Hur mycket man än söker i konventets
              texter eller regeringens skrivelser hittar man ingenstans ett
              enda redovisat argument att detta skulle vara till nytta eller
              effektivt. Ingenstans har man argumenterat för detta!
            </seg>
            <seg n="8e295c02">
              Om man inte hittar sådana argument kan man däremot i remissvaren
              hitta fler argument som talar om motsatsen. Viktiga remissinstanser,
              till exempel Riksåklagaren och Rikspolisstyrelsen, har allvarliga
              invändningar mot förslagen. Rikspolisstyrelsen menar att konventets
              förslag är principiellt mycket långtgående och man manar till
              försiktighet. Det förs fram allvarlig kritik mot att det finns
              otydligheter som gör att vi riskerar att få en unionsstruktur
              med ett mycket brett men otydligt definierat ansvarsområde. Förslaget
              drar inte någon gräns mellan unionens och medlemsstaternas kompetensområden,
              och det handlar om så centrala frågor som frihet, säkerhet och
              rättvisa. Bland annat finns det oklarheter när det gäller den
              nationella säkerheten och därmed våra säkerhetstjänster.
            </seg>
            <seg n="8b5da451">
              Vi menar att det är anmärkningsvärt att regeringen inte på något
              sätt visat att man har tagit till sig de farhågor som har kommit
              fram hos dessa remissinstanser. Man verkar helt bortse från risken
              att vi kan förlora kontrollen över vårt straffsystem och vår polisiära
              organisation. Inte heller biter det att Rikspolisstyrelsen inte
              kan se att förslagen leder till någon effektiv hantering av gränsöverskridande
              brottslighet. Rikspolisstyrelsen kan inte se att det är resultatet
              av dessa förändringar.
            </seg>
            <seg n="c396de13">
              Syftet med det rättsliga samarbetet måste vara mångsidigt. Det
              måste vara att både verka för att bekämpa den internationella
              brottsligheten och samtidigt stärka fri- och rättigheter och rättssäkerhet
              för medborgarna.
            </seg>
            <seg n="1dab0638">
              Ett exempel på att EU går mot en alltmer rättsosäker utveckling
              är att mycket av lagstiftningen bygger på principen om ömsesidigt
              erkännande, alltså att vi ska respektera andra rättssystem som
              bygger på helt andra rättsprinciper. Vi ska alltså tycka att det
              är okej att man har en ordning som i Spanien, där en svensk kvinna
              satt häktad i två år utan att få sin sak prövad. Eller vi ska
              tycka att det är okej att Storbritannien under lång tid håller
              misstänkta terrorister häktade och begär undantag från Europakonventionen
              för att göra det möjligt.
            </seg>
            <seg n="4142443a">
              Ingen har svarat på frågan hur vi kan kombinera denna ordning
              med en garanti av rättssäkerheten. Och vad händer med vårt rättssystem
              när alltfler beslut ska fattas av EU via rambeslut?
            </seg>
            <seg n="a1f2fac7">
              Vad händer med vårt sammanhållna rättssystem, där brott och straffsatser
              bedöms i relation till varandra, när EU kan komma med en lagstiftning
              som tar sikte på en viss brottsrubricering och sätter en viss
              straffsats som inte alls harmoniseras med den svenska lagstiftningen
              i övrigt?
            </seg>
            <seg n="9f432b86">
              Och hur påverkar det riksdagens ställning som lagstiftande församling?
            </seg>
            <seg n="772bdd31">
              EU visar inte den enda vägen det finns alternativ. Och alternativet
              är att vidareutveckla ett samarbete, både på åklagar- och på polissidan,
              men då på mellanstatlig nivå. Det är ett samarbete där tyngdpunkten
              läggs på att bygga upp de nationella institutionernas organisation
              och kompetens, och där samarbetet kombineras med att man garanterar
              en demokratisk förankring, insyn och inte minst rättssäkerhet.
            </seg>
            <seg n="3935d814">
              Detta gör inte konventsförslaget, och därför bör det avvisas.
              Än en gång: Ingen har kunnat visa att detta är effektivt och att
              detta gör någon nytta. Jag uppmanar alla: Läs remissvaren från
              Riksåklagaren och Rikspolisstyrelsen! Det är en viktig läsning.
            </seg>
            <seg n="3376ba8b">
              Ett annat exempel på att harmonisering ofta leder till mer restriktivitet
              och hårdare tag är asyl- och flyktingpolitiken. Vänsterpartiet
              med flera är mycket kritiska till EU:s flyktingpolitik. Den är
              inhuman och alltför restriktiv. Vi kan se en allt högre mur kring
              EU. Allt oftare kopplar man ihop invandrare och flyktingar med
              ökad brottslighet.
            </seg>
            <seg n="e16295af">
              Den politik som förs är i mångt och mycket en utestängande politik,
              som vi vet leder till tragedier, där män, kvinnor och barn mister
              sina liv i försök att ta sig över Fästning Europas murar.
            </seg>
            <seg n="889bc7d1">
              Vad gör då herrarna i konventet åt detta? Vilka förslag lägger
              de? Ja, man fortsätter på den inslagna vägen med samma inhumana
              linje. Man tar bort systemet med minimiregler, som i och för sig
              har för- och nackdelar men som ändå gör det möjligt för ett medlemsland
              att gå före med en generös politik. Och man föreslår att migrationspolitiken
              ska beslutas med kvalificerad majoritet.
            </seg>
            <seg n="d40a5433">
              Vi tycker att det är fel. Vi tycker att utgångspunkten ska vara
              att möjliggöra en human flyktingpolitik. Därför borde den svenska
              regeringen försöka få till en ordning där asyl- och invandringspolitiken
              även fortsättningsvis beslutas med enhällighet.
            </seg>
          </u>
          <note n="96785d67">
            Därför, herr talman, yrkar jag bifall till vår reservation nr
            74.
          </note>
          <note type="speaker" n="2bc1e4a3">
            Anf. 136 BEATRICE ASK (m) replik:
          </note>
          <u who="beatrice_ask_00e90e" xml:id="i-868a69ddf2815813-1" n="2a6e576e">
            <seg n="11841007">
              Herr talman! Låt mig först bara kommentera det Camilla Sköld
              Jansson sade om svårigheten att erkänna varandras rättssystem.
              Hon sade ungefär att vi alltså ska tycka att det är okej med både
              det ena och det andra. Nej, det är inte det som det handlar om.
              Det handlar inte om att vi ska erkänna precis vilka problem som
              helst.
            </seg>
            <seg n="a07fcab2">
              Vad EU-samarbetet på detta område handlar om är att försöka skapa
              minimiregler och minimistandarder och att öka transparensen i
              systemen. Vi behöver inte ändra rättsordningen i Sverige. Men
              vi respekterar att andra har en annan ordning, och vi kan föra
              en diskussion om vilka minimiregler som ska gälla. Det kan gälla
              gränsbevakning, bemötande, påföljder och rättshjälp. Just nu jobbar
              man med stöd till brottsoffer. Det är väl bra att vi försöker
              skapa en ordning som gäller också när folk är i andra länder,
              att man kan få stöd och hjälp om man blir misshandlad eller något
              annat.
            </seg>
            <seg n="02fb3c89">
              Jag vill gärna fråga Camilla Sköld Jansson: Tycker du att det
              är bra eller dåligt att man försöker visa respekt för varandras
              system och samtidigt skapa grundläggande kvalitetsgarantier som
              är gemensamma? Vi lever trots allt i en globaliserad värld.
            </seg>
            <seg n="d58ab05d">
              Det som egentligen fick mig att gå upp var de lösryckta citaten
              av Rikspolisstyrelsens synpunkter där de säger att det här är
              långtgående förslag och manar till försiktighet. Det är ju självklart.
              Det är långtgående förslag. Man manar till försiktighet bland
              annat därför att utvecklingen när det gäller polissamarbete och
              annat går väldigt fort, och det är lätt att det blir fel. Men
              det är inte så att Rikspolisstyrelsen eller Riksåklagaren säger
              att vi ska lägga ned detta samarbete, lämna EU och stoppa all
              utveckling av den här verksamheten. Så är det inte, utan man problematiserar
              inom vissa områden.
            </seg>
            <seg n="e35c1eb5">
              Jag skulle vilja fråga: Vad är alternativet när det gäller brottsbekämpningen
              på det här området om vi inte ska ha det här Europasamarbetet?
            </seg>
          </u>
          <note type="speaker" n="eb26c9e9">
            Anf. 137 CAMILLA SKÖLD JANSSON (v) replik:
          </note>
          <u who="camilla_skold_jansson_5e5fef" xml:id="i-ba474794b434874a-1" n="540f2d7c">
            <seg n="e3c9533d">
              Herr talman! Jag tror inte att man ska låtsas som något annat
              än att kravet på ömsesidighet och den allmänna inriktningen på
              harmonisering av rättssystem och lagstiftning självklart leder
              till att olika rättsprinciper slås mot varandra.
            </seg>
            <seg n="b0d1cb78">
              Det är inte så att Rikspolisstyrelsens remissvar, som jag mest
              hänvisade till, bara är lösryckta citat. Om man först värderar
              dem som jag lyfte fram, är de anmärkningsvärda. Men hela den grundinställning
              som Rikspolisstyrelsen har är att man kan inte och bör inte göra
              en överstatlig ordning när det inte svarar mot någon gemensam
              grund när det gäller rättsprinciper och annat. Det är ju det som
              ger den stora kritiken, plus att det finns allvarliga brister
              när det gäller kompetensfördelning och gränsdragningsproblem i
              de här ytterst centrala frågorna.
            </seg>
            <seg n="4a5aa73c">
              Jag menar att man bör läsa både Riksåklagarens och Rikspolisstyrelsens
              remissvar noga. De ger all anledning att tänka till, inte minst
              det faktum att man inte ser att dessa förändringar leder till
              ökad effektivitet. Varför ska vi då göra dem, Beatrice Ask, om
              vi inte kan visa att detta ökar effektiviteten? Varför ska vi
              flytta makt? Varför ska vi tumma på rättssäkerheten?
            </seg>
          </u>
          <note type="speaker" n="a95aa5e6">
            Anf. 138 BEATRICE ASK (m) replik:
          </note>
          <u who="beatrice_ask_00e90e" xml:id="i-868a69ddf2815813-2" n="2a6e576e">
            <seg n="5566214e">
              Herr talman! Jag vidhåller att Camilla Sköld Jansson läser de
              här remissyttrandena väldigt märkligt. Jag har läst dem. Jag sitter
              själv i Rikspolisstyrelsens styrelse. Det är viktiga synpunkter,
              som man ska ta ad notam. Men det är ju inte så att man ifrågasätter
              värdet av detta samarbete. Vi får hela tiden bevis på att Europol
              och Eurojust gör betydelsefulla insatser, även om man kan önska
              mycket mer när det gäller uppföljning och utvärdering inom hela
              EU-samarbetet. Det här är en myt. Man ska inte ta den typen av
              ifrågasättande av delförslag som ett ifrågasättande av hela idén.
            </seg>
            <seg n="432f91a5">
              Det är också detta som vi i justitieutskottet har gjort när vi
              har prövat frågorna, där vi har försökt väga in de aspekter som
              finns. Vi har också en ganska försiktig hållning till förslagen,
              som vi noga har prövat. Men det finns inte mycket annat att göra
              med den gränsöverskridande grova brottsligheten än att ta itu
              med den gemensamt. Om vi inte har det som man bestämde för rätt
              många år sedan, det vill säga en grundläggande respekt för varandras
              rättsordningar, har man inte ens möjlighet att påbörja det arbetet.
            </seg>
            <seg n="94d02b23">
              Det totala ifrågasättande som Camilla Sköld Jansson gör är mycket
              märkligt. Det skulle innebära att vi återgår till en ordning som
              inte alls svarar mot de utmaningar som vi har inom rättsområdet
              i dag.
            </seg>
          </u>
          <note type="speaker" n="415f4320">
            Anf. 139 CAMILLA SKÖLD JANSSON (v) replik:
          </note>
          <u who="camilla_skold_jansson_5e5fef" xml:id="i-ba474794b434874a-2" n="540f2d7c">
            <seg n="1e8caf32">
              Herr talman! Jag menar att Beatrice Ask rätt allvarligt åsidosätter
              den kritik som kommer från Rikspolisstyrelsen. Man skriver mycket
              tydligt hur man förhåller sig till den förändring som är föreslagen.
              Man är mycket tydlig med att en överstatlighet bör svara mot en
              gemensam grund, bland annat när det gäller rättsprinciper.
            </seg>
            <seg n="636944b0">
              När man säger att man manar till försiktighet gör man det i ljuset
              av att man menar att det, om man börjar överföra makt överstatligt,
              är ett första steg, och detta öppnar för ytterligare steg. Läs
              remissyttrandet igen! Det är så det står, och jag menar att det
              är anmärkningsvärt att regeringen inte med ett ord har förhållit
              sig till detta.
            </seg>
            <seg n="108ee9a7">
              Beatrice Ask säger: Det är väl bättre att göra det här än att
              göra ingenting. Men varför göra detta när man inte med säkerhet
              vet hur lagstiftningen utvecklar sig och hur rättssystemen utvecklar
              sig? Det är oklart när det gäller att bevara rättssäkerheten,
              och man vet inte heller om det leder till effektivitet. Man kan
              ju inte göra någonting bara för att göra något. Man måste kunna
              argumentera för att det här leder någonvart, och de argumenten
              finns inte, Beatrice Ask. Det finns varken i regeringens skrivelse
              eller i konventsförslaget eller i utskottets betänkande argument
              för att detta är en effektiv insats.
            </seg>
          </u>
          <note type="speaker" n="fa824486">
            Anf. 140 CARL B HAMILTON (fp) replik:
          </note>
          <u who="carl_b_hamilton_f03c03" xml:id="i-a88b67f0f0e77cce-8" n="bcf8517e">
            <seg n="925c2b55">
              Herr talman! Jag har en kort men väldigt viktig fråga om asylpolitiken:
              Är Vänsterpartiets politik att man ska ha gemensamma minimiregler,
              eller vill ni inte ha gemensamma regler på asylområdet?
            </seg>
          </u>
          <note type="speaker" n="5ffc158f">
            Anf. 141 CAMILLA SKÖLD JANSSON (v) replik:
          </note>
          <u who="camilla_skold_jansson_5e5fef" xml:id="i-ba474794b434874a-3" n="540f2d7c">
            <seg n="e2042858">
              Herr talman! Jag sade i mitt inlägg att minimiregler har visat
              sig ha två olika funktioner. Det ena är att de ger länder möjlighet
              att gå före, men det andra är att de i praktiken har fungerat
              som ett sänke, alltså att de har hållit ned ambitionsnivån. Därför
              är väl vårt första krav till regeringen att man i förhandlingarna
              ska undvika kvalificerad majoritet, att beslut fortfarande ska
              fattas med enhällighet.
            </seg>
            <seg n="1f8dd584">
              Frågan om miniminivåer är inte helt okomplicerad; det håller
              jag med om. Men vi har ändå landat i att besluten även fortsättningsvis
              ska vara enhälliga. Regeringen bör verka för att medlemsländer
              ska kunna gå före, och då är man på något sätt inne på att diskutera
              någon form av miniminivå.
            </seg>
          </u>
          <note type="speaker" n="b7450aa7">
            Anf. 142 CARL B HAMILTON (fp) replik:
          </note>
          <u who="carl_b_hamilton_f03c03" xml:id="i-a88b67f0f0e77cce-9" n="bcf8517e">
            <seg n="24bac109">
              Herr talman! Jag är inte tillräckligt begåvad för att förstå
              svaret, så jag avstår från min replik.
            </seg>
          </u>
          <note type="speaker" n="fa989b3e">
            Anf. 143 CAMILLA SKÖLD JANSSON (v) replik:
          </note>
          <u who="camilla_skold_jansson_5e5fef" xml:id="i-ba474794b434874a-4" n="540f2d7c">
            <seg n="328bdd5b">
              Herr talman! I och för sig tror jag att jag är tillräckligt begåvad
              för att kunna fortsätta diskussionen, men jag avslutar den ändå.
            </seg>
          </u>
          <note type="speaker" n="6d2b34e0">
            Anf. 144 JOHAN LINANDER (c):
          </note>
          <u who="johan_linander_ed0b28" xml:id="i-8d2385e5ba72da98-0" n="e7f7de62">
            <seg n="25a32998">
              Herr talman! Det beslut som vi kommer att fatta senare i dag
              är ett historiskt steg för en ny tid i Europa, en tid för samarbete
              och samförstånd. Det fördrag, den grundlag, som kommer att undertecknas
              efter det att regeringskonferensen har förhandlat färdigt gör
              EU till en verklig union som kan fatta viktiga beslut för Europas
              framtid.
            </seg>
            <seg n="bd8ded7c">
              Vi i Centerpartiet är positiva till de grundläggande förändringar
              som konventet kommit fram till. Men Centerpartiet är inte ett
              parti som vill flytta makt i allmänhet till EU. Vi vill att EU
              ska ha en tydlig och klar beslutbefogenhet i de frågor som medlemsländerna
              är överens om behöver ligga på EU-nivå. Andra frågor, som löses
              bäst på lokalt, regionalt eller nationellt plan, ska givetvis
              beslutas där. Det ska aldrig vara okej för en högre nivå att plocka
              upp uppgifter från en lägre nivå utan att den lägre nivån själv
              har beslutat det. Vi vill alltså utveckla EU i enlighet med federalismens
              principer.
            </seg>
            <seg n="b8229f51">
              EU:s nya grundlag är ett allomfattande dokumentet, och det har
              inneburit att många viktiga frågor inte har fått den uppmärksamhet
              som de har varit värda. Det handlar om viktiga frågor som nu i
              princip glider igenom utan att bli hårdgranskade, så ordentligt
              granskade som grundlagsförslag givetvis bör bli. Detta gör mig
              något oroad. Även om fördragstanken är alldeles rätt måste så
              här stora förändringar få ta tid. Det italienska ordförandeskapet
              ska inte få stressa fram ett beslut.
            </seg>
            <seg n="6b732ad6">
              Tydlighet är ett minimikrav. Vi kan inte besluta om en grundlag
              som vi inte vet vad den verkligen innebär.
            </seg>
            <seg n="e1981cb7">
              Herr talman! Speciellt orolig är jag för avsnittet Ett område
              med frihet, säkerhet och rättvisa som inte fått speciellt stort
              utrymme i debatten, även om vi i justitieutskottet har diskuterat
              frågorna vid ett flertal tillfällen. Jag hoppas verkligen att
              detta område blir rejält genomgånget under regeringskonferensen.
            </seg>
            <seg n="12763d21">
              Det är möjligt att utrikesministern, som tidigare var justitieminister,
              har en stor möjlighet att lyfta upp de här frågorna, men tyvärr
              säger ryktet att flera länder inte vill öppna konventsförslaget
              på detta område, för då riskeras långt utdragna förhandlingar,
              förhandlingar som kanske skulle behövas.
            </seg>
            <seg n="6541892c">
              Det behövs ett starkt samarbete inom EU och globalt för att bekämpa
              gränsöverskridande kriminalitet, terrorism och organiserad brottslighet.
              Vi vet vad som har hänt i dag. Minst 26 människor har omkommit
              vid flera bombdåd i Istanbul. Detta har tidigare tagits upp av
              bland annat utrikesministern. Detta slags terrorism måste bekämpas,
              och vi kan inte göra det och organisera oss enskilt i varje land.
              Vi måste samarbeta både inom EU och globalt för att få stopp på
              detta urskillningslösa dödande. Det krävs effektiva metoder, och
              därför är det bra och nödvändigt att nuvarande tredje pelarens
              mellanstatliga samarbete blir mer överstatligt, men det ska vara
              tydligt vilket ansvar som ligger på EU-nivå, och vad som är nationellt
              ansvar.
            </seg>
            <seg n="a4aa962d">
              Vad innebär till exempel öppningen i fördraget för en europeisk
              åklagarmyndighet? Regeringen skyddar sig något naivt, kan jag
              tycka, med att beslut om en eventuell framtida europeisk åklagare
              ska tas med enhällighet. Men, ärligt talat, vi vet att det blir
              oerhört svårt att senare säga nej till den europeiska åklagarmyndigheten
              om vi i grundlagen har accepterat den öppning som nu finns föreslagen.
              Det är en grundläggande princip att EU inte ska ha förvaltning
              på nationell eller lokal nivå det är medlemsstaterna som ansvarar
              för tillämpningen av unionsbesluten på nationell eller lokal nivå.
              Är regeringen verkligen beredd att överge denna grundläggande
              princip?
            </seg>
            <seg n="aaf91de9">
              Tydlighet är, som sagt, ett minimikrav. Vi ska inte besluta om
              en grundlag som vi inte vet vad den verkligen innebär.
            </seg>
            <seg n="067a5267">
              Många organisationer och myndigheter har en förmåga att svälla
              av sig själva. Det gäller att stoppa sådana tendenser i ett tidigt
              skede. I konventsförslaget talas det om samarbete på tullområdet.
              Det är bra att vi samarbetar och överför kunskaper mellan de olika
              länderna, men behöver vi en gemensam europeisk tullmyndighet?
              Detta finns redan på förslag och ska diskuteras på den så kallade
              gemensamma kommittén den 2728 november, alltså om bara några dagar.
              Det är kommissionen som föreslår rådet att skapa en byrå för förvaltning
              av de yttre gränserna. Vill vi ha detta? Behövs det fler europeiska
              myndigheter, och behövs det på områden som tillhör de nationella
              beslutsbefogenheterna? Mitt svar är nej. Det ska vara tydligt
              vilka frågor som ligger på nationell nivå och vilka som ligger
              på EU-nivå.
            </seg>
            <seg n="bb5ad5f8">
              Herr talman! En annan del av avsnittet Ett område med frihet,
              säkerhet och rättvisa som visserligen debatterats en del men som
              fortfarande inte förtydligats är asylpolitiken. Det är logiskt
              med en gemensam asylpolitik, eftersom vi har fri rörlighet inom
              unionen. Det är också bra att beslut ska fattas med kvalificerad
              majoritet i stället för enhällighet det tycker jag i motsats till
              föregående talare. Med enhällighet kommer de här frågorna att
              låsas. Det kan vi vara ganska säkra på. Centerpartiet står bakom
              en gemensam asylpolitik men under förutsättning att EU ska leva
              upp till samtliga internationella fördrag som reglerar flykting-
              och asylrätten. Vi vill se en generös och öppen asylpolitik som
              bygger på folkrätten och som genomförs i samverkan med andra stater.
            </seg>
            <seg n="0602c675">
              Tyvärr har EU-ländernas regeringar visat att de oftare kommer
              överens om begränsningar i asylpolitiken än de kommer överens
              om positiva åtgärder som hjälper människor på flykt. Det måste
              slås fast i fördraget att asylpolitiken ska ha en hög ambitionsnivå
              och att exempelvis Sverige aldrig ska tvingas ha en stramare och
              mer återhållsam asylpolitik. Regeringen måste driva kravet på
              att de gemensamma reglerna ska innebära ett golv och inte ett
              tak.
            </seg>
            <seg n="70ebca7e">
              Tydlighet är ett minimikrav. Vi ska inte besluta om en grundlag
              om vi inte vet vad den verkligen innebär. Regeringen har ett stort
              ansvar i förhandlingarna, och vi kommer att granska i detalj hur
              de tar sitt ansvar.
            </seg>
          </u>
          <note type="speaker" n="d8527491">
            Anf. 145 ULF HOLM (mp):
          </note>
          <u who="ulf_holm_a45651" xml:id="i-3f8ea29e869bcab7-10" n="6f49a43c">
            <seg n="6a326e16">
              Herr talman! EU ska vara ett mellanstatligt samarbete, hävdar
              många. Inte minst statsminister Göran Persson brukar framhäva
              detta. Jag ställer upp på att EU ska vara ett mellanstatligt samarbete.
              Men problemet är ju att med detta förslag till grundlag för EU
              är EU inte längre ett mellanstatligt samarbete utan i mångt och
              mycket ett överstatligt EU. Förslaget till grundlag för EU innebär
              på punkt efter punkt att EU:s makt ökar. Inte på någon punkt innebär
              förslaget att makt går tillbaka till medlemsländerna. Makten för
              EU ökar naturligtvis på medlemsstaternas bekostnad. Det märks
              inte minst inom området för rättsliga och inrikes frågor.
            </seg>
            <seg n="958d7ef9">
              Ett av förslagen syftar till att upprätta en enhetlig asylpolitik.
              Miljöpartiet tar avstånd från detta förslag. Risken är att det
              som i fördraget utmålas som ett område med frihet, säkerhet och
              rättvisa i framtiden kommer att utveckla sig till ett område med
              övervakning, kontroll och så få flyktingar som möjligt. EU-ländernas
              flyktingpolitik har det senaste decenniet hårdnat betydligt. Ett
              konkret exempel på hur detta har manifesterat sig är införandet
              av regler om dryga böter i ett transportörsansvar som i praktiken
              lägger ut ansvaret på de anställda hos flygbolagen att bedöma
              vem som ska ha möjlighet att söka asyl i ett EU-land.
            </seg>
            <seg n="998b5fe3">
              Miljöpartiet menar att asyl- och invandringspolitiken även fortsättningsvis
              ska ge de enskilda EU-länder som så önskar en möjlighet att föra
              en mer human och generös flyktingpolitik än den som bestäms på
              EU-nivå. I detta krav har också Amnesty, Rädda Barnen och Röda
              Korset instämt genom ett gemensamt uttalande.
            </seg>
            <seg n="9364adad">
              I framtidskonventet som förberedde EU:s grundlag bör uppmärksammas
              att regeringens egen representant Lena Hjelm-Wallén reserverade
              sig mot att minimireglerna togs bort på detta område. Också svenska
              Migrationsverket har påpekat att förslaget kan vara oförenligt
              med grunden för den svenska asylpolitiken, det vill säga möjligheten
              att tillämpa mer generösa regler. Den socialdemokratiska regeringen
              intar här en position som säger ja till EU-makt som innebär sämre
              förutsättningar för en solidarisk och generös asyl- och flyktingpolitik.
              Detta är både häpnadsväckande och mycket oroande för vad som komma
              skall.
            </seg>
            <seg n="d5748bb0">
              EU ska enligt förslaget också säkerställa en effektiv övervakning
              av de yttre gränserna och kontroll av de personer som passerar
              in och ut. Det har förts fram att på sikt någon form av gemensam
              förvaltning av gränserna ska skapas.
            </seg>
            <seg n="404ffcac">
              Miljöpartiet motsätter sig med kraft en harmonisering av straffrätten.
              Vi ser inget egenvärde i att medlemsländerna ska ha en och samma
              straffrätt. Synen på de straffrättsliga frågorna skiljer sig åt
              på väsentliga punkter bland EU:s medlemsstater. Ett ökat inslag
              av överstatlighet på straffrättens område riskerar att skapa oordning
              i medlemsländernas nationella straffrättssystem. Risken är också
              stor att förslaget leder till omotiverade skärpningar av påföljderna.
              I förlängningen kan detta medföra att medborgarnas förtroende
              för rättsväsendet skadas.
            </seg>
            <seg n="9c1e8035">
              Förslaget till EU:s grundlag innebär dessutom att det görs omöjligt
              för Sverige att vägra utlämna en svensk medborgare till en rättsprocess
              i ett annat EU-land. Det innebär i praktiken ett in blanco-godkännande
              av andra länders rättssystem. Om en domstol eller annan rättslig
              myndighet i ett land beslutar något ska det kunna verkställas
              i andra EU-länder. Detta är ett mycket långtgående krav som kräver
              besinning.
            </seg>
            <seg n="a1d15ae4">
              Här ställs den principiellt viktiga frågan: Kan vi lita på varandras
              system? Vi har fallet med den i Grekland dråpmisstänkte Calle
              Jonsson. För att få ut honom ur fängelset krävdes insatser på
              ganska hög nivå. Stjärnadvokat Silbersky var inblandad, likaså
              Sveriges justitieminister. Uppenbarligen litar inte justitieminister
              Bodström på att rättssystemet är bra i Grekland. Nu kräver Grekland
              att Calle Jonsson ska utlämnas dit. Jag kan konstatera att om
              detta förslag till EU-grundlag redan hade gällt hade Calle Jonsson
              inte fått vägra att bli utlämnad till domstol i Grekland, oavsett
              vad vi anser i fallet.
            </seg>
            <seg n="93d5c4e5">
              Utvecklingen inom det operativa polissamarbetet går nu mycket
              fort, och det sker utan bredare debatt. Stor försiktighet måste
              iakttas med förslaget som innebär att makten överförs från medlemsländerna
              till EU på detta område. Miljöpartiet kan instämma i den varning
              som Rikspolisstyrelsen framför i sitt remissvar om att ett principbeslut
              om överstatlighet bara kan ses som ett första steg som förr eller
              senare kommer att följas av flera. Detta måste man beakta inför
              det första beslutet, står det.
            </seg>
            <seg n="018a69c8">
              Frågan är om detta har beaktats i denna fråga. Jag tycker inte
              att det verkar som om den svenska regeringen tar några hänsyn
              till detta. De väljer i stället att uppträda som nickedockor som
              säger ja till mer EU-makt. Det krävs en viss analys och konsekvensbeskrivning
              av vad de här reglerna innebär. Det saknas i mångt och mycket
              i regeringens skrivelse till riksdagen.
            </seg>
            <seg n="b7a8cc59">
              Miljöpartiet anser inte heller att Europol ska ha operativa befogenheter
              i de enskilda medlemsländerna. Tvärtom är det viktigt att betona
              enskilda staters roll att i samarbete med andra bekämpa alla typer
              av brottslighet. Vi tror att polissamarbete kan ske inom andra,
              mindre överstatliga samarbetsorgan.
            </seg>
            <seg n="85b31366">
              Risken med att bygga upp nya överstatliga byråkratier som ska
              reglera medlemsstaternas insatser på dessa områden är också att
              resurser förslösas. Rikspolisstyrelsen varnar i sitt remissvar
              för risken att detta kraftigt kan påverka nationella operativa
              myndigheters verksamhet och resursutnyttjande, dock utan att reella
              och angelägna operativa resultat därför med säkerhet kan uppnås.
              Har riksdagens ledamöter läst detta? Har regeringen helt utelämnat
              denna viktiga åsikt? Uppenbarligen blundar regeringen för viktiga
              analyser från remissinstanserna av vilka konkreta effekter EU:s
              grundlagsförslag har.
            </seg>
            <seg n="a24d6dc3">
              Artikel 175 i tredje avsnittet förebådar inrättandet av en europeisk
              åklagarmyndighet. Beslutet ska tas med enhällighet av medlemsstaterna,
              men någon fördragsändring kommer inte att behövas. Miljöpartiet
              ser inget behov av en europeisk åklagare. Det kommer att flytta
              ytterligare makt till EU och kan i förlängningen få mycket vittgående
              konsekvenser som en federal strafflag och federala domstolar i
              linje med vad som gäller i till exempel USA.
            </seg>
            <seg n="5961c8e4">
              Att denna paragraf finns med i fördraget är ytterligare en seger
              för de krafter som vill förvandla EU till en stat. Förslaget om
              en europeisk åklagarmyndighet har utsatts för hård kritik av såväl
              Riksåklagaren som Ekobrottsmyndigheten. Inrättandet av en europeisk
              åklagarmyndighet kommer att kräva ett mycket omfattande lagstiftningsarbete
              som inte tillnärmelsevis skulle stå i proportion till de högst
              eventuella fördelarna. Sverige bör därför se till att denna fråga
              avförs från EU:s dagordning.
            </seg>
            <seg n="c9d83623">
              Miljöpartiet välkomnar att de nationella parlamenten och EU-parlamentet
              enligt förslaget får ökad insyn i Europol, Eurojust och den nya
              kommittén för operativt samarbete, även om vi har invändningar
              mot organen som de ser ut. Avsaknaden av parlamentariska kontrollmöjligheter
              på dessa områden är en stor brist. Vi noterar dock att frågan
              om hur mycket insyn parlamenten ska ha ännu inte är avgjord utan
              ska regleras genom kommande överstatlig lagstiftning. Vi förutsätter
              att regeringen kommer att verka med kraft, oavsett om det konstitutionella
              fördraget antas eller ej, för att ge parlamentet rimliga möjligheter
              att utföra sin demokratiska kontrollfunktion.
            </seg>
            <seg n="9f9fa94e">
              Kontrollen över polis, tull och straffrätt tillhör nationalstaternas
              kärnuppgifter. Det är därför nödvändigt med en betydligt starkare
              kontroll från de nationella parlamenten inom dessa områden så
              att EU inte centraliseras i onödan och än mer. De regler som föreslås
              på detta område om att EU-kommissionen ska ompröva sitt förslag
              om en fjärdedel av medlemsstaternas parlament invänder mot förslaget
              inom sex veckor är därför otillfredsställande. Vi välkomnar förslaget
              om subsidiaritetskontroll men vill betona att förslaget inte är
              tillräckligt långtgående. Till exempel är tidsfristen på sex veckor
              för kort och borde förlängas.
            </seg>
            <seg n="f8901bf0">
              Förslaget innebär att EU-kommissionen antingen kan stå fast vid
              sitt förslag, ändra det eller dra tillbaka det, men parlamentet
              kan inte stoppa något förslag. Någon ny beslutanderätt för de
              nationella parlamenten medges således inte i konventets förslag.
              Snarare är det fråga om en väckarklocka som EU-kommissionen kan
              stänga av om den så önskar. EU-kommissionen bör åläggas att dra
              tillbaka sitt förslag helt och hållet om en tredjedel av de nationella
              parlamenten anser att det strider mot subsidiaritetsprincipen.
            </seg>
            <seg n="6dd0f1b4">
              Det är bra att de nationella parlamenten ska få möjlighet att
              be EU-domstolen att pröva frågan om subsidiaritetsprincipen åsidosatts.
              Domstolen har visserligen en lång historia av att verka i centralistisk
              riktning, men möjligheten att väcka talan är ett steg i rätt riktning.
              Det stora problemet inom EU är inte att EU bestämmer för lite
              utan att EU bestämmer för mycket, vilket bland annat har lett
              till en bristande demokratisk legitimitet och till detaljreglering.
              Regeringen borde under regeringskonferensen dels vägra att gå
              med på några som helst försvagningar inom detta område, dels driva
              på för att klart få definierat ett så decentraliseringsvänligt
              regelverk som möjligt att ha till grund för framtida domstolsärenden.
            </seg>
            <seg n="03f920a0">
              Herr talman! Jag kommer nu att gå in på några andra områden i
              förslaget på EU:s grundlag som inte rör de rättsliga och inrikes
              frågorna, detta därför att jag inte har chansen att komma upp
              i talarstolen senare i dag. Det finns några frågor som jag gärna
              skulle vilja göra kammarens ledamöter liksom allmänheten uppmärksamma
              på.
            </seg>
            <seg n="c0d2355a">
              Det första gäller Euratomfördraget, det vill säga fördraget som
              har till syfte att främja kärnkraftens välbefinnande i EU. Detta
              fördrag har kritiserats från många håll, inte minst från miljörörelsen,
              och framför allt därför att det strider mot principen att inte
              prioritera och stödja ett energislag framför övriga. Jag anser
              därför att regeringen bör agera för att Euratomfördraget lyfts
              ut ur grundlagsförslaget.
            </seg>
            <seg n="776cefad">
              För att komma till rätta med EU-byråkratins omfattande problem
              måste EU:s anställda ha yttrandefrihet och meddelarfrihet. EU
              borde välkomna, inte avvisa, så kallade whistle-blowers . Jag
              välkomnar regeringens inställning att Sverige ska arbeta för en
              stärkt yttrandefrihet för EU-anställda och förutsätter att frågan
              kommer att drivas med stor kraft under regeringskonferensen. Jag
              tror att vi är ganska eniga i denna kammare om detta.
            </seg>
            <seg n="626960c1">
              Jag vill också ta upp frågan om EMU:s tredje steg. Vi anser att
              Sverige efter EMU-omröstningen kunde ha valt en mer bestämd linje
              och kunnat stödja sig på den folkmajoritet som inte önskar mer
              av överstatlighet och centralstyrning. Folkomröstningen om medlemskap
              i EMU:s tredje steg resulterade i ett tydligt nej från svenska
              folket. Då bör inte heller Sverige fördragsmässigt och formellt
              fortsätta att vara bundet av EMU:s olika steg, som det nu ser
              ut i förslaget till EU:s grundlag. Att ta ansvar för folkomröstningen
              och förvalta den på ett sätt som gagnar Sverige måste också innebära
              att vi får en formell rätt att fortsätta med den framgångsrika
              politik som Sverige har drivit under en rörlig växelkursregim.
              Det vore att visa bristande respekt för folkomröstningsresultatet
              om regeringen kort tid efter folkomröstningen om EMU undertecknar
              ett nytt fördrag där Sverige förbinder sig att gå med i EMU:s
              tredje steg så snart vissa villkor är uppfyllda. Så är fördraget
              skrivet i dag.
            </seg>
            <seg n="4b0235f6">
              Jag anser att Sverige bör få ett formellt undantag för att delta
              i detta tredje steg där det framgår att ett initiativ om ett svenskt
              medlemskap i EMU:s olika steg endast kan komma från Sverige, inte
              från EU. Det är viktigt att det skrivs in i fördraget och bifogas
              protokollet.
            </seg>
            <seg n="132f730b">
              Slutligen, herr talman, föreslår konventet att rymdpolitik blir
              en exklusiv EU-befogenhet. Argumenten bakom kan inte utläsas vare
              sig i konventsförslaget eller i regeringens skrivelse. Sverige
              är ett av världens mest aktiva länder när det gäller rymdforskning,
              och det borde ligga i vårt intresse att maximera det nationella
              inflytandet över rymdpolitiken. Frågorna sköts redan i dag i ett
              samarbete med ESA, där även Norge och Schweiz är med. Detta har
              dessutom en koppling till försvarspolitiken. Något vidare tankearbete
              verkar inte finnas bakom förslaget att uppföra rymdpolitiken till
              en exklusiv befogenhet, i alla fall har regeringen inte redovisat
              några fördelar i sin skrivelse. Detta förslag borde därför avslås.
            </seg>
            <seg n="8520e223">
              Jag kan inte heller låta bli att konstatera att det som definierat
              en superstat under det senaste halvseklet just har varit viljan
              att expandera uppåt, ut i rymden, och framstå som den främsta
              på rymdforskningen. När EU nu andas ambitioner att slå in på den
              vertikala utvidgningens bana drar det ett löjes skimmer över sig.
            </seg>
            <seg n="ed18dfd9">
              Miljöpartiet har lämnat en hel rad reservationer, men jag nöjer
              mig med att yrka bifall till reservation 12 under punkt, Flexibilitetsklausulen,
              reservation 44 under punkt 42, De nationella parlamentens roll,
              resrvation 64 under punkt 57, EMU:s tredje steg, reservation 74
              under punkt 65, Asylpolitiken och slutligen reservation 117 under
              punkt 92, Rymden. Där tror jag bestämt något annat parti redan
              yrkat bifall, men jag gör det för säkerhets skull.
            </seg>
          </u>
          <note type="speaker" n="9d4fa061">
            Anf. 146 BEATRICE ASK (m) replik:
          </note>
          <u who="beatrice_ask_00e90e" xml:id="i-868a69ddf2815813-3" n="2a6e576e">
            <seg n="e0cd8bef">
              Herr talman! Miljöpartiet vill inte ha något EU-samarbete i rättsfrågorna.
              Det var ett ganska tydligt besked. Men det innebär inte att man
              behöver ljuga för det. Man säger att det i mångt och mycket är
              ett överstatligt samarbete. Det är ju inte sant. Vad konventsfördraget
              handlar om är att vissa uppgifter läggs på EU-nivå, men det innehåller
              också en tydligare definition än vad vi har i dag om vad vi ska
              klara själva och vad EU inte ska syssla med. Den uppfattningen
              trodde jag att Ulf Holm delade.
            </seg>
            <seg n="2d140342">
              Det andra som jag ville ta upp var beskrivningen av utlämning
              av personer. Det fall som nämndes visar att det redan i dag finns
              förutsättningar för utlämning av också svenska medborgare. Med
              de regler som vi nu diskuterar kan Sverige vägra utlämning om
              det strider mot vårt eget lands regelsystem. Frågan prövas i domstol,
              så det hela är väldigt omgärdat.
            </seg>
            <seg n="153979b6">
              Den beskrivning som Miljöpartiet använder för att skrämma människor,
              som om majoriteten i denna kammare skulle vara för att man utlämnar
              folk lite kors och tvärs, stämmer verkligen inte med verkligheten.
              Samarbetet grundas på en väldigt tydlig definition av vilken typ
              av brottslighet som ska hanteras.
            </seg>
            <seg n="5b0b6c1e">
              Jag har också en fråga, och den gäller asyl- och flyktingproblematiken.
              Du ondgjorde dig över att vi skulle ha ett gränssamarbete och
              en gemensam asyl- och flyktingpolitik. Är det verkligen Miljöpartiets
              uppfattning att de stora problemen med flyktingströmmarna och
              det mänskliga lidandet ska hanteras genom att vi i Sverige bara
              sköter vårt eget? Delar inte Miljöpartiet uppfattningen att det
              vore till fördel för humanism och medkännande om fler länder tog
              sitt ansvar?
            </seg>
          </u>
          <note type="speaker" n="1ed90c67">
            Anf. 147 ULF HOLM (mp) replik:
          </note>
          <u who="ulf_holm_a45651" xml:id="i-3f8ea29e869bcab7-11" n="6f49a43c">
            <seg n="0b4af888">
              Herr talman! I mångt och mycket får EU mer att bestämma över
              enligt konventsförslaget. Det kan man inte neka till. Tyvärr har
              inget område gått tillbaka till medlemsstaterna. Inte ett enda
              politikområde delegeras dem enligt konventsförslaget. Det finns
              enighet i den här riksdagen om att jordbrukspolitiken skulle vara
              ett utmärkt område till de nationella beslutandeformerna. Med
              här har man inte lyckats på en enda punkt. I stället är det än
              fler punkter som innebär överstatliga beslut, inom asyl- och flyktingområdet
              men också inom rydmpolitiken, idrottspolitiken och så vidare.
              Det är det som är grundproblematiken.
            </seg>
            <seg n="6733e914">
              När det gäller asylpolitiken tycker jag att det är viktigt att
              Sverige får ha rätten kvar att kunna införa generösare regler
              än de som EU stiftar. Det är det viktiga, Beatrice Ask att värna
              att vi kan införa fler, bättre och generösare regler. Ingen kan
              väl påstå att de regler som finns på EU-nivå i dag är generösa
              och till gagn för att riva EU:s mur mot tredjeland. Det är där
              det stora grundproblemet är. EU:s murar mot omvärlden byggs på
              skarpare i stället för tvärtom. Jag skulle önska att det var tvärtom,
              men så är det inte. Därför tycker jag att det är väldigt viktigt
              att Sverige kan gå före och införa bättre och generösare bestämmelser
              än dem EU fastslår.
            </seg>
          </u>
          <note type="speaker" n="ed1014e7">
            Anf. 148 BEATRICE ASK (m) replik:
          </note>
          <u who="beatrice_ask_00e90e" xml:id="i-868a69ddf2815813-4" n="2a6e576e">
            <seg n="1137a7a2">
              Herr talman! Nu måste du väl ändå erkänna, Ulf Holm, att det
              är så att Sverige får gå före. De flesta EU-beslut handlar om
              att man fastställer en miniminivå. Sakta och säkert även när det
              gäller asyl- och flyktingpolitiken får vi en lite bättre tingens
              ordning, tack vare att vi kämpar hårt med detta. Men inget hindrar
              Sverige från att föra en politik som vi anser är bättre.
            </seg>
            <seg n="40a47bb9">
              Det är fel att säga att det här fördraget innebär försämringar
              i meningen mer överstatlighet enbart. Det är, som jag sade tidigare,
              en tydligare definition av vad EU inte ska syssla med. En viktig
              sak är också att de nationella parlamenten får ett tydligare inflytande
              och medbestämmande, för Europaparlamentet är ju inte helt ointressant
              ur demokratiskt perspektiv. Det måste även Miljöpartiet hålla
              med om.
            </seg>
            <seg n="499f0038">
              Sedan är turism, som någon nämnde, ett område som faktiskt har
              lämnats tillbaka. Det finns sådana exempel. Just att man ger de
              demokratiskt valda i parlamenten ett tydligare inflytande och
              att Europaparlamentet kommer med måste ändå ses som ett steg framåt
              i den här processen, så jag tycker nog ändå att du överdriver.
            </seg>
            <seg n="8f748c48">
              I ditt inledningsanförande påstod du dessutom att EU-politiken
              och kostnaderna för den har inneburit att man är bekymrad över
              att man får göra neddragningar inom polisen. Jag måste fråga:
              Är det så att Miljöpartiet har suttit med i förhandlingar där
              man på grund av EU-kostnader har dragit ned på rättsväsendet?
              Jag har inte hört den diskussionen tidigare. Det vore i så fall
              intressant att få det bekräftat, för ni sitter ju faktiskt med
              där och förhandlar om budgeten.
            </seg>
          </u>
          <note type="speaker" n="612e229b">
            Anf. 149 ULF HOLM (mp) replik:
          </note>
          <u who="ulf_holm_a45651" xml:id="i-3f8ea29e869bcab7-12" n="6f49a43c">
            <seg n="121a1ce5">
              Herr talman! Det sista först. Nej, jag sade inte att det var
              Miljöpartiets uppfattning. Jag refererade det som Rikspolisstyrelsen
              har tagit upp i sitt remissvar: Detta kan kraftigt påverka nationella
              och operativa myndigheters verksamhet och resursutnyttjande, dock
              utan att reella och angelägna operativa resultat därför med säkerhet
              kan uppnås. Det var detta jag refererade. Jag sade inte att det
              var avgörande. Jag sade att det borde beaktas när man diskuterar
              syftet med de här frågorna. Det är viktigt att poängtera att Rikspolisstyrelsen
              inte har sagt vare sig bu eller bä till förslaget som ligger utan
              visat på vilka konsekvenser det kan få. Det är viktigt att vi
              som folkvalda tar till oss dessa analyser och varningar när vi
              sedan kommer fram till en slutsats om vilken politik vi ska lägga
              fast. Sedan kommer vi som politiskt aktiva till olika slutsatser,
              och det måste vi kunna respektera.
            </seg>
            <seg n="66e28e77">
              Jag har ingenting emot att Europaparlamentet får mer makt om
              det sker på kommissionens bekostnad. Jag tycker till exempel att
              Europaparlamentet borde kunna ta initiativ till lagstiftningsärenden
              en makt som i dag bara EU-kommissionen har. Det är en viktig sak.
            </seg>
            <seg n="a01f40c7">
              Jag tycker också, vilket jag sade i min inledning, att de nationella
              parlamentens bevakning av subsidiaritetsprincipen är ett steg
              i rätt riktning. Däremot har jag invändningen att tidsfristen
              på sex veckor kan vara i kortaste laget.
            </seg>
            <seg n="ed8a0f6b">
              Jag tycker att det är väldigt viktigt att Sveriges riksdag och
              övriga nationella parlament involveras tydligare i EU-politiken.
              Det tror jag att alla tjänar på. Oavsett vad man tycker om den
              EU-politik som sedan bedrivs, är det viktigt att vi i Sveriges
              riksdag blir mer aktiva när det gäller att bevaka subsidiaritetsprincipen,
              det vill säga att se till att EU-kommissionens förslag inte går
              utöver det som är stadfäst.
            </seg>
          </u>
          <note type="speaker" n="9b0189ff">
            Anf. 150 JOHAN LINANDER (c) replik:
          </note>
          <u who="johan_linander_ed0b28" xml:id="i-8d2385e5ba72da98-1" n="e7f7de62">
            <seg n="26eba0b4">
              Herr talman! Jag hade inte tänkt begära replik på min bänkgranne,
              men jag har några så viktiga saker att säga så jag kan inte låta
              bli.
            </seg>
            <seg n="4e679ec8">
              Det känns som att Miljöpartiets, också Vänsterpartiets, ständigt
              negativa inställning till allt som börjar på eller innehåller
              ett e eller ett u gör att ni inte prövar eller ser vilka fördelar
              olika förslag kan ge. Vad är det till exempel för fel på minimirättigheter
              för brottsoffer? Det kan man fråga sig.
            </seg>
            <seg n="4c794c3f">
              Det finns mängder av exempel på brottsfall som har lösts tack
              vare Europol och Eurojust. Jag kan nämna spritsmuggling från Spanien,
              kidnappningsfall och annat. Men ni säger nej till allting. Då
              säger ni också nej till att vi gemensamt skulle kunna lösa sådana
              fall. De enda som skulle jubla om ni hade fått rätt är de som
              sysslar med gränsöverskridande organiserad brottslighet i Europa.
            </seg>
            <seg n="037f72a8">
              När det sedan gäller beklagandet över att vi godkänner andra
              länders rättsordningar ska man komma ihåg att Europakonventionen
              för mänskliga rättigheter ligger till grund för alla godkännanden
              av andra medlemsstaters rättssystem. Man ska också komma ihåg
              att Sverige inte är så bäst i klassen som Ulf Holm verkar tro.
            </seg>
            <seg n="98802a5c">
              Utlämnandefrågor har Beatrice Ask tidigare tagit upp. Jag kan
              tillägga att tack vare den europeiska arresteringsordern skulle
              en svensk medborgare få avtjäna sitt straff i Sverige i stället
              för i det utdömande landet, så det finns också fördelar med den
              europeiska arresteringsordern. Det hoppas jag att även Ulf Holm
              kan se.
            </seg>
          </u>
          <note type="speaker" n="98f7c4f3">
            Anf. 151 ULF HOLM (mp) replik:
          </note>
          <u who="ulf_holm_a45651" xml:id="i-3f8ea29e869bcab7-13" n="6f49a43c">
            <seg n="f44eeab4">
              Herr talman! Naturligtvis måste vi ha ett internationellt samarbete
              inom polisen. Det är en självklarhet, och det är inte det jag
              ifrågasätter. Men jag ifrågasätter denna ständiga fokusering på
              Europol till exempel.
            </seg>
            <seg n="2e6be9b0">
              Vi har tidigare haft ett internationellt samarbete mellan polismyndigheter
              i Interpol. Varför kan inte detta fortsätta? Varför satsas allt
              krut på Europol när man dessutom har inbyggt försvårande omständigheter
              som gör att insynen är begränsad och så vidare. Nu finns det i
              och för sig förslag i det här konventsarbetet som gör att insynen
              från de nationella parlamenten kan öka, och det är bra. Det är
              en bra utveckling, även om jag inte gillar att Europol också ska
              få operativa möjligheter enligt förslaget.
            </seg>
            <seg n="c22f036b">
              Kampen mot internationell brottslighet stannar inte vid nationsgränserna,
              men den stannar inte heller vid EU:s gräns. EU-älskarna verkar
              ha som åsikt här att Europol är det viktigaste. Nej, jag säger
              att Europol har en underordnad betydelse. Jag tycker att Interpol
              är det viktiga, därför att där ingår fler polismyndigheter än
              de som finns i Europa. Då kan vi med kraft komma åt den stora
              internationella brottsligheten. Där måste vi jobba tillsammans.
              Det är en självklarhet. Men det handlar om på vilket sätt man
              samarbetar.
            </seg>
            <seg n="6cccec4b">
              Självklart finns det också fördelar i konventsförslaget. Ett
              par av de sakerna har jag nämnt, som närhetsprincipen och att
              de nationella parlamenten får ökad möjlighet att påverka vid tidigare
              tillfälle, en viss möjlighet i alla fall, även om den inte är
              tillräcklig, enligt mig själv. Att ministerrådet ska ha öppna
              möten är också en fördel för att öka insynen. Att vi nu har fått
              en utträdesparagraf är också en positiv effekt av konventsförslaget.
              Men den riktning som hela det här förslaget går i är tyvärr negativ
              om man vill att EU ska komma närmare folket, och det är ju det
              som jag vill.
            </seg>
          </u>
          <note type="speaker" n="933650ab">
            Anf. 152 JOHAN LINANDER (c) replik:
          </note>
          <u who="johan_linander_ed0b28" xml:id="i-8d2385e5ba72da98-2" n="e7f7de62">
            <seg n="9175e10d">
              Herr talman! När det gäller begränsad insyn i Europol skulle
              man kunna säga att det kanske är bra ibland att insynen i brottsbekämpningen
              inte är så tydlig för dem som ska bekämpas. Men det behöver jag
              inte säga.
            </seg>
            <seg n="8dd2c460">
              Vi kan också ta upp asylpolitiken i det här replikskiftet. Ni
              säger nej till gemensam asylpolitik, men då säger ni också ja
              till att till exempel vårt grannland därhemma i Skåne där vi bor,
              Danmark, får ha hur hård asylpolitik som helst. Skulle det inte
              vara en fördel om EU kunde lägga fram minimiregler i asylpolitiken?
            </seg>
            <seg n="063907d4">
              Slutligen ska jag hålla med Ulf Holm i en fråga, och det är att
              rymden borde inte EU syssla med. Det tycker faktiskt jag också.
            </seg>
          </u>
          <note type="speaker" n="a0c5125f">
            Anf. 153 ULF HOLM (mp) replik:
          </note>
          <u who="ulf_holm_a45651" xml:id="i-3f8ea29e869bcab7-14" n="6f49a43c">
            <seg n="3b24b227">
              Herr talman! Jag hoppas att vi har lite mer gemensamt än bara
              rymdpolitiken och att den ska vara en nationell fråga.
            </seg>
            <seg n="f86b8d8c">
              Miljöpartiets uppfattning är att det viktiga när det gäller asylpolitiken
              är rätten för en enskild stat att ha mer generösa regler än de
              som EU fastställer. Det betyder faktiskt att det blir miniminivåer
              på EU-nivå men att Sverige, om vi vill, har rätt att ha mycket
              generösare regler. Och ingen kan väl vara glad över den miniminivå
              som finns i EU i dag. Jag skulle vilja gå mycket längre för att
              kunna ha en ännu generösare flykting- och asylpolitik.
            </seg>
            <seg n="50b30444">
              Vi kan också se i backspegeln att inte tusan har EU:s asylregler
              de senaste tio åren blivit bättre, tvärtom mycket sämre. Ska man
              därifrån gå till gemensamma bestämmelser med överstatlighet betyder
              det förmodligen, som det ser ut nu, att det finns en majoritet
              för att ha ännu färre asylsökande och flyktingar som kommer till
              EU-länderna.
            </seg>
            <seg n="7f57f99f">
              Då skulle Sverige bli överkört. Då skulle vi behöva ändra vårt
              regelverk och bli ännu mer restriktiva. Det är inget som jag stöder.
            </seg>
            <seg n="64d81333">
              Jag tycker att det är viktigt att se till att ett land ska ha
              rätten att gå före och införa bättre bestämmelser precis som jag
              tycker att enskilda länder på miljöområdet måste ha rätten att
              införa strängare miljöbestämmelser än dem som EU bestämmer. Det
              är viktigt att visa att man ska kunna gå före och införa bättre
              eller strängare bestämmelser vilken fråga det än gäller. Det är
              en väldigt viktig och bra grundbult i det här arbetet.
            </seg>
            <seg n="d7b068e4">
              Jag tillhör dem som absolut vill riva EU:s murar och få en betydligt
              generösare asyl- och flyktingpolitik precis det som Rädda Barnen,
              Röda Korset och Amnesty har uttalat sig till förmån för. Därmed
              säger jag nej till förslaget om överstatlig asyl- och flyktingpolitik
              i EU.
            </seg>
          </u>
          <note type="speaker" n="8e8e3222">
            Anf. 154 JOE FRANS (s):
          </note>
          <u who="joe_frans_595e82" xml:id="i-168fcec6e978614c-0" n="b47dec35">
            <seg n="4690dfbf">
              Herr talman! Brottsligheten blir alltmer internationell. Det
              som har skett i Istanbul i dag är en påminnelse till oss. Terrorismen
              rör sig runt Europa och runt hela världen. Det mesta av den narkotika
              som kommer till Sverige kommer nu via någon nuvarande eller blivande
              medlemsstat i unionen.
            </seg>
            <seg n="2c55e7ab">
              Svenskarna blir alltmer rörliga. Vi vistas utomlands som turister,
              som studenter och i affärer. Många är numera också permanent bosatta
              utanför Sverige. Vi blir därmed beroende av att stater kan samarbeta
              och av att det finns enhetliga regler på olika områden. Vi vet
              exempelvis att det behövs gränsöverskridande insatser för att
              bekämpa gränsöverskridande brott.
            </seg>
            <seg n="8ea03dde">
              Herr talman! Jag kan villigt erkänna att jag tillhör dem som
              i mitten av 90-talet såg på EU med viss tveksamhet. Jag var då
              aktiv i den antirasistiska rörelsen Rör inte min kompis och undrade
              hur EU:s utveckling skulle komma att påverka integrationsfrågorna
              och de antirasistiska arbetet. Jag läste Dublindeklarationen mycket
              noga.
            </seg>
            <seg n="37e68612">
              Nu när det har fått några år på nacken måste jag säga att det
              har visat sig att EU-samarbetet på detta område faktiskt är en
              av drivkrafterna i arbetet mot rasism och främlingsfientlighet.
              Det har också visat sig att det inte enbart handlar om vackra
              deklarationer.
            </seg>
            <seg n="337e30e3">
              Det är också så, herr talman, att detta är en fråga om rättssäkerhet.
              Svenskar som hamnar i tvister eller som blir brottsmisstänkta
              eller brottsoffer utomlands måste kunna lita på att de blir korrekt
              behandlade.
            </seg>
            <seg n="c67f0019">
              En annan viktig aspekt är att det ömsesidiga förtroende mellan
              de rättstillämpande myndigheterna som byggts upp inom unionen
              behöver regler och stöd för att kunna utvecklas ytterligare. Behovet
              av en utveckling när det gäller de rättsliga frågorna och inrikesfrågorna
              är självklart. Jag är glad att det finns en väldigt stabil majoritet
              inom justitieutskottet för det förslag som berör utskottet. Det
              finns goda sakliga skäl till de ändringar som föreslås inom det
              rättsliga området och inrikesområdet.
            </seg>
            <seg n="52adba48">
              Herr talman! Sanningen är att brottsbekämpning enligt många till
              och med är en av de allra viktigaste uppgifterna för unionen.
              Vi måste helt enkelt vara beredda på att fördjupa samarbetet i
              många frågor. Att Eurojusts och Europols arbete är viktigt är
              självklart. Det behöver inte ta ut samarbetet med Interpol. Både
              Eurojust och Europol måste kunna arbeta effektivt och behöver
              därför, menar jag, ges ramar för att kunna utvecklas i takt med
              ett ökande behov av koordinering av samarbetet.
            </seg>
            <seg n="4f6d7ebd">
              Jag är övertygad om att den statsminister som den här kammaren
              har valt, och den regering som vi har, kommer att slå vakt om
              Sveriges nationella intressen i de fortsatta förhandlingarna.
            </seg>
            <seg n="5a9e575d">
              Det finns som sagt en bred europeisk politisk enighet om huvuddragen
              för hur vi ska gå framåt på det här samarbetsområdet. En förutsättning
              för att vi ska kunna bekämpa den gränsöverskridande brottsligheten
              är framför allt att vi har ett fungerande operativt samarbete
              mellan våra myndigheter. Vi anser att principen om ömsesidigt
              erkännande måste genomföras och möjligheten till ömsesidig rättslig
              hjälp förbättras. Om det kräver en viss harmonisering av medlemsstaternas
              lagstiftning måste vi vara beredda att acceptera detta. Om vi
              till exempel ska kunna komma åt trafficking , människohandel,
              måste brottsrekvisiten vara enhetliga och tillräckligt vidsträckta
              för att bli effektiva.
            </seg>
            <seg n="75454fc6">
              Herr talman! Vi anser att det finns stora möjligheter för Sverige
              att driva rättssäkerhetsfrågorna inom unionen. En viktig uppgift
              för framtiden är, menar jag, att skapa minimiregler över hela
              unionen för individens skydd i rättsprocessen.
            </seg>
            <seg n="66a53775">
              Det är väl vid det här laget ingen hemlighet att vägen framåt
              kan innehålla en viss överstatlighet och visst beslutsfattande
              med kvalificerad majoritet. Vår uppfattning är att det kan vara
              nödvändigt för att nå önskade resultat.
            </seg>
            <seg n="ebf0b448">
              En avgörande fråga är hur vi ska åstadkomma ett effektivt arbete
              och få de resultat vi vill när nu EU får 25 medlemsstater och
              vi vet att fler är på väg in. Som vi ser det kräver detta att
              beslutsfattandet reformeras. Annars finns det en uppenbar risk
              att arbetet stannar av på viktiga områden.
            </seg>
            <seg n="41ce3e8b">
              Vi vet genom olika undersökningar att medborgarna förväntar sig
              mycket mer av unionen på just det här området. Och det är så,
              det måste vi erkänna, att om vi inte är effektiva blir brottslingarna
              glada. Brottslingarna ska inte kunna operera ostört över gränserna
              på grund av vår oförmåga att fatta beslut. Det betyder att vi
              måste vara beredda att acceptera att beslut i viss utsträckning
              fattas med kvalificerad majoritet.
            </seg>
            <seg n="4afc8059">
              Att enbart lagar och ramlagar kommer att gälla är bra. Det ger
              tydlighet. Det är klart att vi kan erkänna att beslutsformerna
              inte är okomplicerade. Det finns olika aspekter på det nuvarande
              enhällighetskravet. Det kan vara en väg att skydda legitima nationella
              särdrag. Men det kan också användas för att blockera nödvändigt
              reformer av politiska skäl. Det ska vi vara medvetna om. Det är
              därför vi också aktualiserat en diskussion om en eventuell nödbroms
              eller säkerhetsventil.
            </seg>
            <seg n="1b47b63e">
              Som vi ser det betyder omröstning med kvalificerad majoritet
              inte att vi kommer att förlora i centrala nationella frågor. Och
              om det gigantiska arbetet att genomföra EU:s inre marknad klarades
              av med majoritetsbeslut utan allvarliga nackdelar för Sverige,
              tror jag faktiskt att även detta är möjligt inom det rättsliga
              området.
            </seg>
            <seg n="5fbad909">
              Den som har välgrundade och legitima juridiska eller politiska
              skäl för sin ståndpunkt blir inte överkörd. Varje medlemsstat
              vet att det nästa gång kan vara dess tur att behöva de andras
              stöd. I detta samarbete är det ett givande och ett tagande. Det
              är inte ett samarbete där man måste klå varandra, utan det är
              ett samarbete där man ska föra saker och ting framåt.
            </seg>
            <seg n="82d6498b">
              Slutsatsen blir alltså att vi måste vara beredda att bejaka förslaget
              och att tillåta en viss överstatlighet med majoritetsbeslut också
              på vårt område.
            </seg>
            <seg n="77a602d3">
              Vi ska naturligtvis samtidigt vara väldigt tydliga med vilka
              gränser vi vill se för samarbetet. Vi anser att myndighetsutövning
              mot enskilda på svenskt territorium självklart enbart är en uppgift
              för våra nationella myndigheter. Det är också vår ensak hur vi
              organiserar vårt rättsväsende så länge som vi kan delta i det
              rättsliga samarbetet. Vi ser inget behov av nya unionsorgan såsom
              en europeisk åklagare eller en europeisk gränspolis. Vi anser
              också att vi måste inskränka de rättsliga grunderna för samarbetet
              på ett sådant sätt att det tydligt går att se var gränsen för
              unionens kompetens ligger.
            </seg>
            <seg n="d07d21ab">
              Herr talman! Regeringskonferensen har påbörjats. Det är viktigt
              att konstatera att riksdagens EU-nämnd kommer att hålla kontinuerliga
              kontakter med regeringen för samråd och inte bara samråd, utan
              den ska också besluta om stöd för regeringens positioner under
              förhandlingarna. Det menar jag säkrar riksdagens inflytande även
              under pågående förhandlingar.
            </seg>
            <seg n="b4112d88">
              Jag kan också berätta att EU-nämndens sammanträden med statsministern
              inför toppmötet kommer att vara öppna.
            </seg>
            <seg n="81e30541">
              Slutligen, herr talman, är det glädjande att notera att förslaget
              till fördragets artikel II-21.1 innebär ett så klart och tydligt
              ställningstagande mot rasism och främlingsfientlighet. Det är
              också bra att rätten till asyl skrivs in och att detta ska ske
              med hänsyn tagen till Genèvekonventionen.
            </seg>
            <seg n="a08fe6e1">
              Jag vill bara kommentera en sak när det gäller vad Rikspolisstyrelsen
              har sagt eller inte sagt. Det kan vara värt att notera att Rikspolisstyrelsen
              också har skrivit att det är angeläget att samarbetet mellan medlemsstaternas
              operativa myndigheter effektiviseras, förstärks och samordnas
              så att verkliga resultat kan uppnås.
            </seg>
            <seg n="12150ef2">
              Saker och ting ska läsas i sitt sammanhang.
            </seg>
          </u>
          <note type="speaker" n="920d2261">
            Anf. 155 KARIN GRANBOM (fp):
          </note>
          <u who="karin_granbom_4b656d" xml:id="i-2e34c352f8349353-0" n="e901ba96">
            <seg n="be8c8a86">
              Herr talman! EU ger människor frihet att röra sig över landgränser.
              Vi kan bo och leva var vi vill. Det är fantastiskt. Men tyvärr
              är det inte bara hederliga människor som utnyttjar de rivna gränserna.
              Även brottslingar gör det. Att bedriva kriminell verksamhet över
              landgränser kan vara ett sätt att komma undan rättvisan.
            </seg>
            <seg n="b0670d59">
              Sverige är ingen isolerad ö. Vi drabbas också av den internationella
              brottsligheten. Det är svårt att uppskatta den organiserade internationella
              brottslighetens omfattning i Sverige, men vi vet att den förekommer
              i hela vårt land och leder till ett enormt lidande.
            </seg>
            <seg n="08d46ae8">
              Europa utsätts för stora påtryckningar. Här finns målgrupper
              för de kriminella syndikaten. De kriminella tjänar skoningslöst
              pengar på att ungdomar knarkar ihjäl sig och på att kvinnor och
              barn våldtas. Fasansfullt många kvinnor och barn smugglas årligen
              till Europa för att säljas som sexslavar. Några av dem hamnar
              i Sverige. Pengarna som brottslingarna tjänar på denna hänsynslösa
              verksamhet förflyttas från land till land tills den smutsiga byken
              tvättats. Penningtvätten i Europa är omfattande. Det är mot den
              här bakgrunden som vi har att bekämpa brottsligheten.
            </seg>
            <seg n="21a227c7">
              När människor tillfrågas om vad de vill att EU ska ägna sig åt
              blir svaret många gånger: att bekämpa brottslighet. EU måste svara
              upp mot dessa förväntningar. I förslaget till en europeisk konstitution
              tas denna uppgift på allvar. Den största förändringen är att beslut
              inom det rättsliga området ska kunna tas med kvalificerad majoritet,
              detta för att det krävs ett effektivare beslutsfattande, särskilt
              eftersom EU snart har 25 medlemsstater.
            </seg>
            <seg n="21912b65">
              Konventets förslag innebär också att det blir svårare att hitta
              frizoner för brottslingar. Genom att medlemsstaternas lagstiftning,
              straff och rättsprocesser görs mer lika gör vi det svårare för
              grova brottslingar att gömma sig undan rättsskipning.
            </seg>
            <seg n="e35653ef">
              Redan i dag bedrivs det inom EU ett omfattande arbete för att
              underlätta för de nationella polis- och åklagarmyndigheterna att
              bekämpa brott över gränserna.
            </seg>
            <seg n="92c25a4b">
              En åklagare som jag nyligen talade med vittnade om att det är
              mycket lättare att hantera och bekämpa brott om brottet och brottslingen
              kan härledas till ett EU-land. Han hävdade att om brottslingen
              kommer från ett land utanför EU blir det enormt mycket svårare
              att hantera ärendet.
            </seg>
            <seg n="0e199c42">
              I konventets förslag kan vi läsa att det europeiska polissamarbetet
              Europol och åklagarsamarbetet Eurojust i framtiden kommer att
              ha ungefär samma uppgifter som tidigare, det vill säga informationsutbyte,
              samordning och stöd till nationella myndigheter för att detta
              arbete ska bedrivas effektivt. De operativa polisiära insatser
              som kan genomföras kommer att ske tillsammans med nationella myndigheter.
              Den liberala förhoppningen är att Europol och Eurojust inom givna
              områden kan intensifiera sin verksamhet.
            </seg>
            <seg n="b5fd4824">
              Konventet föreslår att det ska finnas en paragraf som tillåter
              att det genom enhälligt beslut är möjligt att skapa en europeisk
              åklagarmyndighet. Tanken med myndigheten är att den vid grova
              brott som påverkar flera medlemsstater skulle kunna utreda, lagföra
              och väcka åtal vid nationella domstolar. Vi liberaler tycker att
              det är bra att paragrafen finns då den ger oss en rättslig grund
              om vi skulle se ett framtida behov, men vi anser i dagsläget att
              inrättandet måste avgöras mot bakgrund av brottslighetens utveckling
              och hur vi klarar av att bekämpa brottsligheten utan myndigheten.
            </seg>
            <seg n="16172247">
              Samtidigt som brottsbekämpningen ska ske effektivt måste rättssäkerheten
              vara stor i hela unionen. I vår kamp mot brottsligheten får vi
              inte ge vika när det gäller kravet på att ingen oskyldig döms
              eller onödigtvis kränks. Det är viktigt att det finns minimistandarder
              för enskilda personers rättigheter i rättsliga processer. Och
              det har även konventsdeltagarna hävdat i det föreliggande förslaget.
            </seg>
            <seg n="27c5d81c">
              Jag kan alltså konstatera att från liberal synvinkel är den del
              i konventets förslag som behandlar brottsbekämpning en framgång.
              I samma kapitel, kap. 4, behandlas också politik gällande asyl
              och invandring. Här vill jag uppmärksamma något som gjort oss
              liberaler och flera frivilligorganisationer bekymrade.
            </seg>
            <seg n="49c01205">
              I Europa ser vi en trend mot ett mindre generöst mottagande av
              människor på flykt. Länder vill stänga sina gränser. Detta kommer
              till uttryck i EU-sammanhang där ministrar från olika håll hittar
              på det ena märkliga förslaget efter det andra och vill skuffa
              över ansvaret för flyktingarna till någon annan.
            </seg>
            <seg n="a18b2978">
              Vi liberaler ser att det behövs ett europeiskt samarbete för
              flyktingpolitiken detta bland annat för att sätta press så att
              alla EU-länder tar ansvar, det vill säga att de tar emot ett visst
              antal människor och ger dem en rimlig levnadsnivå.
            </seg>
            <seg n="d5c1d15d">
              Det som i föreliggande förslag oroar mig är att minimiregler
              för mottagandet av flyktingar tagits bort. I stället föreslås
              en fullständig harmonisering inom asyl- och flyktingområdet.
            </seg>
            <seg n="1942c37e">
              Vad kommer då det här att leda till? Ja, antagligen blir det
              svårt att stifta lagar inom det här området. En mer restriktiv
              politik kommer att dominera. Det vore bättre att ha kvar möjligheterna
              att bygga golv. Den som vill minst kan då lägga sig på miniminivån,
              och den som vill mer gör mer.
            </seg>
            <seg n="1b79bcd7">
              Vi i Folkpartiet vill att Sverige ska kunna bedriva en generös
              och human flyktingpolitik. Det kan bli svårare vid en totalharmonisering.
              Därför kräver vi att regeringen arbetar för att minimiregler införs.
              Men som det ser ut i dag verkar regeringen planera att hålla tyst
              när ärendet kommer upp till behandling. Jag beklagar detta och
              noterar att Sverige i så fall har svängt i frågan. Regeringens
              företrädare lämnade nämligen i konventet in förslag om tillägg
              av minimistandard.
            </seg>
            <seg n="042c1189">
              Migrationsminister Barbro Holmberg, som tidigare var generaldirektör
              på Migrationsverket, har undertecknat verkets remissvar där det
              sägs att den svenska asylpolitiken har grundats på att EU:s regelverk
              inte hindrat ett enskilt medlemsland från att tillämpa generösare
              regler och att en sådan politik kan vara svår att förena med konventets
              förslag.
            </seg>
            <seg n="43228aff">
              Jag undrar därför om regeringen verkligen kan stå för de konsekvenser
              som det kan innebära att låta bli att vid förhandlingsbordet ta
              upp frågan om minimistandarder när asyl- och flyktingpolitiken
              ska behandlas.
            </seg>
            <seg n="4787a7db">
              Avslutningsvis vill jag säga att konventets förslag i sin helhet
              är bra och att det utgör ett gott underlag för att möta framtidens
              utmaningar.
            </seg>
          </u>
          <note type="speaker" n="15b4d03f">
            Anf. 156 RAGNWI MARCELIND (kd):
          </note>
          <u who="ragnwi_marcelind_f36578" xml:id="i-ee2614ab0e210e28-0" n="acc51443">
            <seg n="733aff37">
              Herr talman! Framtidskonventet i sig är en stor framgång och
              markerar en historisk händelse när unionen nu utökas till 25 medlemsstater.
              Konventet har lyckats med utmaningen att ta fram ett utkast till
              en konstitution för det nya, enade Europa.
            </seg>
            <seg n="1c9528d7">
              50 år efter Europeiska unionens tillkomst närmar sig Europa en
              brytpunkt. Unionens absolut största enskilda utvidgning är ett
              faktum om mindre än ett halvår. Därför känner jag både respekt
              och ödmjukhet när jag deltar i den här nästan historiska debatten
              i Sveriges riksdag.
            </seg>
            <seg n="c245309a">
              Europa vänder blad och lämnar en dyster historia med andra världskriget
              och det kalla kriget bakom sig. Det var ju utrikes- och säkerhetspolitiken
              som var den utlösande faktorn när det gäller det Europasamarbete
              som växt fram sedan andra världskriget. Det som i dag kallas Europeiska
              unionen tillskapades för att förhindra återkommande förödande
              krig i Europa. Fredstanken är det bärande argumentet i EU, även
              om samarbete inom olika områden i sig är av värde.
            </seg>
            <seg n="8a16e0e0">
              Visst kan många frågor i konstitutionen kännas stora och svåra
              att ta ställning till. Ibland är det väl så att man fastnar i
              vissa frågor eller delar. Uppmärksamheten riktas dit i stället
              för att riktas på det som kanske skulle vara mer väsentligt. Det
              är väl också ganska typiskt för politiker att gärna kasta sig
              över vartenda kommatecken och över mindre genomtänkta detaljer.
              Vi målar upp stora politiska motsättningar kring förslaget i stället
              för att se till helheten.
            </seg>
            <seg n="ce6d14dd">
              I dag kan vi i alla fall notera att vi har kommit till slutdebatten.
              Till sist visar det sig att vi ändå har en ganska stor samsyn
              kring vad som är viktigt. Detta tycker jag bådar gott inför framtiden.
              Det förslag som nu överlämnas till regeringen finns det en stor
              enighet om. Därför är det också mycket viktigt att regeringen
              behandlar detta förslag från riksdagen med respekt och med en
              helhetssyn.
            </seg>
            <seg n="64127b24">
              Framtidskonventets uppdrag var att förbereda det framtida samarbetet
              i ett utvidgat Europa genom att öka EU:s effektivitet och öppenhet
              och finna åtgärder för att få en bättre demokratisk förankring
              av EU bland unionens medlemsländer.
            </seg>
            <seg n="033e4c90">
              Vi kristdemokrater delar uppfattningen om en enhetlig uppbyggnad
              av unionen så att man slipper tudelningen mellan EG och EU och
              därmed också avvecklar pelarsystemet. Det är därför också rimligt
              att EU blir den juridiska personen för samarbetet i framtiden.
            </seg>
            <seg n="dababf4f">
              För mig är en ökad tillämpning av subsidiaritetsprincipen i praktiken
              nödvändig för att förbättra EU:s duglighet och funktionssätt.
              Konventet har kommit med en rad förslag om hur en förstärkning
              av principen praktiskt kan uppnås inom de olika institutionerna,
              vilket jag också välkomnar.
            </seg>
            <seg n="aa2b8faa">
              Subsidiaritetsprincipen ger oss hjälp då man ska fördela kompetens
              mellan olika gemenskaper och nivåer. Kristdemokraterna välkomnar
              förslaget till ett tidigt varningssystem där de nationella parlamenten
              får en möjlighet att agera med utgångspunkt i principen.
            </seg>
            <seg n="80f36195">
              Utifrån mitt arbete i justitieutskottet tycker jag att det är
              mycket positivt med de närmanden som görs i lagstiftningen för
              att bekämpa miljöbrott och organiserad brottslighet. Polisens
              samarbete kommer att utökas, och detta kommer att ske genom Europol.
            </seg>
            <seg n="2bea93bd">
              Europol ska ges möjligheter att underlätta och stödja förberedelse
              samt främja samordning och utförande av utredningsinsatser av
              medlemsstaternas polis. Operativa insatser ska ledas av de berörda
              medlemsstaternas egna myndigheter. Rådet ska uppmuntra till att
              samarbete sker genom Eurojust samarbetsorganet för medlemsstaternas
              nationella åklagarmyndigheter och bland annat möjliggöra för Eurojust
              att underlätta en god samordning mellan de nationella myndigheterna.
            </seg>
            <seg n="a07fb791">
              Eurojust ska stödja brottsutredningar som gäller grov gränsöverskridande
              brottslighet, i synnerhet den organiserade brottsligheten. Konventet
              föreslår också en rättslig grund som möjliggör samarbete kring
              brottsförebyggande frågor. Men förslaget är begränsat till stödjande
              och uppmuntrande åtgärder.
            </seg>
            <seg n="f1dd55af">
              Herr talman! En av de absolut största utmaningarna för framtidskonventet
              var just att föreslå reformer av det rättsliga samarbetet och
              av inrikessamarbetet. Här har frågorna om polissamarbete och straffrättsligt
              samarbete haft stor betydelse. Bakgrunden till detta är att det
              finns ett egenvärde i att vidta gemensamma åtgärder för att bekämpa
              kriminaliteten.
            </seg>
            <seg n="5f5f219c">
              Kampen mot den organiserade brottsligheten har en central betydelse
              för möjligheterna att inom EU förverkliga ett område av frihet,
              säkerhet och rättvisa. För att vi ska kunna fördjupa den europeiska
              integrationen måste medlemsstaterna ha förtroende för varandras
              kapacitet att hantera allvarliga brott och grova brottslingar.
            </seg>
            <seg n="27daa8f5">
              Europa och omvärlden utmanas i dag av historiens mest välorganiserade
              kriminalitet. Den har utvecklats på internationell nivå i en högst
              oroande takt både i omfattning och i komplexitet och utgör ett
              allvarligt hot mot både samhälle och individer. Samtidigt som
              en rad brottssyndikat, från sina baser i tredjeland, bygger upp
              verksamhet inom EU ökar det gränsöverskridande samarbetet mellan
              de här grupperna och nationellt baserade kriminella grupper i
              medlemsländerna.
            </seg>
            <seg n="bef32df7">
              Denna internationella brottslighet är modernt utrustad. Man förfogar
              över stora resurser och opererar gränslöst, medan våra brottsbekämpande
              myndigheter är hänvisade till att bedriva sitt arbete nationalstatligt.
              Därför tycker vi att det rättsliga samarbetet är nödvändigt. Vi
              är positiva till ett intensifierat sådant och menar som jag tidigare
              sagt att avskaffandet av pelarsystemet på sikt kommer att ge ett
              enklare sammanhang och förfarande. Den grova gränsöverskridande
              brottsligheten måste nämligen bekämpas även på ett gränsöverskridande
              sätt. Däremot får rättssäkerheten aldrig riskeras, varför beslutsprocessen
              har stor betydelse.
            </seg>
            <seg n="9931fa90">
              När det gäller harmonisering av straff- och straffprocessrätten
              menar vi att det straffrättsliga samarbetet måste vidareutvecklas.
              Även med ett effektivt straffrättsligt samarbete är det svårt
              att hantera sådana komplexa problem som den organiserade brottsligheten
              och terrorismen om det inte samtidigt sker en tillnärmning av
              medlemsstaternas lagstiftning på området och en förenkling av
              de procedurer som tillämpas. Detta innebär konkret att brottsliga
              handlingar i princip bör bemötas på samma sätt i hela unionen.
            </seg>
            <seg n="b2adb6ed">
              När man talar om brottsbekämpningen får man inte glömma den roll
              som det rättsliga samarbetet spelar. När polisens och tullens
              arbete är klart ska åklagarna, advokaterna och domstolarna ta
              vid. Alla instansers arbete påverkas och försvåras av att brottsligheten
              blir alltmer gränsöverskridande. Polis, åklagare och domstolar
              behöver moderna och effektiva verktyg för att kunna samarbeta
              med kollegerna i andra medlemsländer.
            </seg>
            <seg n="e593c1b0">
              Jag tror att alla vi som debatterar i denna kammare i dag är
              medvetna om att de framtida beslutsformerna för det straffrättsliga
              samarbetet innehåller en hel rad komplicerade problemställningar.
              Därför krävs det också ett engagerat och ödmjukt förhållningssätt
              när vi ska besluta och debattera fortsättningsvis i den här frågan.
            </seg>
            <seg n="a07c5033">
              Jag vill understryka att frågan om hur vi organiserar vårt rättsväsende
              är en fråga för Sveriges riksdag och inte för EU.
            </seg>
            <seg n="cf705351">
              Till sist vill jag bara säga något om den debatt som har förts
              i dag. När jag har lyssnat på Vänsterpartiets och Miljöpartiets
              representanter har jag osökt påmints om en man som jag mötte en
              gång i min ungdom. Han kunde inte se någonting positivt. Det var
              fel på allting jag sade och allting jag gjorde. Till sist frågade
              jag honom: Men kära du, vad jobbar du med egentligen? Då sade
              han: Jag är felsökare på Ericsson. Han var alltså arbetsskadad.
              Det fanns inte en rimlig chans att få honom att se någonting positivt
              med allt det som jag representerade.
            </seg>
            <seg n="25f74e9b">
              Jag tycker att det är precis på samma sätt med det jag hört i
              dag av dessa gnällspikar Vänsterpartiet och Miljöpartiet. Det
              har inte funnits en enda positiv rad.
            </seg>
            <seg n="a10df860">
              Jag skulle också vilja deklarera att jag tar avstånd från det
              som Camilla Sköld Jansson här anförde om att alla beslut i EU
              fattas av bara medelålders, gråhåriga, rika män med fina kostymer.
              Jämställdhet handlar väl ändå om respekt både för män och för
              kvinnor; i alla fall har jag uppfattat det så. Jag tycker att
              vi i vårt underlag har väldigt bra texter som är ett steg i rätt
              riktning när det gäller jämställdheten.
            </seg>
            <seg n="d83ae9e6">
              Herr talman! När man hör hur Vänsterpartiet och Miljöpartiet
              läser remissyttranden får man säga att det är ungefär som när
              fan läser Bibeln. Det är så vinklat och så misstolkat. Joe Frans
              var också inne på det. Självfallet måste alla beslut om förändringar
              tas med största försiktighet och noggranna överväganden. Men precis
              som Joe Frans sade är Rikspolisstyrelsen oerhört positiv och vill
              intensifiera och effektivisera polissamarbetet. Man ser detta
              som den enda och nödvändiga räddningen för att klara framtidens
              brottslighet.
            </seg>
            <seg n="b1de66fe">
              Jag tror att det är angeläget att vi har en viss ödmjukhet i
              de här frågorna och inser att det finns problem men att problem
              är till för att lösas.
            </seg>
            <seg n="44c6da2f">
              Jag tror att det här samarbetet i framtiden är någonting fantastiskt
              för Sverige. Vi kan inte vara så unika att vi kan tycka att vi
              kan stå utanför och klara oss utan gemenskap. Jag behöver den
              i alla fall.
            </seg>
          </u>
          <note type="speaker" n="3ed8f41e">
            Anf. 157 URBAN AHLIN (s):
          </note>
          <u who="urban_ahlin_23f18c" xml:id="i-bdefa8c723e71d95-0" n="1a1d929f">
            <seg n="070c96eb">
              Herr talman! Låt mig först få påminna om det fruktansvärda illdåd
              som i dag har skett i Istanbul. Samtidigt som Turkiets utrikesminister
              befinner sig här i Sveriges riksdag och samtalar med utrikesutskottet
              och EU-nämnden om sitt lands förberedelser för att bli medlem
              av den europeiska unionen begår terrorister detta fruktansvärda
              illdåd i Istanbul.
            </seg>
            <seg n="a89606aa">
              Jag säger detta därför att jag vet att vi alla enas i fördömandet
              av detta fruktansvärda illdåd. Men jag säger det också som en
              påminnelse om hur nära vi är varandra i Europa och hur beroende
              vi är av varandra.
            </seg>
            <seg n="3b18d886">
              Det är min personliga tillfredsställelse att kunna se på konventsförslaget
              som någonting väldigt positivt. När jag som ung SSU:are satt med
              i SSU:s förbundsstyrelse och Berlinmuren föll fick jag uppdraget
              av förbundsstyrelsen att åka ut i Central- och Östeuropa för att
              bilda socialdemokratiska ungdomsorganisationer. Det var inte lätt,
              kan jag säga. Allting som började på ordet social var på den tiden
              ganska avskytt i Central- och Östeuropa.
            </seg>
            <seg n="bb44f6fa">
              Jag reste runt i Polen, i Tjeckoslovakien, i Ungern, i de baltiska
              länderna, i Vitryssland och i Ukraina. Det var svårt att bilda
              socialdemokratiska organisationer. Men det var däremot inte svårt
              att nå kontakt med människor som inte ville något annat än att
              tillhöra Europa, att äntligen få bli européer och inte leva under
              den kommunistiska diktaturens ok. Det var en enorm glädje.
            </seg>
            <seg n="bb75ab33">
              Varför säger jag då detta? Jo, för att den huvudsakliga uppgiften
              för den här regeringskonferensen är att se till att få ett konstitutionellt
              fördrag för den europeiska unionen som fungerar med 25 medlemsländer.
              I många stycken är det regelverk som EU i dag arbetar med gjort
              för sex medlemsländer. Det blir bra mycket svårare efter den 1
              maj att ta beslut i den europeiska unionen med 25 medlemsländer.
            </seg>
            <seg n="3f40eef8">
              Jag vill poängtera detta, för om vi inte i regeringskonferensen
              lyckas få till ett bra konstitutionellt fördrag kan det leda till
              en katastrof för den europeiska unionen.
            </seg>
            <seg n="c9ff9834">
              Jag blir lite orolig när jag ser och hör de signaler som ges
              om hur länderna redan har positionerat sig i regeringskonferensen.
              Vi får helt enkelt inte misslyckas med att ta fram ett konstitutionellt
              fördrag som gör det möjligt för den europeiska unionen att fortsätta
              att utvecklas, dock med hela 25 länder. Dessutom måste det vara
              så bra att vi kan fortsätta utvidgningen även i fortsättningen.
            </seg>
            <seg n="388648be">
              Jag är väldigt glad över konventsförslaget. Jag tycker att det
              i väldigt många stycken är många steg framåt.
            </seg>
            <seg n="1a3029f7">
              Vi ska nu diskutera den europeiska unionens gemensamma utrikes-
              och säkerhetspolitik. Låt mig först säga att jag har noterat att
              det i debatten om EU:s utrikespolitik finns två grupper av politiker.
              Först har vi dem som ser den gemensamma utrikes- och säkerhetspolitiken
              som en tvångströja som tvingar in alla länder i någonting. Man
              får inte sticka ut och inte säga vad man egentligen tycker. Det
              är alltid någon annan som bestämmer och förtrycker de andra ländernas
              åsikter. Detta uttrycks främst av Vänsterpartiet och Miljöpartiet
              i Sveriges riksdag.
            </seg>
            <seg n="c79de81b">
              Sedan har vi andra, däribland den grupp jag tillhör, som ser
              den gemensamma utrikes- och säkerhetspolitiken som en språngbräda.
              Det betyder helt enkelt att om vi gör saker tillsammans med andra
              så når vi lite högre och lite längre. Och lägg märke till, vilket
              alla ni som har hoppat på en språngbräda vet, att om man är flera
              stycken som ska hoppa på en språngbräda så gäller det att försöka
              hoppa samtidigt för att nå upp. Gör man inte det utan hoppar vid
              olika tillfällen, ja, då kommer man inte speciellt högt.
            </seg>
            <seg n="ed429461">
              Det är just det som är poängen med EU:s gemensamma utrikes- och
              säkerhetspolitik: att den är enhällig. Det krävs att länderna
              faktiskt sätter sig ned, förhandlar och diskuterar och kommer
              fram till gemensamma positioner så att alla kan ta ett gemensamt
              avstamp på språngbrädan och på det sättet få ett större inflytande
              i politiken i världen.
            </seg>
            <seg n="0465bb71">
              Tyvärr har vi sett exempel där Europas länder inte hoppat samtidigt
              på den här språngbrädan. Ta Bosnien, där EU:s olika länder drog
              i olika riktningar och absolut inte hoppade samtidigt på språngbrädan.
              Vi har sett det resultatet. Vi har också sett hur svårt det var
              för den europeiska unionen att nå fram när det gällde inställningen
              till konflikten i Irak. Allt detta är farligt för den europeiska
              unionen. Vi måste inse att vi måste arbeta och arbeta för att
              nå fram till gemensamma resultat. Det får ta den tid det tar,
              men det är viktigt att EU har en gemensam position.
            </seg>
            <seg n="1d6a22e7">
              Själv tycker jag att det är en katastrof när Silvio Berlusconi
              i presskonferenser och deklarationer faktiskt lyckas flytta tillbaka
              positionerna när det gäller relationerna till Ryssland ett utmärkt
              exempel på att vi måste stå fast vid en gemensam utrikes- och
              säkerhetspolitik och att det ibland har sina nackdelar att ha
              det roterande ordförandeskapet i den europeiska unionen.
            </seg>
            <seg n="a4a7597b">
              Styrkan är alltså enhälligheten. Jag har sett i en del av de
              borgerligas reservationer att man talar om att man borde ha kvalificerad
              majoritet på utrikespolitikens område. Jag delar uppfattningen
              att det är viktigt att ha en förstärkt utrikes- och säkerhetspolitik
              i EU, men jag tror ärligt talat att det skulle försvaga den europeiska
              unionens utrikespolitik att gå från enhällighet till kvalificerad
              majoritet. Det är bättre att hoppa samtidigt på språngbrädan än
              att göra sig mottaglig för sådana försök som Ryssland faktiskt
              har gjort i dag när det gäller Europeiska unionen, att slå in
              kilar mellan olika länders inställning.
            </seg>
            <seg n="b7de6e44">
              Det är bra att konventet föreslår en utrikesminister. Europeiska
              unionen behöver ett ansikte för att föra ut denna gemensamma utrikes-
              och säkerhetspolitik. Och det finns väldigt många förslag i konventet
              som alla gillar, som faktiskt stärker möjligheterna för en bra
              politik, en sammanhållen politik där biståndspolitiken, handelspolitiken
              och säkerhetspolitiken går i gemensam riktning. Vi har sett alltför
              mycket av att handelspolitiken inverkar menligt på biståndspolitiken
              och tvärtom. Det behövs en mer koherent politik i EU. Och avskaffandet
              av pelarstrukturen gör det faktiskt möjligt att vinna dessa fördelar.
            </seg>
            <seg n="1589d871">
              Det finns också saker i konventets förslag som vi djupt ogillar,
              bland annat möjligheten till det strukturerade samarbete på försvarspolitikens
              område som skulle ge vissa länder en möjlighet att springa vidare
              framåt och tillsammans sätta kriterier och standard för hur man
              ska samarbeta i Europeiska unionen. Det skulle absolut leda till
              att den gemensamma utrikes- och säkerhetspolitiken skulle splittras
              upp på ett A- och ett B-lag. Man skulle kunna springa i väg före
              oss och göra en del operationer i EU:s namn som faktiskt en del
              EU-länder inte skulle kunna tänka sig att vara med på. Det är
              fel. Sverige behöver säga klart stopp och belägg för detta förslag.
            </seg>
            <seg n="4d0bf426">
              Dessutom föreslås att en del länder skulle kunna ge varandra
              försvarsgarantier inom Europeiska unionen. Det leder till exakt
              samma sak, att vi delar upp oss i ett A- och ett B-lag. Detta
              är någonting som vi alla faktiskt behöver bekämpa. Det är inte
              bara det att det är dåligt för den gemensamma utrikes- och säkerhetspolitiken
              i EU. Det skulle också skada den transatlantiska länken. Glöm
              inte att väldigt många av de länder som är med redan är Natomedlemmar
              och sätter stort värde på att USA är närvarande på den europeiska
              kontinenten. Sverige tillhör inte de länder som är medlemmar i
              Nato och har inte heller för avsikt att bli medlem av Nato, men
              vi tycker att det är väsentligt med en gemensam utrikes- och säkerhetspolitik
              i EU, och vi tycker att det är väsentligt att ha en transatlantisk
              länk. Därför säger vi nej till dessa försök att faktiskt förstöra
              den transatlantiska länken.
            </seg>
            <seg n="64f8903c">
              Dessutom, varför ska vi bygga upp dubbla militära strukturer?
              Ska vi verkligen ödsla våra skattepengar på att bygga upp dubbla
              militära staber och strukturer när det faktiskt redan finns en
              organisation i Europa som tar detta ansvar?
            </seg>
            <seg n="fabe398c">
              Jag vill yrka bifall till reservation nr 33. Den handlar om den
              valda ordföranden i Europeiska rådet. Som ni väl känner till är
              det den enda reservationen vi socialdemokrater har.
            </seg>
            <seg n="a52e1b13">
              Jag vill som ordförande i detta utskott säga att jag tycker att
              det har varit ett bra arbete med det här betänkandet. Vi har,
              som väldigt många andra talare har sagt, klargjort riktlinjerna
              och direktiven för den svenska regeringen i de fortsatta förhandlingarna.
              På vissa områden har vi skärpt skrivningarna, och på andra områden
              har vi fått fram tydligare klargöranden än regeringen hade i sin
              skrivelse. Det är en bra produkt som vi i dag fattar beslut om
              i riksdagens kammare.
            </seg>
            <seg n="abefc30c">
              Jag är ledsen över att en del journalister verkar tro att den
              svenska riksdagen inte har arbetat ordentligt med regeringskonferensen.
              Ingenting kunde vara mer felaktigt. Redan i våras arbetade vi
              fram tre betänkanden i det sammansatta utskottet. Vi har haft
              en EU 2004-kommitté som har arbetat. Vi har haft mängder av debatter
              i kammaren. Regeringen har skickat ut konventsförslaget och sina
              egna synpunkter på remiss. Sverige är det enda landet som har
              gjort detta. Och vi har kanske det bästa materialet som något
              europeiskt parlament har i detta betänkande. Jag vill tacka utskottets
              ledamöter för ett bra arbete.
            </seg>
          </u>
          <note type="speaker" n="49be998e">
            Anf. 158 GÖRAN LENNMARKER (m):
          </note>
          <u who="goran_lennmarker_c3704a" xml:id="i-8af5d8665acd7755-0" n="f75a55d7">
            <seg n="7851b05f">
              Herr talman! Det är en stor sak att nu debattera, diskutera och
              ange den svenska positionen vad gäller ett framtida konstitutionellt
              fördrag för Europeiska unionen. Det är stort därför att det handlar
              om den framtida utvecklingen på större delen av vår kontinent.
              Vi ska komma ihåg att Europa aldrig har haft ett mindre demokratiskt
              underskott än nu. Ser vi tillbaka på Europas historia upptäcker
              vi att den har präglats av rejäla demokratiska underskott. Det
              har varit stormakterna som har bestämt. Små länder har fått anpassa
              sig. Kontinenten har farit väldigt illa. Hela idén med detta samarbete
              är ju att finna former för att länder ska kunna samarbeta med
              varandra och där även små länder ska kunna ha inflytande.
            </seg>
            <seg n="67f7a107">
              Vi har 25 medlemmar i Europeiska unionen från den 1 maj nästa
              år, och ytterligare 11 länder har medlemskapsperspektiv. Det vi
              egentligen talar om är att när det här konstitutionella fördraget
              eventuellt kommer att träda i kraft har vi säkert uppemot 30,
              kanske 35 medlemsländer i Europeiska unionen. Det är då inte längre
              bara ett västeuropeiskt samarbete utan ett i stort sett alleuropeiskt
              samarbete.
            </seg>
            <seg n="ab9c95b6">
              Den som har problem med det demokratiska underskottet är inte
              EU:s medlemmar utan det är de som icke är medlemmar. Om vi reser
              till Norge, som i stor utsträckning har att anpassa sig efter
              EU:s inre marknad, Schengenregler och annat, ser vi att de upplever
              det demokratiska underskottet. Man finns inte med utan har att
              anpassa sig till regler som andra har bestämt. Därför är det så
              viktigt att vara med i den europeiska unionen.
            </seg>
            <seg n="20b3d8a8">
              Konventets centrala del har ju handlat om att bekräfta EU:s grundstruktur,
              nämligen hur vi bygger upp detta samarbete. Man kan säga att en
              av de mest fantastiska slutsatserna i konventet egentligen är
              att man bekräftar att vi inte ska bygga en stat, utan vi ska bygga
              ett samarbete på just den unika grund som Europeiska unionen är,
              självständiga stater som bestämmer sig för att samarbeta på områden
              där vi avger tydlig kompetens. Vi bestämmer som medlemsländer
              vad EU ska ta ansvar för. Och det vi inte har sagt att EU ska
              ta ansvar för bär vi själva ansvaret för. Suveräniteten ligger
              hos medlemsländerna och icke hos EU.
            </seg>
            <seg n="629473e4">
              Det är en viktig sak, för det innebär att den idé som många kanske
              har haft, det så kallade cykelteoremet, att man alltid måste trampa
              på, att EU måste bli större och ständigt ta till sig mer, har
              konventet faktiskt tagit död på. Vi har sagt jag är ju själv ledamot
              av konventet just att vi ska samarbeta om det vi kommer överens
              om. Det kan förvisso hända att vi ska göra mer på något område.
              Det kan hända att vi ska göra mindre på något annat område. Men
              det är framför allt vi medlemsländer som bestämmer vad EU bär
              ansvaret för.
            </seg>
            <seg n="8278ae00">
              Vi har också sagt att vi även fortsättningsvis ska ha en medlemsavgift
              av begränsad omfattning och inte ett skatteuttag. EU stiftar lag
              på avgränsade områden, men EU tar inte ut skatt. Det är någonting
              som förbehålls medlemsländerna.
            </seg>
            <seg n="c479fc7c">
              Från moderat håll har vi det vi kallar den gyllene regeln. Vi
              ska vara oerhört noggranna när vi definierar vad EU ska göra.
              Här ska vi vara återhållsamma och tänka oss för noggrant. Men
              det är andra sidan av den gyllene regeln när vi väl har sagt att
              EU skall ta ansvaret måste EU också ha förmågan att fullfölja
              detta ansvar, kunna fatta beslut och genomföra dem. Vi kan inte
              ha en ordning där vi säger att EU ska göra en sak, men sedan ha
              beslutsregler som är så komplicerade och svåra att det inte levereras
              någonting. Då kommer naturligtvis medlemsstaterna att säga: Vad
              nu då! EU levererar ju inte det vi har sagt att EU ska göra.
            </seg>
            <seg n="6d7afb61">
              Låt mig då gå in på det vi kallar kompetenserna, det vill säga
              ansvarsområden för EU. Det var fyra stora områden som diskuterades
              rejält i konventet. Ett har vi diskuterat här, brottsbekämpningen.
              Jag ska inte gå in på det. Men där fanns en bred enighet om att
              vi skulle förstärka EU:s möjlighet att hjälpa medlemsländerna
              att bekämpa den grova gränsöverskridande brottsligheten. Nog sagt
              om detta eftersom det just har varit föremål för debatt.
            </seg>
            <seg n="9b5d53eb">
              Det andra var utrikes- och säkerhetspolitiken. Den ska jag inte
              heller uppehålla mig så mycket vid, för det har debatterats en
              hel del om den. Låt mig bara säga, inte minst med anledning av
              Urban Ahlins tidigare inlägg, att här har vi från moderat håll
              varit beredda att gå längre. Vi menar att det här är ett kritiskt
              område. Men jag vill säga att när vi ser dagens bombdåd i Istanbul
              inser vi ändå vikten av att vi tillsammans måste ha kraft att
              bekämpa den här typen av ondska. Detta handlar om hårt planerad
              ondska där oskyldiga människor får sätta livet till under de mest
              grymma former.
            </seg>
            <seg n="02effc43">
              Det är två områden som har hamnat i skymundan. Det ena gäller
              den ekonomiska politiken. Det var föremål för mycket långa diskussioner.
              Där fanns föreställningen att EU kanske så småningom ska bestämma
              den ekonomiska politiken över hela kontinenten, särskilt om det
              finns en gemensam valuta. Det sade konventet nej till. Vi får
              en union som tvärtom blir mer och mer heterogen till följd av
              utvidgningen. Det är medlemsländerna som har att hantera den ekonomiska
              politiken, dock naturligtvis med undantag av vissa saker som har
              med stabilitetspakten och åtgärder för att skydda den gemensamma
              marknaden och valutan att göra. Men det är medlemsländerna som
              bär ansvaret för den ekonomiska politiken. Det är inte EU som
              ska göra det. Det var ett centralt beslut som konventet fattade.
            </seg>
            <seg n="bdabb6d7">
              Det andra området som kommit i skymundan gäller sociala frågor.
              Där var det samma sak. Det fanns de som menade att det är dags
              för EU att gå in och ta över ansvaret för socialpolitik, först
              i begränsad omfattning och sedan kanske mer. Där sade också konventet
              nej. EU är ingen social union i den meningen att sociala transfereringar,
              sociala system av olika slag, sjukvård, pensioner, ska hanteras
              av EU. Detta är och förblir nationell kompetens. Icke en enda
              euro finns i sociala transfereringar även i framtiden.
            </seg>
            <seg n="313694c2">
              Det var två områden där vi utvidgade, och det var områden där
              vi sade: Nej, här ska vi ligga kvar med den balans vi har erfarenhetsmässigt.
            </seg>
            <seg n="0163a81a">
              Det finns några andra förslag i konventet. Det är rätt att turism
              har försvunnit ut med detta förslag. Vi borde också ha tagit bort
              industripolitiken. Det är en kvarleva från en svunnen tid. Det
              borde ha tagits bort från kompetensen.
            </seg>
            <seg n="65aa02c7">
              Det finns två nya förslag: idrotten respektive rymden. Beträffande
              idrotten finns det ett oerhört omfattande arbete på europeisk
              nivå. Frågan är varför EU ska komma in på sådant som det civila
              samhället sköter förträffligt. Man kan inte slå på en TV-apparat
              utan att det är en europeisk cup på gång. Varför ska EU in i det?
              Låt det civila samhället sköta detta. Det går utmärkt bra.
            </seg>
            <seg n="7e6c3b3b">
              När det gäller rymden finns också där ett samarbete. Dessutom
              tycker vi moderater att om det nu finns begränsade resurser, det
              är till exempel svårt att klara den fredsbevarande förmågan, låt
              oss fokusera på det i stället för att lägga resurser på rymden.
            </seg>
            <seg n="7332981d">
              Låt mig då ta upp några frågor som har varit uppe i debatten.
              Den ena gäller unionsrättens företrädare. Det är det viktigaste
              som utskottet tar fram. Här har vi verkligen gjort ett gott hantverk.
              Vi ska tydliggöra just grunderna för unionsrättens företräde,
              nämligen en kombination av artiklarna 5, 7 och 10. Jag tror att
              utskottet, och därmed riksdagen, kan sätta sin prägel i förhandlingarna.
              Det är för tidigt att säga det än. Jag tror att det är kanske
              det viktigaste bidraget som riksdagen och det kombinerade konstitutions-
              och utrikesutskottet gör i den här förhandlingen.
            </seg>
            <seg n="f2989973">
              Till skillnad från åtskilliga partier vill jag säga att flexibilitetsklausulen
              är väsentligt mycket bättre i denna omfattning än i den nuvarande.
              Detta är en uppstramning av flexibilitetsklausulen, och det innebär
              att det inte går att ge ny kompetens, vilket tidigare har varit
              fallet.
            </seg>
            <seg n="03252649">
              Angående passerellen har vi från moderat sida sagt att vi kan
              väl tänka oss att fler områden blir föremål för majoritetsomröstning.
              Men själva tekniken att lämna över rätten att besluta om beslutsstrukturer,
              majoritet respektive enhällighet, ankommer inte på EU. Det måste
              regeringskonferensen göra. Det är en principiellt viktig fråga
              om vem som håller i detta beslut.
            </seg>
            <seg n="7c5fec35">
              När det gäller röstreglerna i rådet som Gunnar Hökmark tidigare
              poängterat har vi från utskottet tydligare ställt upp på den grundläggande
              principen om den dubbla majoriteten, det vill säga en röst per
              medlemsland och röst i proportion till befolkningen. Det är en
              mycket grundläggande och självklar regel som den intresserade
              medborgaren kan förstå, vilket är lite unikt i EU-sammanhang.
              Normalt fattar man inte rösträttsreglerna om man inte har en miniräknare
              med sig.
            </seg>
            <seg n="83f7d937">
              Låt mig ta upp frågan om den gemensamma asyl- och invandringspolitiken.
              Här menar jag att det är riktigt att vi ska ha en gemensam asyl-
              och invandringspolitik. Jag fruktar att den nationella politiken
              är mer restriktiv. Det har krupit in en formulering i konventets
              förslag som vi moderater säger nej till, nämligen rätten att fastställa
              tak för tredjelandsmedborgare i varje land. Det är en protektionistisk
              åtgärd. Till alla dem som vill behålla nationell beslutsrätt,
              vilket det innebär med minimiregler, får man en mer protektionistisk
              hållning än med en gemensam politik. Erfarenheten inom EU är att
              normalt är det EU-länderna som är protektionistiska och EU centralt
              som är mer öppet mot omvärlden. Det är huvudregeln.
            </seg>
            <seg n="b6fb042e">
              Det som bereder mig stor tillfredsställelse också för utrikespolitiken
              är målet att avveckla handelshinder. EU är för protektionistiskt
              inte för att EU centralt är för protektionistiskt utan för att
              många medlemsländer är för protektionistiska. Skulle vi inte ha
              EU skulle Europa vara en förfärligt protektionistisk kontinent.
              Men vi måste gå längre.
            </seg>
            <seg n="87a17a1c">
              Sist och slutligen vill jag säga något om den valda ordföranden
              för Europeiska rådet. Här vänder jag mig särskilt till socialdemokraterna,
              som har nära kontakter till regeringen. Det får inte byggas upp
              ett demokratiskt underskott i Sverige, där vi får en känsla av
              att vad riksdagen säger genomförs inte av regeringen. Då har vi
              skapat något mycket märkligt. Jag blev lite oroad när utrikesministern
              tidigare raskt påpekade att den svenska linjen nog sist och slutligen
              skulle få stryk. Vi måste lita på att regeringen fullt och entydigt
              fullföljer riksdagens linje. Annars bygger vi upp det demokratiska
              underskottet i vårt eget land. Så kan vi inte ha det.
            </seg>
            <seg n="ed58ae4e">
              Det finns två skäl som är centrala, förutom det som redovisas
              i utskottet. Det ena är: Minns vårterminen 2001. Det var den termin
              när Sverige blev ägare till EU och EU fullt ut kom att accepteras
              i stora delar av landet. Med den nya föreslagna ordningen skulle
              den möjligheten försvinna, det vill säga att det nya och lilla
              landet under ett halvår kan känna att vi är i centrum av Europeiska
              unionen. Ju mindre och perifert landet är i Europa desto mer behöver
              man ha den möjligheten. Var rädd om den möjligheten.
            </seg>
            <seg n="7e6f44b7">
              Det andra skälet är att jag inte tror att Europeiska rådets ordförande
              ska ha en roll i utrikespolitiken. Det är en fullständigt konträr
              slutsats av det nuvarande ordförandeskapet. Det är klokt att låta
              det ske på annat sätt.
            </seg>
          </u>
          <note type="speaker" n="52742b17">
            Anf. 159 URBAN AHLIN (s) replik:
          </note>
          <u who="urban_ahlin_23f18c" xml:id="i-bdefa8c723e71d95-1" n="1a1d929f">
            <seg n="03b2078d">
              Fru talman! I mitt anförande sade jag att jag tycker att det
              är viktigt att den gemensamma utrikes- och säkerhetspolitiken
              är en språngbräda där vi alla hoppar samtidigt och gemensamt för
              att nå högre mål. Jag läser i Moderaternas reservation nr 76 om
              de yttre åtgärderna. Man tycker att det är rimligt att Europeiska
              unionen fattar beslut vad gäller utrikes- och säkerhetspolitik
              med kvalificerad majoritet. Längre ned säger man att det är rimligt
              om det är kommissionen som får ta det verkställande ansvaret för
              att genomföra denna politik.
            </seg>
            <seg n="04c548be">
              Är Göran Lennmarker medveten om att det kan innebära att det
              finns ett land eller flera länder som i Europeiska rådet inte
              får sin vilja igenom och får se en politik genomföras utan några
              som helst möjligheter att vara med och påverka ens hur den genomförs
              eftersom det ligger på kommissionen?
            </seg>
            <seg n="950f07d4">
              Jag tror inte, ärligt talat, på att EU:s utrikes- och säkerhetspolitik
              med det skulle stärkas. Den skulle leda till att en del länder
              skulle känna en oerhörd frustration, och därmed skulle vår utrikespolitiska
              hållning snabbt splittras. Jag har full respekt för att Moderaterna
              vill stärka utrikes- och säkerhetspolitiken, men just det förslaget
              skulle leda till en försvagad utrikes- och säkerhetspolitik.
            </seg>
          </u>
          <note type="speaker" n="33a8db60">
            Anf. 160 GÖRAN LENNMARKER (m) replik:
          </note>
          <u who="goran_lennmarker_c3704a" xml:id="i-8af5d8665acd7755-1" n="f75a55d7">
            <seg n="03edd429">
              Fru talman! Det var ett korrekt refererat av den moderata reservationen.
              Vi menar att det vore rimligt att införa samma röstregler för
              utrikes- och säkerhetspolitiken som det i princip ska vara vad
              gäller lagstiftning. Vi har definierat tre undantag de har Urban
              Ahlin säkert läst nämligen vitala nationella intressen, möjligheten
              till konstruktivt avståndstagande och militära insatser. För militära
              insatser måste beslut fattas i denna kammare, menar vi. Det är
              den dubbla frivilligheten som gäller, det vill säga varje land
              deltar frivilligt och varje soldat deltar också frivilligt.
            </seg>
            <seg n="59a710d5">
              Men det var inte det som Urban Ahlin inriktade sig på. Det var
              det övriga. Vi menar att det är rimligt att vi i en union med
              3035 länder kommer att kunna fatta beslut vad gäller utrikespolitiken
              med kvalificerad majoritet. Vi ska samtidigt vara medvetna om
              att beslut med kvalificerad majoritet innebär ofta att man därmed
              får till stånd en konsensussökande process. Erfarenheten tidigare
              när vi hade eurosklerosis i slutet av 70-talet och början av 80-talet
              var enhällighet för allt. Det gjorde att länder inte brydde sig
              om att försöka komma överens. Det fanns ju alltid vetorätten.
              Man kunde säga nej. När beslut med kvalificerad majoritet inrättades
              ändrades hela tonläget i Europeiska unionen genom att man då började
              söka konsensus.
            </seg>
            <seg n="1e5af87c">
              Normalt tar en majoritet stor hänsyn till minoriteten. Det är
              hela kulturen inom EU. Det paradoxala med QMV, den kvalificerade
              majoritetsomröstningen, var att det blev ett bättre samarbetsklimat
              och ibland ett större hänsynstagande till varandra när man hade
              majoritetsomröstningar än när var och en satt med sin vetorätt.
            </seg>
            <seg n="33ed56b5">
              Därför tror jag, Urban Ahlin, att vi kanske kan se en motsatt
              utveckling. Tänk om vi hade utvecklat en Irakpolitik i god tid,
              och inte hastat fram en i vintras. Tänk om vi hade ägnat några
              år åt att utarbeta detta! Då hade vi kanske haft en bättre situation.
            </seg>
          </u>
          <note type="speaker" n="4886fe59">
            Anf. 161 URBAN AHLIN (s) replik:
          </note>
          <u who="urban_ahlin_23f18c" xml:id="i-bdefa8c723e71d95-2" n="1a1d929f">
            <seg n="e65c0553">
              Fru talman! Jag är medveten om de undantag från det kvalificerade
              majoritetsbeslutet som Moderaterna föreslår. Det är också ett
              som redan i dag finns i den europeiska unionen och som också vi
              socialdemokrater ställer upp bakom.
            </seg>
            <seg n="0ecbac3d">
              Jag vill bara få till protokollet att Moderaterna här lägger
              ett förslag som skulle innebära att det finns länder som kan ställas
              helt utanför EU:s gemensamma utrikes- och säkerhetspolitik, genom
              att de blir nedröstade och kommissionen sedan sköter verkställigheten.
              I dag fungerar det på det sättet att vi tar ett enhälligt beslut
              om vilken inriktning vi ska ha, och sedan räcker det med kvalificerad
              majoritet när man kommer till besluten om hur det ska genomföras.
              Jag tycker att det är en mycket smakligare väg att gå.
            </seg>
            <seg n="60033254">
              Jag hörde Göran Lennmarker säga att den gyllene regeln ändå var
              att man skulle tänka efter väldigt noga innan man gav EU makt
              att genomföra saker, men när det väl hade det skulle det genomföra
              det på ett starkt sätt.
            </seg>
            <seg n="b3a94424">
              Utrikespolitiken är lite annorlunda än andra frågor, som Lennmarker
              tog upp, lagstiftningsfrågor och så vidare. Här rör det ofta verkligen
              den inre kärnan av nationernas identitet. Jag tror att det vore
              ett stort misstag att gå den väg som Moderaterna föreslår.
            </seg>
            <seg n="4c669540">
              Det sista jag skulle vilja svara på gäller hur regeringen kommer
              att handskas med riksdagens beslut om en vald ordförande i Europeiska
              rådet. Jag hyser inte alls de farhågor och besvärjelser som Göran
              Lennmarker och andra moderater tidigare i den här debatten har
              fört fram om att regeringen inte skulle lyssna på riksdagen. Jag
              har fullt förtroende för att Laila Freivalds i regeringskonferensen
              kommer att föra fram de här synpunkterna med styrka.
            </seg>
            <seg n="2aa40fe9">
              Det kan inte hindra oss från att säga att det ser lite annorlunda
              ut i Europeiska unionen. De andra länderna delar inte din åsikt.
              Silvio Berlusconi har med sitt agerande verkligen gjort sig till
              tolk för oss som tror att det är bra att ha en vald ordförande
              i Europeiska rådet. Bland andra Carl Bildt, din förre partiledare,
              tycker själv att det är ett utmärkt exempel på att vi behöver
              ha en vald ordförande i Europeiska rådet.
            </seg>
            <seg n="6e75f0d7">
              Jag hyser, som sagt var, inga tvivel om att regeringen kommer
              att framföra riksdagens ståndpunkt i regeringskonferensen.
            </seg>
          </u>
          <note type="speaker" n="20e82f90">
            Anf. 162 GÖRAN LENNMARKER (m) replik:
          </note>
          <u who="goran_lennmarker_c3704a" xml:id="i-8af5d8665acd7755-2" n="f75a55d7">
            <seg n="9884ead3">
              Fru talman! Det är inte överraskande att höra att Urban Ahlin
              har förtroende för regeringen. Det kan jag förstå, med tanke på
              regeringens sammansättning.
            </seg>
            <seg n="e89f035a">
              Det var dock något illavarslande när utrikesministern först sade
              precis det hon skulle säga, att hon ska företräda riksdagens uppfattning,
              men sedan raskt gick över till att säga att hon skulle förlora
              i det här. Det gäller var och en av våra åsikter i utskottet att
              regeringen har att företräda dem. Sedan kan man göra prognoser
              på hur det kommer att gå. Det är självklart att man kan ha olika
              idéer om detta, men en regering ska se till att med kraft fullfölja
              en riksdags beställning.
            </seg>
            <seg n="213bfc5f">
              Sedan tillbaka till frågan om utrikespolitiken: Nej, Urban Ahlin,
              erfarenheten är inte att man trycker undan medlemsländer. Hela
              det europeiska samarbetets kärna, i en kontinent där det har varit
              krig och konflikter och där länder har en förfärlig historia det
              är den grundläggande erfarenheten är att man är oerhört mån om
              att inte trycka undan länder. Den kvalificerade majoritetsomröstningen
              har snarare inneburit att man har en starkare känsla för att hålla
              i och se till att länder inte känner att vi är inte med i det
              här eller vi har ingen plats i det här.
            </seg>
            <seg n="fbd9d5e4">
              Därför menar vi moderater att just den kvalificerade majoritetsomröstningen
              på utrikespolitikens område skulle vara oerhört väsentlig för
              att stärka detta. Om det är någonting vi ändå kan säga och jag
              tror att vi alla i den här kammaren kan göra det att vi i vårt
              hjärta känner att vi har misslyckats i, är det Srebrenica och
              andra händelser. Det kostar människoliv när Europa inte förmår
              agera, utan vi får krypa på knäna och be USA engagera sig för
              att rädda oss i Bosnien. Gudskelov kom de in.
            </seg>
            <seg n="e27cf0ed">
              Vi kan inte ha den ordningen i framtiden. Vi måste själva ha
              den här kapaciteten. Då tror jag att vi också ska ha beslutsordningar
              som kan göra det här. Det finns en mycket stark värdegrund i Europa
              som borgar för att det här skulle kunna fungera ganska väl.
            </seg>
          </u>
          <note type="speaker" n="f80e31cf">
            Anf. 163 TOBIAS KRANTZ (fp):
          </note>
          <u who="tobias_krantz_56c063" xml:id="i-d5a913deb7192f97-0" n="2c06f9a4">
            <seg n="40a0e34f">
              Fru talman! Vi ser nu ett helt nytt Europa växa fram. Det är
              ett nytt Europa i två avseenden: ett enat Europa och ett Europa
              som inte längre är splittrat i öst och väst.
            </seg>
            <seg n="279bc904">
              Nästa år sker en stor utvidgning av den europeiska unionen. Tio
              nya medlemsländer kommer till. Inom bara några år kommer Europeiska
              unionen att bestå av 400450 miljoner invånare. Den här utvecklingen
              kommer att fortsätta. På tur står inom kanske bara några år länder
              på Balkan och inom ett antal år också Turkiet naturligtvis givet
              att dessa länder klarar de politiska och ekonomiska kriterier
              som EU har satt upp.
            </seg>
            <seg n="05151bb8">
              Det här är en väldigt positiv utveckling, därför att den skapar
              ökad trygghet och ökad säkerhet på vår kontinent. Men det är inte
              en utveckling som har kommit gratis. Det är en utveckling som
              många har fått lägga ned väldigt stor kraft och energi på för
              att den ska komma till stånd. Det är en utveckling som måste vårdas.
            </seg>
            <seg n="e69a2cdc">
              Det finns också starka motkrafter. Det finns protektionism och
              nationell inskränkthet. Det yttrar sig bland annat i krav på att
              arbetskraftens fria rörlighet inom Europeiska unionen nu ska begränsas
              när vi får fler länder från Östeuropa som medlemmar.
            </seg>
            <seg n="b23117e6">
              Låt mig ge ett tydligt besked om att vi från Folkpartiet på den
              här punkten kommer att vara helt kristallklara: Vi accepterar
              inte att den fria rörligheten för människor i det nya Europa inskränks.
              Grunden för Europatanken är nämligen att alla européer ska behandlas
              rättvist och på samma sätt.
            </seg>
            <seg n="e5e630b8">
              Vi ser också ett nytt Europa i ett annat avseende, ett Europa
              där det europeiska samarbetet fördjupas. Europa griper sig an
              det som är vår tids stora utmaningar. Det handlar om miljöproblemen,
              om den internationella brottsligheten och om hur vi skapar fred,
              säkerhet och trygghet i vår del av världen. Det sker också ett
              fördjupat samarbete för att skapa utveckling och tillväxt i vår
              världsdel. Där är den gemensamma valutan euron en central del.
              Jag hoppas, med all respekt för den folkomröstning som vi nyligen
              har haft, att Sverige så småningom också kommer att ansluta sig
              till den gemensamma valutan och delta fullt ut i detta samarbete.
            </seg>
            <seg n="1a8c8eb1">
              Det nya Europa som växer fram, fru talman, är ett nytt Europa
              som kräver en ny Europadebatt i Sverige. Det är dags att vi lämnar
              den gamla, fruktlösa, ja- och nej-debatten bakom oss. Vårt öde
              är oupplösligt förbundet med Europa. Eller tror vi att vi ensamma
              klarar att lösa miljöproblemen? Behöver vi inte våra grannar när
              vi ska bekämpa internationell brottslighet, till exempel trafficking
              , som är vår tids moderna slavhandel? Berör inte Europas säkerhet
              också oss?
            </seg>
            <seg n="eb9dd099">
              Sverige är en del av Europa, och vår nya Europadebatt måste ha
              det som en självklar utgångspunkt. Det ställer krav på de partier
              som var motståndare till att Sverige skulle bli medlem av Europeiska
              unionen. Men det ställer också krav på de partier som i likhet
              med Folkpartiet förespråkade ett medlemskap i Europeiska unionen.
              Alla partier måste rannsaka sig själva och ta upp de frågor som
              nu står på den politiska dagordningen på kort och på lång sikt.
              Vilka visioner har de politiska partierna om de viktiga europeiska
              vägvalen? Vilka ideologiska överväganden ligger bakom?
            </seg>
            <seg n="c4f17774">
              Jag ser två stora viktiga vägval som Europa nu står inför. Det
              första handlar om hur vi vill att Europa ska styras. Här har vi
              ett vägval mellan diplomatins metod och demokratins metod.
            </seg>
            <seg n="85cec14a">
              I dag har vi ett system inom Europeiska unionen som bygger på
              diplomatins metod. Det är stängda dörrar, slutna sammanträdesrum,
              stats- och regeringschefer, ministrar, proffspolitiker och elittjänstemän
              som sitter och fattar de avgörande besluten. Det är inte en hållbar
              princip för framtiden.
            </seg>
            <seg n="4bc00e50">
              Jag tycker inte minst att den process som ledde fram till att
              vi fick det förra fördraget inom EU, Nicefördraget, visar hur
              felaktigt det beslutsfattandet är. Vi måste öppna de stängda sammanträdesrummen.
              Vi måste ge makt åt människor, folkvalda politiker, som kan avsättas
              i öppna, fria val.
            </seg>
            <seg n="d4592345">
              Vi kan gå till oss själva: Skulle vi verkligen acceptera en sådan
              ordning som i dag finns inom EU, när det gäller hur besluten fattas
              inom EU, när vi fattar beslut i Sverige? Skulle vi acceptera att
              24, 25 landshövdingar satte sig i Rosenbad och under helt slutna
              överläggningar bestämde sig för hur vi skulle ha det? Landshövdingarna
              skulle då komma ut och säga: Det här har vi kommit överens om.
              Det skulle vara utan insyn och utan möjlighet att utkräva ansvar.
            </seg>
            <seg n="3976b7f2">
              Från Folkpartiets sida är vi tydliga. Vi vill ha mer makt till
              det europeiska parlamentet på ministerrådets och andra slutna
              organs bekostnad. Vi ser också stora fördelar i att parlamentet
              har större möjlighet att kontrollera kommissionen. Men det är
              också intressant att fundera på var andra partier står i de här
              frågorna. Var står Socialdemokraterna?
            </seg>
            <seg n="31aa21c6">
              Liberaler och socialdemokrater tog tillsammans för hundra år
              sedan upp kampen för att vi skulle ha en nationell demokrati,
              bland annat i Sverige. I många andra länder runtom i Europa såg
              man också den här konstellationen. Men var finns socialdemokraterna
              nu i den nya demokratidebatten, när Europas demokrati ska formas?
              Då är det tyst från Socialdemokraterna. Då är det konservatism,
              tillbakablickande och pragmatism som gäller. Visionerna saknas.
            </seg>
            <seg n="0453f3ac">
              Fru talman! Det andra viktiga vägvalet som Sverige nu står inför,
              och som Europa nu står inför, handlar om hur vi ser på Europas
              framtida säkerhets- och försvarspolitik. Vi från Folkpartiets
              sida är stora anhängare av det som nu finns i konventets förslag
              och som också ligger i korten under regeringskonferensen, det
              vill säga att vi ska få en stark gemensam utrikes- och säkerhetspolitik
              inom EU. Men det handlar också om den debatt som kommer att föras
              under regeringskonferensen och som kommer att föras under de år
              som vi nu kan se framöver. Det handlar om den framtida försvars-
              och säkerhetspolitiken i Europa, och här finns det ett vägval.
              Här finns det två positioner. Här finns det de som säger att Europa
              ska skapa sitt eget försvar. Europa ska vara en konkurrent, en
              motvikt, till USA. Och det finns de som säger: Ja, vi behöver
              stärka den europeiska säkerhetspolitiken. Vi behöver stärka den
              europeiska försvarspolitiken. Vi behöver stärka det europeiska
              samarbetet på det här området, men vi ska göra det i en nära koppling
              till, nära samarbete med, USA.
            </seg>
            <seg n="13d4d0b5">
              Folkpartiet är tydligt på den här punkten. Europa ska inte se
              som sin främsta uppgift att vara en konkurrent eller att vara
              en motvikt till USA. Vi ska vara en partner till USA och till
              många andra länder i världen som vill skapa en gemensam global
              säkerhetsordning. Den globala säkerheten vinner inte på mer splittring
              och mer konfrontation utan på mer samarbete. Därför är det för
              oss naturligt att vi också förespråkar ett svenskt Natomedlemskap.
              Säkerhet och trygghet skapar vi ju tillsammans, inte var och en
              för sig, och vi behöver inflytande över den säkerhetsorganisation
              i Europa som är den enda verkligt fungerande säkerhetsorganisationen
              i vår världsdel till vilken alltfler länder nu ansluter sig. Dessutom
              handlar det om att vi måste våga ta moralisk ställning.
            </seg>
            <seg n="f57199bd">
              Vi måste våga ta moralisk ställning för frihet och demokrati.
              Här är återigen frågan: Var står Socialdemokraterna? Tänker ni
              också fortsättningsvis ställa upp bakom en säkerhetspolitisk linje
              som inte bara är omoralisk eller felaktig från moraliska utgångspunkter
              utan som också blir alltmer strategiskt apart och som blir alltmer
              strategiskt knepig?
            </seg>
            <seg n="ef3a4363">
              Fru talman! Konventets förslag är bra i väldigt många delar.
              Det är början, menar jag och Folkpartiet, till en genuin europeisk
              demokrati, en överstatlig politisk arena med insyn och öppenhet
              där folket bestämmer. Men att EU nu kommer att få en ny konstitution
              är bara början på ett viktigt reformarbete och en viktig debatt
              om Europas framtid. Vi tänker ta den debatten.
            </seg>
            <seg n="cbba4a17">
              Till övriga partier vill jag säga: Sluta huka! Sluta fega! Våga
              ta striden! Våga ta debatten!
            </seg>
            <seg n="1d6b00e9">
              Ofta säger man i diskussionen att det saknas Europadebatt i Sverige.
              Det saknas polemik. Det saknas engagemang. Det saknas diskussion.
              Jag kan hålla med om det, men då måste vi också rannsaka oss själva.
              Är det så att vi frejdigt, modigt och engagerat verkligen tar
              diskussionen och vågar visa på våra visioner för framtiden? Eller
              är det så att vi hukar och fegar och inte vågar tala om vad vi
              vill inför framtiden? Jag tror att det ofta är så. Här har inte
              minst Socialdemokraterna ett stort ansvar att tala om vad som
              är Socialdemokraternas visioner. Vi kommer att göra detta, tala
              om vad Folkpartiets vision är, nu och i framtiden, inte minst
              inför det val som kommer att ske till Europaparlamentet i juni
              nästa år.
            </seg>
          </u>
          <note type="speaker" n="fa550e4e">
            Anf. 164 URBAN AHLIN (s) replik:
          </note>
          <u who="urban_ahlin_23f18c" xml:id="i-bdefa8c723e71d95-3" n="1a1d929f">
            <seg n="a866fb71">
              Fru talman! Tobias Krantz säger att Socialdemokraterna saknar
              visioner, och vi hörde tidigare Carl B Hamilton från samma parti
              säga att man utmanar Socialdemokraterna på en ideologisk debatt
              om EU. Vad är EU-ideologi? Jag tar gärna en debatt om de här frågorna.
              Jag tänker inte huka utan vill verkligen ha upp dem till ytan.
            </seg>
            <seg n="17ce62b4">
              Till att börja med vill jag säga att EU inte är någon ideologisk
              fråga för oss socialdemokrater. Vi tror på jämlikhet, solidaritet
              och frihet, som vi arbetar med inom alla olika politikområden.
              Din kollega sade tidigare i talarstolen att FN skulle vara någon
              ideologisk fråga för oss socialdemokrater. Det är det inte heller.
              Vi tycker att det är en institution som är väldigt bra för att
              driva politiska frågor i den riktning som vi tror på, det som
              går i linje med vår ideologi.
            </seg>
            <seg n="51cc3064">
              Jag måste säga att det utspel som du och dina företrädare i talarstolen
              har gjort i alla fall får mig att tro att Folkpartiet har tappat
              bort sin egen ideologi. Det ska helt plötsligt vara EU som är
              ideologin. Folkpartiet har kanske vuxit lite väl starkt under
              den senaste tiden. Man kanske tycker att en del andra partier
              har tagit över ideologin, så att man måste hitta någonting nytt.
            </seg>
            <seg n="6403798e">
              EU är ingen ideologi. EU är en institution där vi försöker få
              genomslag för vår politik. Du säger att visioner saknas och att
              det är pragmatism. För oss är det vardagligt politiskt arbete
              att använda de olika politiska plattformar som finns för att föra
              fram socialdemokratiska visioner.
            </seg>
            <seg n="c01b50ef">
              Jag tänker ta en debatt direkt med dig. Du gör en jämförelse
              med Europeiska unionen och säger att vi aldrig skulle ställa upp
              på att landshövdingarna skulle åka till Rosenbad och fatta ett
              beslut som sedan skulle gälla över landet. Det är här Folkpartiet
              visar vad man har för vision med den europeiska unionen. Det ska
              bli en stat där man fattar beslut i något slags demokratisk ordning.
            </seg>
            <seg n="bbdf7ac5">
              Göran Lennmarker från Moderaterna sade tidigare han var mycket
              vältalig att konventsresultatet visar att EU inte ska utvecklas
              till en stat. Vi vill inte att EU utvecklas till en stat, Tobias.
              Det vill tydligen Folkpartiet.
            </seg>
          </u>
          <note type="speaker" n="b5384a4e">
            Anf. 165 TOBIAS KRANTZ (fp) replik:
          </note>
          <u who="tobias_krantz_56c063" xml:id="i-d5a913deb7192f97-1" n="2c06f9a4">
            <seg n="c7f6b699">
              Fru talman! Det var ett mycket intressant inlägg från Urban Ahlin
              på flera olika sätt.
            </seg>
            <seg n="7533cf08">
              Det som vi nu tycker är viktigt i den debatt som kommer att föras
              framöver, inte bara med anledning av konventets förslag och det
              som sker under regeringskonferensen, är att de politiska ideologier
              som både jag och Urban Ahlin är besjälade av får genomslag i fråga
              om hur vi ser på hur Europeiska unionen ska byggas upp. Det är
              därför som jag tycker att det är så egendomligt att partier säger
              vanligtvis att det är viktigt människor som ska fatta viktiga
              beslut för vanliga medborgares framtid inte enkelt, klart och
              tydligt ska gå att avsätta i allmänna val.
            </seg>
            <seg n="b8484a63">
              Där finns det uppenbarligen en skiljelinje. Jag trodde att vi
              delade den uppfattningen, att det nu när Europeiska unionen blir
              allt viktigare också är viktigt att de människor som faktiskt
              fattar de här besluten kan avsättas i allmänna val.
            </seg>
            <seg n="fe7b9d65">
              Vi tycker inte från Folkpartiets sida att EU ska bli en stat.
              Vi tycker däremot att EU ska bli en genuin demokrati, ett genuint
              politiskt system, där de människor som fattar de avgörande besluten
              också kan avsättas i allmänna val. Det är den grundläggande hållningen
              från Folkpartiets sida.
            </seg>
            <seg n="5ed7777c">
              Urban Ahlin vet att om EU skulle förvandlas till en stat skulle
              det innebära att EU själv kan ta sig kompetens. Det tycker inte
              Folkpartiet att EU ska göra. Det är där mekanismen finns som avgör
              om EU ska bli en stat eller inte. Vi vill ha mer demokrati inom
              EU. Jag beklagar att Socialdemokraterna inte vågar ta steget att
              också förespråka mer demokrati och att man ska kunna avsätta makthavare
              i direkta och fria val.
            </seg>
          </u>
          <note type="speaker" n="5c8523a5">
            Anf. 166 URBAN AHLIN (s) replik:
          </note>
          <u who="urban_ahlin_23f18c" xml:id="i-bdefa8c723e71d95-4" n="1a1d929f">
            <seg n="8e73c931">
              Fru talman! Tobias Krantz rusar snabbt bakåt. Det var han som
              tidigare i sitt inlägg sade att vi inte kan acceptera att landshövdingarna
              åker till Rosenbad och bestämmer över hur Sverige ska se ut. Jag
              kan inte dra någon annan slutsats än att den liknelsen var till
              för att visa hur EU fungerar. Det åker ett antal landshövdingar
              ned till ett toppmöte och bestämmer hur det ska se ut. Tobias
              Krantz gillar inte den modellen utan vill ha något annat. Då måste
              det väl betyda att det ska vara en stat som är demokratiskt vald
              på något vis. Jag har förstått Folkpartiets federalistiska begrepp
              så att det är just det ni eftersträvar.
            </seg>
            <seg n="86aa43a0">
              Tobias Krantz har varit vältalig om demokrati och möjligheterna
              att avsätta förtroendevalda och så vidare. Det ska öka den demokratiska
              insynen i den europeiska unionen. En fråga som Folkpartiet har
              drivit stenhårt i hela det här arbetet är att vi ska säga nej
              till en vald ordförande i Europeiska rådet. Kan du försöka förklara
              för mig hur din liberala ideologi hänger ihop med detta?
            </seg>
          </u>
          <note type="speaker" n="62c3a80a">
            Anf. 167 TOBIAS KRANTZ (fp) replik:
          </note>
          <u who="tobias_krantz_56c063" xml:id="i-d5a913deb7192f97-2" n="2c06f9a4">
            <seg n="662f92e0">
              Fru talman! Det vill jag gärna göra, Urban Ahlin. Du har haft
              möjlighet att lyssna på både mig och andra liberaler under det
              här arbetet och att ta till dig de synpunkter som vi har fört
              fram. Jag upprepar gärna detta ytterligare en gång.
            </seg>
            <seg n="259c4a1e">
              För mig är det viktigaste skälet till att Europeiska rådet inte
              ska få en vald president att det stärker de delar i EU-samarbetet
              som jag inte tycker är bra och som jag inte tycker uppfyller kravet
              på att EU ska bli mer demokratiskt. EU stärker den del av EU-samarbetet
              som just står för mellanstatlighet, diplomatins metod och de stängda
              sammanträdesrummens metod. Det är därför jag ogillar att man stärker
              den institutionen. Det hänger mycket väl samman med den ideologiska
              övertygelse som jag och Folkpartiet har om hur Europeiska unionen
              ska styras.
            </seg>
            <seg n="0e53b33d">
              Urban Ahlin har rätt i att vi har en idé om att Europa ska bli
              ett federalt system, inte att Europa ska bli en stat. Det som
              betecknar en stat är att den också bestämmer vilken kompetensfördelning
              det ska finnas mellan de nivåer som finns under. Vi vill inte
              ha ett sådant system. Däremot är det intressant att diskutera
              hur demokratin ska fungera inom EU. Vi säger att vi inte vill
              ha ett system där det är indirekt valda människor som fattar de
              avgörande besluten. Vi vill att det ska vara direktvalda människor
              som fattar de avgörande besluten inom EU. Men det gör inte EU
              till en stat att vi får ökat inflytande för de människor som vi
              kan avsätta i direkta och fria val.
            </seg>
            <seg n="5336b356">
              Jag tycker att Urban Ahlin är svaret skyldig. Varför vill inte
              Socialdemokraterna öka de direktvalda parlamentarikernas roll
              när det gäller att fatta beslut som är avgörande för Europas framtid?
            </seg>
          </u>
          <note type="speaker" n="843aab16">
            Anf. 168 GÖRAN LENNMARKER (m) replik:
          </note>
          <u who="goran_lennmarker_c3704a" xml:id="i-8af5d8665acd7755-3" n="f75a55d7">
            <seg n="fad55e72">
              Fru talman! Jag tänkte ta upp ett område där jag är lite överraskad
              över Folkpartiets ställningstagande. Ni brukar ju ha en viss ordning
              på er argumentation. Det gäller invandrings- och asylpolitik.
            </seg>
            <seg n="3777f876">
              Ni sade att konventets förslag innebär att det ska bli en gemensam
              sådan politik. Då kan man inte ha en minimistandard. Om man har
              en politik har man en politik. Då kan man inte ha minimistandarder.
              Så länge vi har nationell politik kan vi naturligtvis ha det.
            </seg>
            <seg n="2e6d31f8">
              Den centrala frågan och den mest protektionistiska när det gäller
              invandring är hela frågan om rätten att ha nationella tak, som
              på tyskt förslag kom med i konventet. Jag noterar att vi moderater
              är alldeles ensamma när vi avvisar denna tanke i reservation 81.
            </seg>
            <seg n="39adae7b">
              Det är svårt att hänga med i resonemanget. Jag för min del tyckte
              som ledamot i konventet att det var väldigt bra att ha en gemensam
              politik. Jag tror att vi är mycket mer öppna om vi har en gemensam
              politik sett över hela Europa. Sedan kom förslaget att vi likväl
              ska ha nationella tak som uppenbarligen är till för att begränsa
              invandringen. Jag förstår inte Folkpartiets ställningstagande.
              Jag begriper det inte.
            </seg>
          </u>
          <note type="speaker" n="ab63e63f">
            Anf. 169 TOBIAS KRANTZ (fp) replik:
          </note>
          <u who="tobias_krantz_56c063" xml:id="i-d5a913deb7192f97-3" n="2c06f9a4">
            <seg n="0b5a3d6d">
              Fru talman! Jag ska se om jag kan använda min otroliga pedagogiska
              förmåga att förklara för Göran Lennmarker hur vår politik på detta
              område hänger ihop.
            </seg>
            <seg n="f674e4cf">
              Vår utgångspunkt är att vi ska ha en asylpolitik i Europa som
              är human. Vi har tidigare haft en ordning i Europa där man har
              byggt upp politiken på grundval av minimiregler och minimistandarder.
              Vi är väldigt oroade, precis som många organisationer som i dag
              granskar asyl- och flyktingpolitiken i Europa, för att asyl- och
              flyktingpolitiken i vår världsdel håller på att stramas upp och
              göras mer restriktiv. Människor stängs ute som har grundläggande
              och goda skäl att få asyl i Europa. Vi är rädda för att om man
              släpper tanken att ha minimiregler inom asyl- och flyktingpolitiken
              kan det leda till att den samlade europeiska flyktingpolitiken
              blir mer restriktiv och mer rigid än vad den är i dag. Jag hoppas
              att jag har fel, men jag är rädd för det. Det är därför vi från
              Folkpartiets sida, i likhet med många andra organisationer som
              Amnesty och Röda Korset som verkligen har insikt och kunskap på
              området, är oroade för detta. Därför driver vi kraven rätt intensivt
              under de förhandlingar som nu sker.
            </seg>
          </u>
          <note type="speaker" n="e8535ad4">
            Anf. 170 GÖRAN LENNMARKER (m) replik:
          </note>
          <u who="goran_lennmarker_c3704a" xml:id="i-8af5d8665acd7755-4" n="f75a55d7">
            <seg n="089f8b51">
              Fru talman! Om man nu har den åsikten, varför vänder man sig
              inte emot möjligheten för medlemsländerna att sätta tak? Det är
              väl det som det konkreta förslaget i konventet just syftar till,
              att begränsa. Jag har svårt att förstå varför man inte vänder
              sig emot det. Man ska behålla en nationell rätt att fatta beslut
              när vi ska ha fri rörlighet och ett gränslöst Europa. Enligt moderat
              mening bjuder logiken att vi ska ha gemensamma regler för att
              komma in, både som normal invandrare och som flykting. Vi ska
              inte ha gränser inom Europa utan man ska röra sig fritt över hela
              området. Det måste ändå vara visionen. Vi ska naturligtvis ha
              goda regler för hur man gör det.
            </seg>
            <seg n="e5ad269b">
              Men det som nu är mest aktuellt är att få bort detta tak. Jag
              noterar att vi moderater är de enda som vänder sig emot detta.
              Jag blev till och med upprörd i konventet när det fördes fram
              från tyskt håll att behålla den nationella rätten att bromsa.
              Jag tycker att Folkpartiet skulle tänka om.
            </seg>
          </u>
          <note type="speaker" n="6850f54b">
            Anf. 171 TOBIAS KRANTZ (fp) replik:
          </note>
          <u who="tobias_krantz_56c063" xml:id="i-d5a913deb7192f97-4" n="2c06f9a4">
            <seg n="a5a018ab">
              Fru talman! Vi står för en generös human politik, både när det
              gäller asyl och flyktingar och arbetskraftsinvandring. Vi kommer
              att verka i den andan i de förhandlingar och diskussioner som
              nu sker. Jag beklagar där och på många andra områden att Moderaterna
              har intagit en som jag uppfattar det mycket mer restriktiv hållning.
              Man kan diskutera vilket av våra partier som egentligen intar
              den mest humana och liberala hållningen. Jag är övertygad om att
              en granskning kommer att ge vid handen att Folkpartiets politik
              står sig mycket bättre. Jag välkomnar om Moderaterna kan ansluta
              sig lite mer till den position som vi intar och som också stöds
              av många organisationer som arbetar på området asyl- och flyktingpolitik.
            </seg>
          </u>
          <note type="speaker" n="fef42d6b">
            Anf. 172 MATS ODELL (kd):
          </note>
          <u who="mats_odell_751011" xml:id="i-dd4509c76f436275-0" n="bb5906d4">
            <seg n="dcd717de">
              Fru talman! Dagens historiska debatt spänner över mycket vida
              fält. Den här rundan ska handla om utrikes-, säkerhets- och försvarspolitik
              framför allt men även övriga frågor. Mitt anförande ska beröra
              frågor som samordningen av den ekonomiska politiken, den gemensamma
              utrikes- och säkerhetspolitiken, försvarspolitiken, miljö- och
              biståndspolitiken för att avslutas i rymden.
            </seg>
            <seg n="f6c146b6">
              Vi börjar med EU:s budget. Det är alldeles solklart att den demokratiska
              kontrollen över EU:s utgifter måste förbättras, helt enkelt därför
              att den inte finns på alla områden i dag. Stora delar av budgeten,
              de så kallade obligatoriska utgifterna, ligger nämligen utanför
              Europaparlamentets beslutsmakt. Det är ministerrådet som på egen
              hand fattar besluten. Därmed saknas den demokratiska insynen på
              framför allt jordbruks- och biståndsområdena. Det är som av en
              tillfällighet just på dessa två områden som vi ser de största
              problemen med EU:s politik i dag. Bakgrunden är helt enkelt att
              de folkvalda inte har fått möjlighet att driva igenom de bra reformförslag
              som finns. Det är regeringarnas företrädare som enväldigt beslutar
              om budgeten.
            </seg>
            <seg n="79d41974">
              Fru talman! Här vill vi kristdemokrater verka för en klokare
              och mer sammanhållen politik som gör att vi får en bättre process.
              Det kräver uppenbarligen att en del av beslutsprocessen görs om.
            </seg>
            <seg n="aa0a3eb1">
              Samtidigt är det viktigt att understryka att EU inte ska ges
              en egen beskattningsrätt utan att det fortsätter att vara medlemsstaterna
              som förser unionen med de medel som behövs för att kunna genomföra
              den verksamhet som man har beslutat om.
            </seg>
            <seg n="9dc3ddcd">
              Stabilitets- och tillväxtpakten står i fokus i just dessa dagar
              med böter hotande både Tyskland och Frankrike. Jag tycker att
              erfarenheterna hittills pekar på att Kristdemokraternas förslag
              om att stabilitetspakten behöver både reformeras och lagfästas
              visar sig vara mer än väl motiverade. De grundläggande principerna
              får naturligtvis inte luckras upp i ett sådant sammanhang. Jag
              tycker att det har vuxit fram något av en konsensus bland ekonomerna
              i medlemsstaterna om en tänkbar struktur för en reform som skulle
              gå ut på att man kopplar underskottsgränsen till den offentliga
              skuldsättningen ju lägre skuld, desto större underskott kan man
              tillåta sig i en lågkonjunktur, precis som för ett hushåll. Det
              är en ganska logisk princip. Det fina i kråksången är också att
              det skulle ge incitament till att i högkonjunktur dämpa den procykliska
              tendens som i dag finns genom att man i stället håller igen och
              amorterar på den statsskuld man har. En sådan reform skulle ha
              en mycket positiv inverkan för ekonomins funktionssätt i stort.
            </seg>
            <seg n="76f155a2">
              EU är en mycket betydande utrikespolitisk aktör för att övergå
              till utrikespolitiken. Men det finns en väldigt stor utvecklingspotential
              här fortfarande, som konventets förslag syftar till att hitta
              och uppnå. Unionen saknar Göran Lennmarker var på ett mycket vältaligt
              sätt inne på detta ofta resurser för att uppfylla sin nya roll.
              Vi anser att EU-länderna behöver stärka sitt utrikespolitiska
              samarbete ännu mer och kunna visa på ett enat ansikte mot omvärlden.
              När det gäller bland annat bistånd, handelspolitik, säkerhetspolitik
              återstår väldigt mycket att göra innan EU har fått de nödvändiga
              resurserna. Kristdemokraterna vill därför se förstärkningar och
              reformer på de här områdena, som föreslås av konventet.
            </seg>
            <seg n="3d6708a7">
              Vi är däremot emot att EU får ett gemensamt försvar och att det
              ska skrivas in i konstitutionen. Vi är däremot för att det ska
              finnas en gemensam europeisk insatsstyrka. Vi anser det viktigt
              att både Sverige och EU ökar sin kapacitet på den internationella
              arenan. Det kräver att tillräckliga resurser verkligen avsätts
              för både konfliktförebyggande och fredsframtvingande insatser.
            </seg>
            <seg n="911046e5">
              Nu har också Europeiska rådet beslutat att utreda förutsättningarna
              för att inrätta en försvarsmaterielbyrå. Kristdemokraterna nöjer
              sig tills vidare med att följa utredningens arbete.
            </seg>
            <seg n="1ea5297e">
              Tanken med konventets arbete med unionens utrikespolitik är naturligtvis
              att öka effektiviteten och förbättra samordningen och samstämmigheten
              mellan olika politikområden, samtidigt som EU ska få en starkare
              och tydligare röst och en större närvaro i världspolitiken. Det
              är inte ofta man tänker på det, men efter att just ha tillbringat
              två veckor i den svenska FN-delegationen kan jag konstatera att
              EU:s arbete i FN fungerar mycket bra. Sverige företräds nu av
              EU i de olika utskotten, i generalförsamlingen i de flesta fall,
              och detta har ökat slagkraften. Samordningen för EU-länderna och
              kandidatländerna i FN-systemet fungerar mycket bra. EU är en mycket
              större aktör i FN än vad USA är. USA står för 22 % av budgeten,
              EU för 38 %. Men vi har ännu inte fått ut den fulla potentialen
              på det här området enligt mitt sätt att se. Med tanke på den betydande
              värdegemenskap och den politiska tyngd som finns i det här samarbetet
              har detta inte ännu kommit till sin fulla rätt i världspolitiken.
            </seg>
            <seg n="7861e672">
              Ett sätt att ändra på det är att inrätta en post som utrikesminister
              med större befogenheter. Kort sagt stöder Kristdemokraterna konventets
              förslag om den dubbelhattade utrikesministern men har samma uppfattning
              som regeringen, att denna utrikesminister, hon eller han, inte
              samtidigt bör vara permanent ordförande i externa rådet, utan
              där är vi för principen om roterande ordförandeskap. Det är på
              samma sätt när det gäller Europeiska rådet. Det är rimligt i bägge
              dessa fall att stödja en sådan linje.
            </seg>
            <seg n="c4a6c0b1">
              Jag tycker att det är bra att beslut om unionens utrikes- och
              säkerhetspolitik i fortsättningen också ska fattas med enhällighet
              som huvudregel, samtidigt som vi tycker att de undantag där majoritetsbeslut
              ska kunna tillämpas är både logiska och väl motiverade.
            </seg>
            <seg n="a293a227">
              EU:s internationella agerande är i huvudsak att främja och sprida
              demokrati, mänskliga rättigheter, rättsstatens principer, förebygga
              konflikter, stärka internationell säkerhet i enlighet med FN-stadgan
              och att främja en hållbar ekonomisk, social och miljömässig utveckling
              i utvecklingsländerna, med det viktigaste syftet att utrota fattigdomen.
              Det handlar bland annat, kanske framför allt, om att medverka
              till att gradvis avskaffa de restriktioner som finns i världshandeln.
              Här har EU en mycket stor uppgift som inte heller har nått sin
              fulla potential på något sätt.
            </seg>
            <seg n="2e2cc7cb">
              Dessutom ska EU bistå befolkningar, länder och regioner som har
              drabbats av naturkatastrofer, det tycker vi är en riktig sak,
              eller av katastrofer som är orsakade av människor. EU är i dag
              världens största biståndsgivare. Jag tycker att EU också ska främja
              ett internationellt system som bygger på ett starkare multilateralt
              samarbete och ett gott globalt styre, good governance -principen.
            </seg>
            <seg n="94455f74">
              Det är ingen tvekan om att EU borde göra långt mer för att minska
              fattigdomen i världen och för att bidra till rättvisa globala
              spelregler som ger alla möjlighet till en hållbar utveckling.
              Då krävs det att ett internationellt regelverk sätts upp och att
              EU utvecklar en mer sammanhållen politik inom utvecklings-, bistånds-,
              handels- och utrikespolitiska områden. Att effektivisera det europeiska
              biståndet har länge varit en av Kristdemokraternas prioriteringar.
              Vi menar att det är en förutsättning för att skapa förtroende
              såväl hos medborgarna i medlemsstaterna som hos de länder som
              EU samarbetar med.
            </seg>
            <seg n="ec0b88a1">
              Miljösamarbetet, fru talman, över nationsgränserna är en av EU:s
              absolut viktigaste uppgifter. EU har undertecknat Kyotoprotokollet
              och har därmed åtagit sig att reducera sina utsläpp. Men det behövs
              olika instrument för att uppnå målen. EU-direktiv om minimiskatter
              på koldioxid och andra växthusgaser är ett instrument. Vi kristdemokrater
              tycker att vi ska verka på två fronter, dels direkt, dels indirekt,
              genom att verka för att majoritetsbeslut ska införas som beslutsmodell
              för minimiavgifter på växthusgaser. Detta blir viktigt inte minst
              nu när unionen utvidgas, som ju kommer att ske den 1 maj det kommande
              året.
            </seg>
            <seg n="074b3997">
              Att införa ett gemensamt system för handel med utsläppsrätter
              för koldioxid är en annan sådan åtgärd som vi bejakar.
            </seg>
            <seg n="28eb3bf9">
              Slutligen, fru talman, bejakar vi kristdemokrater att rymdfrågor
              blir en delad kompetens. Även om Galileo och ESA finns tror vi
              att det finns ett mervärde i att kommissionen får uppdraget att
              vara en stark och kraftfull motor för nya initiativ inför framtiden,
              som gör att inte minst europeisk och svensk rymdindustri kan fortsätta
              att utvecklas väl i konkurrens med inte minst amerikansk och rysk
              industri. Det kan mycket väl vara så, jag vill inte utesluta det,
              att det visar sig att ESA går att reformera, att det går att tillföra
              bättre beslutskraft och mera resurser och att detta blir organet.
              Det är inte den stora frågan för oss. Men vi tycker att om EU
              ska kunna fullfölja och förverkliga Lissabonprocessens intentioner,
              att Europa ska bli en ledande aktör och få upp medborgarnas välfärdsutveckling
              på den nivå som de förväntar sig, då tror vi att detta är ett
              viktigt framtidsområde, som EU ska ta ett större ansvar för än
              vad det gör i dag.
            </seg>
          </u>
          <note type="speaker" n="e4e620ae">
            Anf. 173 GÖRAN LENNMARKER (m) replik:
          </note>
          <u who="goran_lennmarker_c3704a" xml:id="i-8af5d8665acd7755-5" n="f75a55d7">
            <seg n="cf1a257a">
              Fru talman! Det är två detaljer i Mats Odells anförande som jag
              vill ta upp.
            </seg>
            <seg n="4fd16e83">
              Det ena gäller om kommissionen ska bli drivmedlet i rymdpolitiken.
              Mats Odell menade det nog inte handgripligt. Men det innebär väl
              i så fall att EU ska avsätta resurser för detta. Vore det ändå
              inte klokare att avsätta dessa resurser och ska det bli någon
              fart på rymdraketen måste det vara ganska betydande resurser just
              för att förstärka vår fredsbevarande kapacitet i första hand?
              Det är nu oerhört angeläget att vi prioriterar rätt sak.
            </seg>
            <seg n="2c1fe01e">
              Det andra gäller, som Mats Odell tidigare tog upp, frågan om
              utrikesministerns roll såsom ordförande i rådet för utrikesfrågor.
              I dag har vi en ordning där EU företräds av tre personer vid internationella
              förhandlingar. Det är dels kommissionen, som Patten symboliserar,
              dels rådets höge representant, Solana, dels ordföranden i utrikesrådet
              eller external action , hur man nu översätter det till svenska.
            </seg>
            <seg n="86dbaa9a">
              Det här är ett stort bekymmer för de länder som inte är med i
              unionen som ska träffa unionen och tre personer och i nästa förhandling
              en delvis annan uppsättning. Hela idén med att utrikesministern
              ska vara ordförande i utrikesrådet är att det ska vara en person
              som fångar in alla de här funktionerna.
            </seg>
            <seg n="d77f7a83">
              Risken med den modell som Mats Odell förespråkar är att vi återigen
              får tre personer. Vi får utrikesministern och ordföranden i utrikesrådet,
              och naturligtvis kommer också den valde ordföranden i Europeiska
              rådet att göra anspråk på att vara med, och då får vi en ny trojka.
              De som klagar bittert över det här är framför allt de små länderna
              utanför Europa, som har väldigt svårt att klara av Europas komplicerade
              interna struktur.
            </seg>
            <seg n="67203b4d">
              Det kanske inte är så väl övertänkt.
            </seg>
          </u>
          <note type="speaker" n="fefff421">
            Anf. 174 MATS ODELL (kd) replik:
          </note>
          <u who="mats_odell_751011" xml:id="i-dd4509c76f436275-1" n="bb5906d4">
            <seg n="7d294361">
              Fru talman! När det först gäller huruvida det är klokt att göra
              rymdsatsningar innan vi har klarat av alla fredsbevarande uppdrag
              som kan tänkas dyka upp framöver går mina tankar till den debatt
              som vi hade här i kammaren i går om utgiftsramarna för det kommande
              året.
            </seg>
            <seg n="6b69cd47">
              Självklart är det viktigt att vi har försvarsfrågor och andra
              frågor på agendan, men EU är ju en politisk nivå som ska vara
              en fullsorterad butik på de områden där vi har överlämnat kompetens.
              Det vi föreslår är att rymdfrågor ska bli mera av en delad kompetens,
              där EU också ska ta mera initiativ för att Europa ska kunna flytta
              fram sina positioner på detta framtidsområde. Jag tycker inte
              att det är i motsatsställning till att vi ska ta fram de resurser
              som behövs för fredsbevarande operationer, lika lite som det är
              i motsatsställning till att vi måste göra en avvägning i budgetprocessen.
              Men det är ju inte budgetarbete vi håller på med nu, Göran Lennmarker,
              utan vi talar om på vilka områden det är naturligt att EU tar
              ett delat ansvar. Då tycker vi att det är rimligt med ett sådant
              framtidsområde som just rymdfrågorna är.
            </seg>
            <seg n="8d405464">
              När det sedan gäller utrikesministern tror jag att den funktion
              som en utrikesminister får i enlighet med konventets förslag blir
              väldigt stark om han eller hon också är ordförande. Men vi tror
              att det går att förena. Vi delar uppfattningen med regeringen
              att det ändå finns en logik i att ha ett roterande ordförandeskap
              i själva rådet. Men utrikesministern får en mycket förstärkt roll
              och kommer att kunna tala med en betydligt starkare och tydligare
              stämma än vad de tre aktörerna i dag har kunnat göra.
            </seg>
          </u>
          <note type="speaker" n="76a26842">
            Anf. 175 GÖRAN LENNMARKER (m) replik:
          </note>
          <u who="goran_lennmarker_c3704a" xml:id="i-8af5d8665acd7755-6" n="f75a55d7">
            <seg n="eba0860c">
              Fru talman! Jag var inte så ivrig på att ta replik, för jag tror
              att vi har tydliggjort våra positioner. Låt mig dock säga till
              Mats Odell att för unionens del är det nog angeläget att vara
              noggrann med vad man fokuserar på.
            </seg>
            <seg n="c645e900">
              Från moderat håll menar vi att nu är uppbyggnaden av kapaciteten
              för konflikthantering och fredsfrämjande det absolut centrala.
              Därför menar vi att vi nu ska fokusera unionens resursmässiga
              del på utvidgningen. Det rättsliga området är inte resurskrävande,
              utan det är mer fråga om mekanismer för samarbete. Det är det
              som ligger bakom vårt ställningstagande.
            </seg>
          </u>
          <note type="speaker" n="fc826539">
            Anf. 176 MATS ODELL (kd) replik:
          </note>
          <u who="mats_odell_751011" xml:id="i-dd4509c76f436275-2" n="bb5906d4">
            <seg n="854b10de">
              Fru talman! Jag delar uppfattningen att när det gäller att satsa
              resurser i EU:s kommande budgetarbete något som ska upp i morgon
              i EU-nämnden står detta i förgrunden. Det handlar också om att
              medlemsstaterna ska satsa. Det är något som vi i den här kammaren
              kommer att få ta ställning till när det gäller de svenska insatserna
              framöver.
            </seg>
            <seg n="a4c4180a">
              Men låt mig säga att jag tycker att det är lite motsägelsefullt
              när Göran Lennmarker med emfas kräver att Europeiska rådet ska
              ha ett roterande ordförandeskap men inte utrikesrådet eller det
              externa rådet. Jag tycker ändå att det bör finnas en gemensam
              logik i bägge de här sammanhangen.
            </seg>
            <seg n="3aa8ce01">
              Den nye utrikesministern, som är föreslagen och som Kristdemokraterna
              är överens med regeringen om bör bli den dubbelhattade, kommer
              att få en förstärkt roll. Men det är inte rimligt att vederbörande
              också ska vara ordförande i det externa rådet. Vi tror att detta
              kommer att skapa en obalans.
            </seg>
          </u>
          <note type="speaker" n="c42f19d6">
            Anf. 177 LARS OHLY (v):
          </note>
          <u who="lars_ohly_5b94d8" xml:id="i-49a1f31552df1fdf-0" n="3c9d995c">
            <seg n="a264c0eb">
              Fru talman! Jag vill börja med att yrka bifall till reservationerna
              64, 79 och 89, som Vänsterpartiet har lagt fram i det sammansatta
              utskottet.
            </seg>
            <seg n="3b9f57e7">
              Vad vi ser här i dag är ett antal bittra förlorare i folkomröstningen
              den 14 september som nu gör allt för att förhindra att ännu en
              folkomröstning kommer till stånd, därför att de är oroliga för
              att förlora ännu en folkomröstning.
            </seg>
            <seg n="6904496b">
              En ärlig valutvärdering från ja-sidan borde lyda: Det var den
              allmänna rösträtten som fällde oss. För Moderaterna, som konsekvent
              har motsatt sig alla demokratiska reformer från rösträttens införande
              och framåt, vore det en ganska konsekvent uppfattning.
            </seg>
            <seg n="41ccfdfb">
              Därför borde ni som säger nej till folkomröstning tala klarspråk.
              Säg att ni inte vill ha en folkomröstning för att ni på goda grunder
              är rädda för att förlora en sådan folkomröstning! Argumentet att
              riksdagen är vald för att fatta beslut om en EU-konstitution är
              falskt. Ingen som är vald till denna kammare har valts på grund
              av sitt ja till konstitutionen. Förklaringen till det är mycket
              enkel. Många av er hade aldrig suttit här om ni hade drivit en
              valkampanj med parollerna Ja till att EU-rätt alltid ska stå över
              nationell lag, till och med grundlag eller Ja till mer beslutsrätt
              åt EU:s institutioner och inte ens i vissa fall om ni hade drivit
              Ja till EMU i valrörelsen eller om ni hade sagt Ja till fortsatt
              militarisering av den europeiska unionen. Men de här frågorna
              diskuterades knappt alls i valrörelsen.
            </seg>
            <seg n="f1fd591c">
              När det gäller EMU-frågan hänsköt man den till folkomröstningen
              och sade att den ska vi ta då. Det var väl någorlunda hedervärt.
              Men EU-frågor i övrigt lyste med sin frånvaro i valrörelsen 2002.
              Ni vågade inte diskutera EU, och ni är inte heller representativa
              för svenska folkets syn på den europeiska unionens utveckling.
            </seg>
            <seg n="6a0f49c2">
              Om ni nu tycker att ni har så goda argument, varför då inte låta
              folket ta ställning till dem? Jo, det är därför att ni vet att
              EU-entusiasmen hos er inte har någon motsvarighet hos svenska
              folket. För att travestera Bertolt Brecht: Om riksdagens majoritet
              inte är nöjd med folket får man väl välja sig ett nytt.
            </seg>
            <seg n="fa021eb1">
              Ska det svenska folkets tydliga nej till EMU betyda något eller
              ska ni bara rycka på axlarna och låtsas som om er historiska förlust
              aldrig har inträffat? I artikel 4:1 i förslaget till konstitutionellt
              fördrag står: Unionens valuta ska vara euron.
            </seg>
            <seg n="b7f30f56">
              Folkomröstningen om medlemskap i EMU:s tredje steg resulterade
              i ett av de tydligaste nej som någon folkomröstning har resulterat
              i. En större majoritet har väl bara funnits i folkomröstningen
              om högertrafikens införande. Då bör naturligtvis inte Sverige
              heller fortsatt vara formellt bundet av EMU:s olika steg. Det
              vore att visa bristande respekt för folkomröstningsresultatet
              om man kort tid efter folkomröstningen om EMU undertecknar ett
              nytt fördrag där Sverige förbinder sig att gå med i EMU:s tredje
              steg så snart vissa villkor är uppfyllda. Därför bör den svenska
              regeringen i samband med förhandlingarna om EU:s nya konstitution
              ta initiativ till förhandlingar om ett formellt undantag för Sveriges
              deltagande i EMU och att det i det undantaget ska framgå att Sverige
              även fortsättningsvis kan välja att ha en rörlig växelkurs samt
              att initiativ om ett eventuellt svenskt medlemskap i EMU endast
              kan komma från Sverige.
            </seg>
            <seg n="eb3d1735">
              Och ni, främst socialdemokrater, som i folkomröstningskampanjen
              talade om EU och EMU som en motvikt till kapitalet, var finns
              ni nu? Vilka förslag har ni för att utveckla den europeiska unionen
              i den framtidsdiskussion som nu pågår för att den ska utgöra en
              verklig motmakt till kapitalets makt? Vilka förslag har ni för
              att förändra den här nyliberala unionen?
            </seg>
            <seg n="4685b0ea">
              Utrikespolitiken är central för varje statsbildning. Här ser
              vi hur man stegvis alltmer antar karaktären av en europeisk överstat
              genom att i allt större utsträckning sträva efter att utrikespolitiken
              blir ett gemensamt område. Utrikespolitiken ska vara något som
              länderna alltmer för över makt över till den europeiska unionen.
              Och så vill man dessutom ha en utrikesminister, som en sorts krona
              på verket, som ska visa att strävan efter en helt och fullt gemensam
              utrikespolitik så småningom kommer att leda till att man också
              får en europeisk regering.
            </seg>
            <seg n="9c49588b">
              Den misstanken minskar inte heller när man ser förslaget om att
              ha en president eller, som det lite förskönande kallas i den svenska
              debatten, en vald ordförande för det europeiska rådet. Det här
              är centrala funktioner i utrikespolitiken som man är beredd att
              lyfta till EU-nivå. Det skulle ytterligare försvaga nationernas
              röst i internationella frågor. Inte minst skulle vi se att den
              utveckling som har påbörjats i Sverige skulle fortsätta med ganska
              snabba steg.
            </seg>
            <seg n="4df9961d">
              När det gäller försvarsfrågor står det i avdelning 1 artikel
              40:3 att medlemsstaterna skall förbinda sig att gradvis förbättra
              sina militära resurser. Alltså är det fråga om upprustning. Medlemsstaterna
              ska rusta upp. Det är klarspråk från konventet. Det är klarspråk
              i det förslag till konstitutionellt fördrag som ligger på bordet.
            </seg>
            <seg n="97d6dab9">
              Man säger också att EU:s militära samarbete kommer att leda till
              ett gemensamt försvar. Var hör vi dem som säger sig värna om svensk
              alliansfrihet kritisera dessa skrivningar? Vem hör vi gå till
              storms mot att man ska rusta upp den svenska militärmakten och
              samtidigt gå in i ett system som med något slags obeveklighet
              kommer att leda till ett gemensamt försvar? En superstat behöver
              en armé. Den är inte trovärdig om den inte har en egen armé. Detta
              sägs nu öppet i förslaget till konstitution.
            </seg>
            <seg n="673c49a0">
              Det finns inte inskrivet i grundlagsförslaget att EU bara ska
              kunna operera militärt under FN-mandat. Det betyder ju att EU
              också kan agera utan mandat från FN:s säkerhetsråd. Den skrivning
              som finns säger att aktioner ska ske i enlighet med FN-stadgan.
              Den minnesgode kommer ihåg att det var precis så USA försökte
              argumentera för sitt anfallskrig mot Irak, alltså genom att påstå
              att det skedde i enlighet med FN-stadgan men utan att något beslut
              var fattat av den enda institution som enligt internationell lag
              har rätt att fatta beslut om våld mellan stater.
            </seg>
            <seg n="7f31488b">
              Tobias Krantz från Folkpartiet var uppe i talarstolen för inte
              så länge sedan och sade att det nu är dags att vi lämnar den gamla
              ja- och nej-debatten bakom oss. Tydligen är alternativet att vi
              nu bara ska säga ja ja, ja, ja!
            </seg>
            <seg n="18ce70b8">
              Jag undrar över en sak. Det talas om plattläggningsparagrafer
              i EU-fördraget. Det talas om flexibilitetsklausuler och passereller
              som ska innebära att EU kan utöka sin egen makt. Jag undrar: Finns
              det någon plattläggningsparagraf i Moderaternas, Folkpartiets
              och Kristdemokraternas stadgar som säger att vi gärna kan ha synpunkter
              på enskildheter i olika EU-fördrag, vi kan gärna ha synpunkter
              på enskildheter i utvecklingen av EU, men sist och slutligen går
              vi med på allt?
            </seg>
            <seg n="4cb5ec47">
              Ni menar ju inte allvar med er reservation. Ni menar inte allvar
              med att Sverige ska driva era positioner. Ni kommer ju att fatta
              beslut om ett ja till den här konstitutionen oavsett innehåll.
              Ni är dogmatiska EU-anhängare.
            </seg>
            <seg n="06b15ec9">
              Ni kommer inte i någon del att säga nej om det riskerar att fälla
              helheten, för ni vill se en utveckling mot alltmer av överstat,
              mot alltmer av superstatsbygge i Europa. Men säg då det öppet!
              Ta debatten! Gå till folkomröstning och låt folket avgöra!
            </seg>
          </u>
          <note type="speaker" n="6896efea">
            Anf. 178 URBAN AHLIN (s) replik:
          </note>
          <u who="urban_ahlin_23f18c" xml:id="i-bdefa8c723e71d95-5" n="1a1d929f">
            <seg n="3d5953af">
              Fru talman! I mitt anförande berättade jag min egen historia,
              hur jag som ung SSU:are i SSU:s förbundsstyrelse åkte runt i Central-
              och Östeuropa efter Berlinmurens fall och träffade på mängder
              av ungdomar som jag försökte värva till den socialdemokratiska
              ungdomsrörelsen. Och det var inte lätt, Lars Ohly. De skydde ordet
              social eftersom de kommunistiska staterna i öst så fruktansvärt
              hade förstört orden social och socialism. De brann av längtan
              att få tillhöra oss i den europeiska unionen.
            </seg>
            <seg n="b7751a4e">
              Jag är glad över att konventets resultat är så pass bra att jag
              kan känna att får vi ett sådant konstitutionellt fördrag kan vi
              hälsa dessa nya medlemmar välkomna till en fungerande union. Det
              vore en katastrof om inte EU har ett fungerande konstitutionellt
              fördrag som gör det möjligt att arbeta med 25 medlemsländer och
              som gör det möjligt att i framtiden öka ännu mer och få in fler
              av dessa länder som har flytt från kommunismens ok.
            </seg>
            <seg n="ae038a3f">
              För mig är det en personlig känsla att jag verkligen vill att
              vi ska ha ett konstitutionellt fördrag som inte lägger bördan
              på dessa länder när de blir medlemmar av den europeiska unionen.
              Vi måste se till att ta ansvar för att få ett fungerande konstitutionellt
              fördrag.
            </seg>
            <seg n="57433853">
              Lars Ohly frågar: Var finns de som utropar att EU inte ska bli
              en allians och att vi inte ska ha försvarsallianser? Läs utskottets
              betänkande! Alla partier står bakom den text som finns i utskottet.
              Det finns inget i konventsförslaget i dag som gör att det skulle
              behöva bli en försvarsallians. Utskottet uttalar specifikt att
              EU inte ska utvecklas till en militär försvarsallians med försvarsgarantier.
            </seg>
            <seg n="2c1df9cc">
              Lars Ohly tar tillfället i akt att i talarstolen tala till dem
              som följer debatten via radio, TV eller tidningar genom att sprida
              lögner om vad riksdagen behandlar. Ett enigt utskott står bakom
              detta. EU ska inte utvecklas till en försvarsallians. Det är utskottet
              som ropar, Lars Ohly!
            </seg>
          </u>
          <note type="speaker" n="53d50997">
            Anf. 179 LARS OHLY (v) replik:
          </note>
          <u who="lars_ohly_5b94d8" xml:id="i-49a1f31552df1fdf-1" n="3c9d995c">
            <seg n="7379c510">
              Fru talman! Om nu Urban Ahlin tycker att detta fördrag är så
              oerhört bra, varför inte ställa det under folkomröstning? Varför
              inte gå ut med dina argument? Litar du inte på dem? Varför inte
              låta folk ta ställning till dem? Detta ska vara en konstitution
              för Europa, enligt vad som står på omslaget till konventets förslag.
              Men du vågar inte ta debatten. Du är rädd för att förlora den.
              Du vet att du kommer att förlora den. Det är mycket större risk
              att du förlorar den här än det var du skulle förlora EMU-omröstningen,
              som du faktiskt förlorade.
            </seg>
            <seg n="0e7ce138">
              På vilket sätt, frågade jag, skapas en motmakt till kapitalets
              makt med det här fördraget? På vilket sätt, som åtminstone andra
              socialdemokrater i kampanjen inför EMU-folkomröstningen påstod,
              vill man skapa en motvikt till den starka makt som vi ser samlad
              hos det transnationella kapitalet? Och vilka förslag lägger Socialdemokraterna
              fram vid regeringskonferensen för att skapa denna motmakt? De
              lyser med sin frånvaro, Urban Ahlin.
            </seg>
            <seg n="d7a655f7">
              Slutligen: Är det inte sant att det står i förslaget till fördrag
              att medlemsstaterna skall förbinda sig att gradvis förbättra sina
              militära resurser och att det militära samarbetet kommer att leda
              till ett gemensamt försvar? Det är bara att svara ja eller nej.
            </seg>
          </u>
          <note type="speaker" n="4437dd32">
            Anf. 180 URBAN AHLIN (s) replik:
          </note>
          <u who="urban_ahlin_23f18c" xml:id="i-bdefa8c723e71d95-6" n="1a1d929f">
            <seg n="3a10f655">
              Fru talman! Det blev en snabb flykt undan fanorna. Alliansen
              lämnade Lars Ohly genast. Han gick tillbaka till resurserna. Låt
              oss klargöra att det inte står någonting om att det ska vara en
              upprustning eller mer resurser till militärt försvar. Det handlar
              faktiskt om att göra mer nytta för de pengar som vi använder till
              försvaret. Jag tror inte ens att Lars Ohly är motståndare till
              att vi använder försvarets pengar på ett bättre sätt.
            </seg>
            <seg n="26878d9b">
              Sedan var det frågan: Var är de socialdemokratiska idéerna mot
              kapitalets makt? Låt mig gärna ta en debatt med Lars Ohly om detta.
              Jag tror nämligen att i den globaliserade tid vi lever i är det
              oerhört viktigt att politiken är verkningsfull. När väljarna känner
              att vi politiker inte har makt utan att det har lämnats över till
              det globala kapitalet, då kommer de att vända demokratin och politikerna
              ryggen. Då lämnas alla dörrar öppna för det stora globala kapitalets
              makt.
            </seg>
            <seg n="4eeb513b">
              EU är en organisation där vi som politiker samarbetar för att
              lösa gränsöverskridande frågor. Det kan vara miljöförstöring,
              kriminalitet, säkerhetspolitik, flyktingströmmar det kan vara
              allt möjligt som vi försöker lösa på det här sättet. Mina väljare
              kräver åtminstone, Lars Ohly, att jag arbetar för att lösa dessa
              frågor. För mig är EU en institution för att just göra detta.
              Om vi politiker avhänder oss institutioner där vi faktiskt kan
              påverka människors vardag lämnar vi över makten till kapitalet.
            </seg>
          </u>
          <note type="speaker" n="7e231154">
            Anf. 181 LARS OHLY (v) replik:
          </note>
          <u who="lars_ohly_5b94d8" xml:id="i-49a1f31552df1fdf-2" n="3c9d995c">
            <seg n="2111bba5">
              Fru talman! Urban Ahlin försöker omtolka vad som faktiskt står
              i förslaget till fördrag: Medlemsstaterna skall förbinda sig att
              gradvis förbättra sina militära resurser. Det får Urban Ahlin
              att låta som att det ska betyda att man ska använda resurserna
              mer effektivt. Det kan till och med betyda nedrustning. Inte ett
              ögonblick! Den här skrivningen går inte att tolka bort.
            </seg>
            <seg n="e588f1b7">
              Dessutom nämnde du över huvud taget inte att det står i fördraget
              att det militära samarbetet kommer att leda till ett gemensamt
              försvar.
            </seg>
            <seg n="4bc64593">
              Jag tar också gärna, när som helst och var som helst, en debatt
              med dig om hur vi ska motverka kapitalets makt. Vi har för övrigt
              redan tagit den. Jag har tagit den med mängder av socialdemokrater
              inför EMU-folkomröstningen, och ni förlorade den därför att ni
              inte på något sätt kunde visa att ni hade någon trovärdig strategi
              för att förhindra att kapitalets makt utsträcks och framför allt
              inte när ni försökte få EMU-frågan att vara ett led i en sådan
              strategi. Ni torskade. Du torskar igen när vi ses i en debatt.
            </seg>
          </u>
          <note type="speaker" n="26f939e2">
            Anf. 182 MATS ODELL (kd) replik:
          </note>
          <u who="mats_odell_751011" xml:id="i-dd4509c76f436275-3" n="bb5906d4">
            <seg n="8437086a">
              Fru talman! Kristdemokraterna ser på det Europasamarbete som
              nu sker inom Europeiska unionen som den fjärde politiska nivån
              som finns för medborgare i denna världsdel att utöva inflytande
              över gemensamma angelägenheter.
            </seg>
            <seg n="0e4aa2c9">
              Vi är inte nöjda med allt som sker inom EU långt därifrån. Vi
              är mycket kritiska, Lars Ohly, lika kritiska som vi är till mycket
              som sker på kommunal nivå, som sker på landstingsnivå och som
              sker här i denna kammare. Men vi är reformister, vi tror på demokratin,
              vi tror på att vara med och argumentera för våra saker och fatta
              beslut även om vi är i minoritet för närvarande.
            </seg>
            <seg n="e34a2aff">
              Tala inte om plattläggning, Lars Ohly, ni som sitter som ett
              stödparti till regeringen och går med på en väldig massa saker.
            </seg>
            <seg n="1eae3c43">
              Det här handlar om att för att denna union nu ska kunna fungera
              med 25 stater behövs det ordning och reda. Det behövs demokratiska
              spelregler. Vi tycker att det förslag som nu har kommit fram från
              konventet i huvudsak är bra. Det förstärker demokratin, det förstärker
              inflytandet och det förstärker effektiviteten.
            </seg>
            <seg n="d26ec7c2">
              Det här är en helhet, och vi har synpunkter på den, och vi har
              lämnat dessa synpunkter här. Jag respekterar att Lars Ohly i populistisk
              anda försöker fånga upp negativism mot EU-projektet. Men respektera
              ändå de partier som anser att det är en historisk händelse att
              EU nu utvecklas och att vi får en konstitution för denna gemenskap
              och att vi nu fattar beslut om den här i denna kammare. Sveriges
              riksdag är en samling representanter för svenska folket som är
              valda. Vi fattar beslut här varje dag om en väldig massa saker
              som aldrig har varit uppe i val, Lars Ohly. Men när man röstade
              på oss hade man ändå en viss uppfattning om i vilken huvudlinje
              som partierna verkar i Europafrågan. Jag tycker att det räcker
              för att Sveriges riksdag nu ska kunna fatta beslut om några timmar
              i den här frågan. Och det kommer att vara ett demokratiskt och
              legitimt beslut från de svenska medborgarna.
            </seg>
          </u>
          <note type="speaker" n="525fb8c9">
            Anf. 183 LARS OHLY (v) replik:
          </note>
          <u who="lars_ohly_5b94d8" xml:id="i-49a1f31552df1fdf-3" n="3c9d995c">
            <seg n="82943654">
              Fru talman! Mats Odell förnekar att det finns en plattläggningsparagraf,
              i varje fall i Kristdemokraternas stadgar, som säger att man ska
              gå med på varje slutgiltigt förslag till fördrag alldeles oavsett
              vad det innehåller. Vi får väl se hur ni kommer att ställa er
              alldeles oavsett om era reservationer har vunnit bifall eller
              inte. Vi får väl se hur mycket de är värda när ni slutgiltigt
              har att ta ställning till ett nytt fördrag.
            </seg>
            <seg n="a5b574d3">
              Sedan säger Mats Odell att förslaget i huvudsak är bra. Ja, men
              gå då ut och ta debatten, Mats Odell. Varför är du rädd för folkomröstningen?
              Varför vågar du inte ställa frågan till folket? Varför vågar du
              inte ta debatten med mig inför människor som faktiskt har avgörandet
              i sin hand? Varför vågar du inte? Jo, därför att du vet att du
              löper en mycket stor risk att förlora en sådan folkomröstning.
            </seg>
            <seg n="0701e051">
              Jag respekterar fullt ut att man har andra uppfattningar. Jag
              respekterar fullt ut att man hade en annan uppfattning i EMU-frågan
              och att man har en annan uppfattning än vad jag har i den här
              frågan. Och jag vill att den debatten ska föras öppet. Så många
              som möjligt ska dras in i den, och så många som möjligt ska ha
              möjligheten att påverka hur vi ställer oss. Här sägs det nämligen
              i inlägg efter inlägg att denna debatt är historisk. Detta förslag
              till konstitution är historiskt. Det ska föra unionen närmare
              medborgarna. Men man vågar inte gå och fråga medborgarna om det
              är detta som de vill ha.
            </seg>
          </u>
          <note type="speaker" n="dac01466">
            Anf. 184 MATS ODELL (kd) replik:
          </note>
          <u who="mats_odell_751011" xml:id="i-dd4509c76f436275-4" n="bb5906d4">
            <seg n="e3022259">
              Fru talman! Jag respekterar att Lars Ohly och hans parti försöker
              göra EU-frågan till en röstvinnande fråga där man fångar upp den
              allmänna negativism som finns runt missbruk av pengar och annat
              som det rapporteras om från EU. Det är väldigt enkelt. Men när
              det gäller frågan om var besluten ska tas, Lars Ohly, törs du
              då gå ut och fråga svenska folket om det vill ha en folkomröstning
              om detta? Hur många känner över huvud taget till, eller hur många
              kommer att vilja sätta sig in i, alla dessa detaljer? Varför är
              vi här i huset om vi hela tiden ska överlämna sådana frågor till
              svenska folket? Vad tror Lars Ohly? Vill svenska folket ha en
              folkomröstning, eller är det bara Vänsterpartiet som vill utnyttja
              detta populistiskt för att stärka sin egen partiegoistiska drivkraft
              för att få sitt eget parti att växa?
            </seg>
          </u>
          <note type="speaker" n="a57bae98">
            Anf. 185 LARS OHLY (v) replik:
          </note>
          <u who="lars_ohly_5b94d8" xml:id="i-49a1f31552df1fdf-4" n="3c9d995c">
            <seg n="646c490f">
              Fru talman! Det kom en undersökning i dag där det framgår att
              60 % av svenska folket inte vet vad detta förslag till fördrag
              innehåller. Det borde rimligtvis innebära en rimlig slutsats,
              nämligen att vi då måste bli oerhört mycket bättre på att föra
              ut debatten. Jag vågar påstå att en majoritet av svenska folket
              i EMU-frågan är oerhört välinformerad. Och anledningen till detta
              är att vi har haft en folkomröstningskampanj där vi har haft olika
              argument och malt dessa argument mot varandra, och svenska folket
              har tagit ställning till dem. Ni räckte inte till i den kampanjen.
              Men det ska inte innebära att man förnekar folket möjligheten
              att ta ställning även i de så kallade historiska steg som nu är
              på väg att tas.
            </seg>
            <seg n="3601f4de">
              För oss är det innehållet i förslagen som är det viktigaste.
              Och detta innehåll pekar i en bestämd riktning mer överstatlighet,
              mer beslutsmakt på EU-nivå, mer beslutsmakt till EU:s institutioner
              och mindre beslutsmakt till dem som väljarna kan kontrollera och
              välja bort. Det är en utveckling som vi inte vill se.
            </seg>
          </u>
          <note type="speaker" n="e1353482">
            Anf. 186 ÅSA TORSTENSSON (c):
          </note>
          <u who="asa_torstensson_90aeda" xml:id="i-fd8446d18d35fcce-0" n="0fa98770">
            <seg n="43f53fd6">
              Fru talman! Strävan att säkra freden i Europa genomsyrar EU:s
              historia. Men vi måste vara medvetna om att den gemensamma europeiska
              demokratin fortfarande är i sin linda. Samtidigt är demokratin
              just det kitt som kommer att binda samman medborgare i en känsla
              av samhörighet och gemensam framtid om vi alla väljer att engagera
              oss i detta, eller snarare ges möjlighet att engagera oss.
            </seg>
            <seg n="06cc233b">
              Många miljoner människors erfarenheter av andra världskrigets
              förödelse har, i förening med människors ökade resande, språkkunskaper
              och engagemang för global solidaritet, lagt grunden för ett allt
              djupare samarbete i Europa.
            </seg>
            <seg n="4b589460">
              Jag tänker ofta på det Europa som jag själv tågluffade igenom
              på 70-talet med min egen rädsla för de gränskontroller jag passerade
              när jag åkte mellan öst och väst och de murar som jag mötte och
              som både psykiskt och fysiskt skilde människor åt. Men jag tänker
              också på de vänner jag fick bara genom att välja en jobbig och
              inte alltid så bekväm och förutsägbar tågförbindelse på andra
              sidan järnridån i stället för det bekväma snabbtåget genom Västtyskland.
              Jag kommer ihåg dessa vänner och deras önskan om samarbete, öppenhet
              och ökad demokrati.
            </seg>
            <seg n="f79ad6de">
              Nu har vi stannat upp för att ytterligare just fördjupa demokratin,
              utan järnridån. Vi har stannat upp på en färd där vi vet riktningen
              men inte slutmålet. Men vi har ett syfte att stärka och öppna
              det mellanmänskliga samtalet och de goda relationerna mellan människor
              runtom i Europa.
            </seg>
            <seg n="154fa798">
              Fru talman! Uppdraget till konventet var att unionen måste bli
              mer demokratisk, öppen och effektiv. Och den stora utmaningen
              att skapa ett EU med en bred folklig förankring är den yttersta
              utmaningen. Vi vet att vägen dit är lång. Och vi har i dag några
              nya redskap som stärker öppenheten och de valda parlamentens roll,
              både i EU och på den nationella nivån. Det är bra.
            </seg>
            <seg n="cf698208">
              Men jag är noga med att poängtera att målet öppen, demokratisk
              och effektiv aldrig kan hanteras isolerat från det dagliga demokratiska
              arbete som återfinns i vardagspolitiken. Det finns stora brister
              på hemmaplan. Det är klart att det blir tvivel om värdet av att
              fatta beslut i Bryssel. Och det blir lika problematiskt och svårt
              att ta till sig dessa politiska beslut.
            </seg>
            <seg n="9e538538">
              Därför ska också Centerpartiets synpunkter på det framtida EU
              ses i skenet av vår absoluta tilltro till att makt måste byggas
              underifrån med en tydlig makt- och ansvarsfördelning som anger
              vilken nivå som ska göra vad på lokal nivå, regional nivå, nationell
              nivå och EU-nivå.
            </seg>
            <seg n="e03e410b">
              Fru talman! EU är ingen ny stormakt och ska inte utvecklas till
              ett Fästning Europa, utan EU är med alla sina självständiga medlemsländer
              en viktig aktör i världen, vars medlemmar kan välja att ta det
              ansvar som det medför eller välja att passa. Om vi vill att det
              nya EU ska sluta sig mot omvärlden och bara se till den inre marknaden,
              då kan vi göra det. Men vi som vill att EU ska ta det ansvar som
              omvärlden har rätt att kräva, vi anser att EU aktivt ska verka
              för att stärka och utveckla en gemensam utrikes- och säkerhetspolitik.
            </seg>
            <seg n="8917ca2b">
              För att kunna möta de hot som Europa står inför såsom konflikter,
              internationell kriminalitet och terrorism måste vi samarbeta.
              Inget land klarar av att ensamt möta dessa hot. Europa har misslyckats
              i dessa frågor, och kommer att misslyckas om vi inte samarbetar.
            </seg>
            <seg n="77bec785">
              Tyvärr har diskussionen för och mot en EU-president och dennes
              position mycket tagit fokus från många andra viktiga frågor som
              nu ligger i EU:s utveckling, till exempel att Europa måste axla
              sitt globala ansvar för fred och utveckling också i andra delar
              av världen.
            </seg>
            <seg n="664a264f">
              Centerpartiet ställer sig positivt till konventsförslaget om
              att vidareutveckla den europeiska säkerhets- och försvarspolitiken
              i syfte att förbättra EU:s fredsfrämjande utanför unionen.
            </seg>
            <seg n="f7e3b7c6">
              Här är det viktigt att söka sig fram till ett gemensamt synsätt,
              att säkerställa förmågan till självständig analys och att säkerställa
              förmågan att agera gemensamt och i tid för att motverka kriser
              och konflikter och även för att kunna agera i enlighet med FN-stadgans
              principer.
            </seg>
            <seg n="af392362">
              EU är inte en motpart, utan EU är en samarbetspartner för fred
              med en unik erfarenhet och europeisk dimension att tillföra. Vi
              välkomnar en utrikesminister, men utan dubbelhattning. Centerpartiet
              anser att utrikesministern ska placeras i rådet.
            </seg>
            <seg n="eec2f076">
              Fru talman! Med utvidgningen kommer stabiliteten på Balkan och
              i Kaukasus att bli allt viktigare för EU. Därför är det betydelsefullt
              att EU under de senaste åren har stärkt sitt engagemang på västra
              Balkan. Det är viktigt att det konfliktförebyggande arbetet utvecklas
              och prioriteras. Ofta fokuseras insatser på återuppbyggnad efter
              krig. Men det vi verkligen behöver är ett förebyggande arbete.
              Åtgärder såsom preventiv diplomati, demokratibygge samt förstärkning
              av det civila samhället och dess aktörer måste ske i ett tidigt
              skede, innan kriser eskalerat till konflikter.
            </seg>
            <seg n="e9a922d8">
              Inom detta område har EU gedigen erfarenhet och kunskap som kan
              komma till nytta på flera sätt. I det konfliktförebyggande arbetet
              är det ytterst viktigt att även se de europeiska kvinnorna att
              de finns med. Föreställ er att ni är kvinnor som blivit utsatta
              för en massvåldtäkt. Skulle det då inte kännas lite bättre att
              kunna berätta om detta för en kvinna än för en man?
            </seg>
            <seg n="e95ea8f3">
              Fru talman! Centerpartiet anser det inte vara aktuellt att diskutera
              ett bildande av ett gemensamt försvar innan prioriteringar vad
              gäller det konfliktförebyggande arbetet har gjorts. Vi är också
              tveksamma till möjligheterna att ett fördjupat samarbete mellan
              medlemsländer ska innefatta försvarsområdet.
            </seg>
            <seg n="2eb9e4cc">
              Fru talman! Vi har att ta ställning till en ny konstitution som
              innebär att vi utvecklar EU och ställer oss positiva till nya
              demokratiska redskap.
            </seg>
            <seg n="ad3e08a0">
              Naturligtvis har vi i Centerpartiet en del reservationer i betänkandet,
              men över huvud taget ser vi positivt på förslaget som sådant.
              Jag ställer mig bakom de reservationer som i dag på eftermiddagen
              här redovisats av Kerstin Lundgren.
            </seg>
          </u>
          <note type="speaker" n="4b8c2e8b">
            Anf. 187 YVONNE RUWAIDA (mp):
          </note>
          <u who="yvonne_ruwaida_3a17e1" xml:id="i-b5a65900b420a48c-0" n="b44a9aa4" next="i-bd366649e7f6fc45-0">
            <seg n="9fb753b0">
              Fru talman! Meine Damen und Herren! Ich bin in Deutschland geboren,
              in Göttingen. Nej, fru talman, jag ska inte tala tyska här i Sveriges
              riksdags talarstol. Men jag är född i Tyskland och har växt upp
              i Göttingen och i Berlin. Jag har en lillasyster som sedan tolv
              år tillbaka bor i Milano. Själv har jag varit i de flesta av Europas
              alla länder, på både väst- och östsidan.
            </seg>
            <seg n="197455b5">
              Jag är en sann Europavän, men jag är också en EU-kritiker. Man
              kan vara en sann Europavän utan att tycka att så många beslut
              som konventet vill ska fattas på EU-nivå.
            </seg>
            <seg n="4be5060d">
              I det här huset får man, tyvärr, försvara sig väldigt hårt om
              man är en EU-motståndare. Att vara EU-kritiker innebär inte att
              man är mot Europa eller mot fred, utan det innebär att man har
              en annorlunda syn på hur demokratin ser ut.
            </seg>
            <seg n="d7e652fc">
              Jag hävdar att vi när vi diskuterar Europas framtid måste påminna
              oss om att demokratin historiskt sett är en väldigt sällsynt och
              sårbar planta. Människan har funnits i 100 000 år, och civilisationer
              har skapats i 10 000 år. Men under en väldigt kort stund, under
              en sekund av vår historia, har väldigt mycket hänt med demokratin.
            </seg>
            <seg n="cd57d354">
              Jag vill jobba för ett samhälle där så många beslut som möjligt
              tas nära människor och där vi inte bygger upp en distans till
              människor från de platser där beslut fattas. Vi kan ha olika uppfattning
              om detta, men jag hävdar att EU inte är en demokratisk institution.
            </seg>
          </u>
          <note n="9513c4c3">
            Fru talman! Jag tänkte sedan yrka bifall till fyra reservationer:
            reservation 81 om röstregler inom GUSP, reservation 85 om utrikesministern,
            reservation 89 om försvarsfrågor och reservation 97 om solidaritetsklausulen.
          </note>
          <u who="yvonne_ruwaida_3a17e1" xml:id="i-bd366649e7f6fc45-0" n="b44a9aa4" prev="i-b5a65900b420a48c-0">
            <seg n="40d11026">
              Den 4 oktober 2003 började EU:s regeringskonferens det var då
              som förhandlingarna skulle ha börjat. Men framtidskonventets allra
              första början skulle bara utgöra en sorts underlag för en diskussion.
              Man skulle ta fram ett antal förslag, utifrån vilka man skulle
              kunna föra en diskussion i de olika länderna i EU. Tyvärr var
              det här som det demokratiska fiaskot började.
            </seg>
            <seg n="47217796">
              Vem representerade Sverige i konventsdiskussionerna? Det var
              i alla fall ingen representation av alla de åsikter som finns
              i Sverige, utan en åsikt fick plats de EU- och EMU-positivas.
            </seg>
            <seg n="e31a3484">
              Är man både EU- och EMU-positiv har man en speciell syn på hur
              EU ska utvecklas tyvärr inte representativ för det svenska folket.
              Det var alltså där som det demokratiska fiaskot började.
            </seg>
            <seg n="0e237e2f">
              Det var ett konvent som blev något annat än vad både folket och
              Sveriges riksdag fick veta, för det blev en förhandling. Det här
              konventsförslaget ger EU mer makt på många områden, ger de mindre
              länderna mindre makt och gör det svårare för människor att utkräva
              ansvar.
            </seg>
            <seg n="2a945b26">
              Fru talman! Vi ser i dag många hot mot säkerheten i världen.
              En miljard människor plågas av fattigdom. Flertalet av de länder
              som har massförstörelsevapen är i konflikt med sina grannländer.
              Dagligen begås tusentals brott mot mänskliga rättigheter. Kvinnor
              och barn utnyttjas som sexslavar eller som arbetsslavar.
            </seg>
            <seg n="de56fb94">
              Människor får flytta, och människor skadas och till och med dör
              av växthuseffekten även i vårt Europa.
            </seg>
            <seg n="c0900c21">
              Israel fortsätter sin olagliga ockupation av Gaza, Västbanken
              och östra Jerusalem.
            </seg>
            <seg n="57d0aa31">
              Den internationella terrorismen ökar. Senast i dag har attentat
              i Istanbul krävt minst 26 dödsoffer och skadat minst 450 människor.
            </seg>
            <seg n="afa23c3c">
              Människors rättssäkerhet kränks på Guantánamobasen, och människor
              placeras utan rättssäkerhet på terrorlistan, till exempel svensken
              Ahmed Yusuf.
            </seg>
            <seg n="8ee809ab">
              Islamofobin har ökat efter den 11 september. Vi ser även en ökning
              av antisemitismen.
            </seg>
            <seg n="2fe6a982">
              Alla dessa frågor i världen måste vi lösa, och frågorna hänger
              ihop. Här behöver vi en väldigt aktiv och solidarisk bistånds-,
              handels- och utrikespolitik.
            </seg>
            <seg n="fab5598b">
              Tyvärr har det traditionellt varit så att man försöker hävda
              säkerheten genom militära medel nu också i kampen mot terrorismen.
              Man väljer militära medel som det sätt på vilket terrorismen ska
              motverkas. Detta är fel väg.
            </seg>
            <seg n="dce05c24">
              Den militära vägen väljer också EU. I EU-konventets förslag står
              det nämligen, fru talman, att unionens gemensamma försvarspolitik
              kommer att leda till ett gemensamt försvar så snart som det europeiska
              rådet enhälligt har beslutat så.
            </seg>
            <seg n="bbe040b7">
              Detta ska jämföras med det nu gällande fördraget där det står
              att försvarspolitiken skulle kunna leda till ett försvar om det
              europeiska rådet enhälligt beslutar så. Om konventets förslag
              antas är alltså saken redan klar: EU kommer att få ett gemensamt
              försvar.
            </seg>
            <seg n="2add3429">
              Inom utrikes- och försvarspolitiken är ett bevarande av vetorätten
              mycket angeläget. Enligt konventsförslaget ska man utan fördragsändring
              kunna fatta beslut med kvalificerad majoritet på det utrikespolitiska
              området. Det anser vi är fel.
            </seg>
            <seg n="7e8dfd72">
              Jag undrar, Tobias Krantz, var ditt rop på demokrati är nu. Är
              det verkligen så att ministerrådet ska kunna fatta beslut om att
              beslut ska fattas med kvalificerad majoritet på det utrikespolitiska
              området? Är det, Tobias Krantz, att försvara demokratin och människors
              rätt att fatta beslut? Här har, vad jag vet, Folkpartiet ingen
              reservation.
            </seg>
            <seg n="bd8c53dd">
              Att utrikesministern ska ha två politiska mandat, den nya modell
              som man väljer i konventsförslaget, är också i sig ett steg mot
              ökad överstatlighet i utrikespolitiska frågor och någonting som
              vi säger nej till.
            </seg>
            <seg n="2093d521">
              Vi är också emot solidaritetsklausulen. Definitionen av terroristhotet,
              som kan komma från både länder och grupper, är oerhört luddig
              och ger möjlighet till vida tolkningar. I praktiken utgör solidaritetsklausulen
              med sitt krav på att sätta in militära resurser ett starkare krav
              än Natos ömsesidiga försvarsgarantier.
            </seg>
            <seg n="c941d3dc">
              Vi är också oroliga över det förslag som handlar om att Europeiska
              rådet ska kunna fatta beslut om frysningar av tillgångar, finansiella
              medel eller ekonomiska vinster som tillhör, ägs av eller innehas
              av fysiska eller juridiska personer, grupper eller icke-statliga
              enheter. Det här är en paragraf som tydligt kan kränka de mänskliga
              rättigheterna eftersom en person som drabbas av ett sådant beslut
              inte har rätt att hävda sin rätt i en domstol.
            </seg>
            <seg n="de598aef">
              Varför säger inte ni socialdemokrater nej till solidaritetsklausulen
              och till paragrafen om någon typ av terroristlista?
            </seg>
            <seg n="8bf49ba8">
              Urban Ahlin sade tidigare att han var rädd att det kommer att
              bli ett A- och ett B-lag. Det här konventsförslaget innebär att
              vi får ett A- och ett B-lag eftersom det ger större länder makt.
              Jag tror inte att det kommer att leda till att länder som Frankrike,
              Tyskland och Storbritannien nöjer sig med att vänta in alla 25
              EU-länder. Jag tror inte på det. Vi ser redan i dag hur Frankrike,
              Tyskland och Storbritannien på många områden agerar själva. De
              åker till Iran tillsammans och pratar utrikespolitik och handelspolitik.
              De har hemliga överläggningar om hur EU ska stärkas militärt.
              Listan på hur de agerar tillsammans kan göras ganska lång.
            </seg>
            <seg n="79e03b19">
              Nu gör man deras styrka inom EU ännu större med det här konventsförslaget,
              och det tycker jag är ett misslyckande. Hade man velat ha en annan
              modell skulle man ha minskat de stora ländernas makt. Det har
              man inte gjort.
            </seg>
            <seg n="690f5355">
              Säkerhet i dagens värld måste skapas genom förebyggande arbete
              och genom respekt för demokrati och människors rättigheter. Vi
              måste kunna ha en handelspolitik som tillåter fattiga länder att
              bygga upp sina ekonomier. Rättvisa handelsvillkor är viktigt för
              till exempel fattigdomsminskning. I dag stängs utvecklingsländerna
              ute från viktiga marknader med kvoter och tariffer. Varu- och
              tjänstehandeln måste öppnas, hindren för u-länders export tas
              bort och industriländernas jordbrukspolitik reformeras.
            </seg>
            <seg n="c6986104">
              Problemet är att detta är inte EU intresserat av. Här hade man
              från svensk sida kunnat driva förändringar i konventet som hade
              kunnat leda till att EU kanske inte skulle se till sitt eget intresse
              först utan öppna sig. EU styrs dock i dag av intresset att öka
              marknadstillträdet för EU:s företag och att subventionera det
              konventionella EU-jordbruket. Detta går före fred och mänskliga
              rättigheter. I konventet hade man kunnat visa att EU skulle satsa
              på fred och mänskliga rättigheter. Enligt min uppfattning gjorde
              man inte det.
            </seg>
            <seg n="2c7569cd">
              Sedan vill jag ta upp en internationell miljöfråga som borde
              ha lösts i konventet. Här finns tyvärr ingen riksdagsmajoritet.
              Det gäller frågan om att ha minimiregler för koldioxid, kväveskatt
              och svavelskatt.
            </seg>
            <seg n="26b2dd57">
              Det här är tre områden där vi gärna vill ha minimiregler, det
              vill säga att länder ska ha rätt att gå före på internationell
              nivå. Det kan vara skandinavisk nivå, europeisk nivå eller FN-nivå.
              Här hade man från svensk sida kunnat driva på och säga: Ja, vi
              kan ha de här skatterna. Okej, skatteintäkterna ska gå till de
              enskilda medlemsländerna, men vi är för att kunna ha minimiregler
              för de här skatterna med kvalificerade majoritetsbeslut.
            </seg>
            <seg n="5d958fcc">
              Tyvärr är detta någonting som Socialdemokraterna inte vill driva,
              och det är ett misslyckande för miljön.
            </seg>
          </u>
          <note type="speaker" n="39b4f203">
            Anf. 188 URBAN AHLIN (s) replik:
          </note>
          <u who="urban_ahlin_23f18c" xml:id="i-bdefa8c723e71d95-7" n="1a1d929f">
            <seg n="fcaf396d">
              Fru talman! Att vara emot EU är inte att vara emot freden och
              Europa, sade Yvonne Ruwaida i sitt anförande. Jag håller med.
              Problemet är, Yvonne Ruwaida, att den som är emot EU är emot den
              organisation som har betytt mest för freden och för Europa.
            </seg>
          </u>
          <note type="speaker" n="4da7c9e6">
            Anf. 189 YVONNE RUWAIDA (mp) replik:
          </note>
          <u who="yvonne_ruwaida_3a17e1" xml:id="i-a6347e10076d0db2-0" n="b44a9aa4">
            <seg n="5c44c8f5">
              Fru talman! Jag hävdar inte att EU:s första intresse är att stärka
              freden i världen. Det allra viktigaste i arbetet mot fattigdom
              och för en säker värld är att minska orättvisorna i världen, och
              det gör vi genom att ha en rättvis handelspolitik. Sverige har
              tidigare drivit en mycket mer rättvis handelspolitik än vad man
              i dag får lov att göra inom EU:s ram.
            </seg>
            <seg n="1dfd4855">
              Tyvärr tror ledarna inom EU att vi kan bygga upp fred genom att
              EU får militära muskler. Det är inte en lösning som jag tror på
              långsiktigt.
            </seg>
            <seg n="fedbac9a">
              EU har också i fredens namn och i namn av att motverka terrorismen
              agerat på ett sådant sätt att man kränkt mänskliga rättigheter.
              Okej, man kan göra ett misstag. Men då kan man lära sig av det,
              gå vidare och strunta i det misstaget. I konventsförslaget finns
              dock nu en paragraf där man grovt kränker de mänskliga rättigheterna
              genom att människor kan sättas upp på olika listor och deras tillgångar
              frysas. Deras liv kan förstöras. Man fortsätter alltså att kränka
              mänskliga rättigheter. Man har inte lärt sig.
            </seg>
            <seg n="b5325461">
              Jag hävdar också att EU:s jordbrukspolitik är ett stort hinder
              för freden i världen.
            </seg>
            <seg n="53622602">
              Skulle vi lösa de här frågorna om handelspolitiken och jordbrukspolitiken
              skulle vi komma mycket närmare en säker värld globalt. Det är
              dock inte där EU sätter sitt fokus i dag. I stället gäller det
              att skaffa sig militära muskler och muskler för att kränka människors
              rättssäkerhet. Det är inte för mig en garanti för freden.
            </seg>
          </u>
          <note type="speaker" n="22be6bf0">
            Anf. 190 URBAN AHLIN (s) replik:
          </note>
          <u who="urban_ahlin_23f18c" xml:id="i-bdefa8c723e71d95-8" n="1a1d929f">
            <seg n="3af19282">
              Fru talman! Jag börjar förstå varför Miljöpartiet och Yvonne
              Ruwaida inte gillar Europeiska unionen. Om Europeiska unionen
              är ett stort hot mot freden och säkerheten i världen genom all
              sin politik har jag full förståelse för att Miljöpartiet tycker
              att vi ska lämna Europeiska unionen och att Europeiska unionen
              ska försvinna från jordens yta.
            </seg>
            <seg n="34698988">
              Jag delar inte den uppfattningen. Jag är helt övertygad om att
              EU som organisation har haft en oerhört stor betydelse för att
              säkra freden på den europeiska kontinenten.
            </seg>
          </u>
          <note type="speaker" n="4869d4bd">
            Anf. 191 YVONNE RUWAIDA (mp) replik:
          </note>
          <u who="yvonne_ruwaida_3a17e1" xml:id="i-a6347e10076d0db2-1" n="b44a9aa4">
            <seg n="48ff7f82">
              Fru talman! Jag vill bara säga att jag inte är ensam i Sverige,
              och inte heller i EU, om att tycka att EU kanske inte behöver
              syssla med alla de frågor som EU sysslar med. För att få en demokratisk
              legitimitet i EU är det väldigt viktigt, tror jag, att EU sysslar
              med få frågor och frågor där det finns väldigt tydliga beslutsregler.
            </seg>
            <seg n="e39e781f">
              I dag bygger man upp ett EU där EU fattar beslut på många områden
              och där det också blir svårare att utkräva ansvar. Jag tror inte
              att det är en bra väg för EU att gå i framtiden.
            </seg>
            <seg n="7fb865b9">
              Jag hade hoppats att man när man denna gång förändrade EU:s konstitution
              skulle se till att under regeringskonferensen faktiskt bygga upp
              en debatt i länderna. Vi har försökt ha en debatt i Sverige. Den
              är inte färdig. Vi skulle behöva mer tid på oss. Annars får man
              ingen demokratisk legitimitet, och utan den är EU som projekt
              inte positivt för framtiden.
            </seg>
            <seg n="7a315c20">
              Demokratin är en väldigt skör planta som vi behöver vårda. Jag
              är allvarligt oroad över hur EU:s medborgare kommer att se på
              politiken i framtiden med det system som man bygger upp med det
              här konventsförslaget.
            </seg>
          </u>
          <note type="speaker" n="013cda05">
            Anf. 192 BIRGITTA AHLQVIST (s):
          </note>
          <u who="birgitta_ahlqvist_288960" xml:id="i-829479b6e928ded2-0" n="e58b8fd4">
            <seg n="cf728475">
              Fru talman! Jag ska ta upp ett mycket viktigt område i förslaget
              från konventet, nämligen jämställdheten och kvinnornas deltagande.
            </seg>
            <seg n="6e227a00">
              I ett av de första avsnitten i förslaget till nytt fördrag, avsnittet
              om unionens upprättande, värden och mål, framhävs bland annat
              jämställdhet som ett av unionens grundläggande värden.
            </seg>
            <seg n="0b2ec4c6">
              Jämställdhet mellan kvinnor och män lyfts också fram i avsnittet
              om målsättningar, den övergripande inriktning som unionen ska
              arbeta efter. Det här stämmer ju väl överens med våra svenska
              värderingar.
            </seg>
            <seg n="cdd9e8ae">
              Sverige har en lång tradition av jämställdhetsarbete, och just
              nu står jag och talar i ett av världens mest jämställda parlament.
              För oss är det oerhört viktigt att skrivningarna om jämställdhet
              är med i konventets förslag, och det kan vi faktiskt tacka de
              svenska representanterna i konventet för.
            </seg>
            <seg n="5d3b942e">
              Men det är inte lätt att veta hur man ska skriva och uttrycka
              sig för att det ska bli rätt. Tyvärr är det oklart i första stycket
              om grundläggande värden om man avser jämlikhet eller jämställdhet,
              alltså jämställdhet mellan könen. Det ord man har använt, equality
              , kan nämligen översättas olika.
            </seg>
            <seg n="c453c73d">
              Det här påpekar vi också i betänkandet från utskottet. Det gör
              även arbetsmarknadsutskottet, och ett flertal motionärer har också
              tagit upp detta. Det är mycket beklagligt med den här begreppsförvirringen
              eftersom det är ett så oerhört viktigt område. Här är det därför
              viktigt att påpeka att regeringen i förhandlingarna understryker
              de olika begreppens betydelse och starkt driver att det i samtliga
              språkversioner verkligen ska framgå att det är jämställdhet mellan
              kvinnor och män som avses och inget annat.
            </seg>
            <seg n="b9cba54b">
              Fru talman! Vi i utskottet vill också att EU ska vara en stark
              kraft i fredsfrämjande och konfliktförebyggande arbete. Det är
              bra och det är viktigt. Samarbetet ska möta olika typer av kriser
              och konflikter, och det ska omfatta både civilt och militärt stöd.
              Tyvärr har det militära stödet blivit mer medialt uppmärksammat.
              Men det är viktigt att säga att stora framsteg faktiskt görs också
              på den civila sidan. I dag finns det fyra områden som står i centrum
              för EU:s civila krishantering: polis, rättsstat, räddningstjänst
              och civil förvaltning. EU ska kunna ställa upp både civilt och
              militärt när FN kallar. I somras kunde vi till exempel se hur
              viktig den insats var som EU gjorde i Kongo, en insats där Sverige
              också deltog.
            </seg>
            <seg n="f7c703ef">
              Men jag vill också i det här sammanhanget lyfta fram kvinnornas
              betydelse. Kampen för fred är en del av kvinnors självförsvar
              mot förtryckande förhållanden och maktstrukturer. De maktstrukturer
              från vilka krig drivs som politisk metod behärskas oftast av män.
            </seg>
            <seg n="4e25607e">
              Alltfler har dock kommit till insikt om att kvinnor måste ges
              större möjlighet att spela en roll i fredsarbete och konfliktlösning.
              Det här gäller naturligtvis även EU:s fredsarbete. Vi behöver
              metoder som tillvaratar kvinnors perspektiv och kvinnors behov.
              Vi måste skapa bättre förutsättningar för att fullt ut integrera
              könsperspektivet i hanteringen av konflikter. Vi måste få fler
              kvinnliga aktörer inom fredsfrämjande konfliktförebyggande arbete
              i EU. Jag tar för självklart att regeringen i sina förhandlingar
              tar upp den här mycket viktiga frågan, eftersom jämställdhet är
              ett av unionens mål.
            </seg>
            <seg n="a6718243">
              Avslutningsvis, fru talman, är jag mycket glad att konventets
              förslagstext inte innehåller något om ömsesidiga försvarsgarantier
              och att vi i utskottet har kunnat enas om att skriva in i betänkandet
              att utskottet anser att EU inte ska utvecklas till en militär
              allians med bindande försvarsgarantier. Och ett enigt utskott,
              som vi kunde höra tidigare av vår ordförande Urban Ahlin, står
              bakom den här skrivningen. Det innebär att vi också fortsättningsvis
              kan föra en militärt alliansfri politik.
            </seg>
          </u>
          <note type="speaker" n="bd6a7772">
            Anf. 193 CECILIA WIGSTRÖM (fp):
          </note>
          <u who="cecilia_wigstrom_05ae66" xml:id="i-0623811d85ebda42-0" n="b856bcfa">
            <seg n="1ed54e42">
              Fru talman! Mina kolleger från Folkpartiet Karin Granbom, Tobias
              Krantz och Carl B Hamilton har varit uppe i debatten och tydligt
              redogjort för Folkpartiets syn på EU:s nya grundlag och det förslag
              som föreligger. Men jag vill ändå ta tillfället att gå upp i debatten
              och säga några ord eftersom det är en väldigt viktig fråga vi
              diskuterar. Vi diskuterar Europas framtid och vår framtid. Jag
              tycker att det är glädjande att det är så många som har skrivit
              upp sig på talarlistan och vill delta aktivt i denna diskussion.
            </seg>
            <seg n="04de0eb0">
              Grundlagsförslaget är positivt. Det förenklar alla de tusensidiga
              texter som tidigare har varit EU:s grundlag. Det här gör att det
              blir enklare för medborgarna att läsa tydligt vad EU står för.
            </seg>
            <seg n="e5fc4cda">
              Det har också tagits fram i en öppen process. Det är en nyhet
              för EU att jobba på det sättet, med ett öppet konvent där alla
              kan ta del av dokumenten och lyssna på diskussionerna. Jag hoppas
              att det här på ett sätt kan bidra till att EU förankras mer hos
              medborgarna. Men EU är egentligen ganska väl förankrat hos svenskarna
              redan i dag. Även om det blev ett nej i folkomröstningen om euron
              därför att många ville vänta och se vet vi att EU har ett starkt
              och växande stöd bland medborgarna. Det är bra.
            </seg>
            <seg n="75fb46a2">
              EU är ju viktigt för att bekämpa gränsöverskridande problem som
              miljöförstöringen och den internationella brottsligheten, men
              även för att arbeta för fred och säkerhet. Vi är för små för att
              klara av detta. Vi måste arbeta tillsammans. Unionen kan agera
              med kraft inom de här områdena just tack vare att vi har den här
              uppbyggda strukturen med bindande beslut och en domstol som ser
              till att besluten implementeras i varje land.
            </seg>
            <seg n="5891dee2">
              Därför är det också lite förvånande att just mellanstatligheten
              omhuldas så mycket. Självklart ska medlemsstaterna ha makten över
              vad EU ska besluta om. Men inom de områden där EU får makten att
              besluta och påverka, till exempel inom miljöområdet, tycker jag
              att det är viktigt att vi har en överstatlighet, att vi har majoritetsbeslut
              på de flesta områdena så att vi kan få en kraft i de här besluten
              för att bekämpa de gemensamma problemen. Hade vi haft mellanstatlighet
              hade det ju inneburit att varje land haft veto. Då vet vi att
              vi hade haft ett Europa där det minst flyktingvänliga landet hade
              satt tonen. Med mellanstatlighet vet vi att det hade varit det
              minst miljövänliga landet som hade angett standarden i Europa.
            </seg>
            <seg n="e80b711e">
              Vi ska inte vara rädda för överstatlighet. Varför är nationen
              så viktig? När jag bodde i Frankrike i två år och träffade många
              människor från olika länder i Europa lärde jag mig att jag har
              mer gemensamt med en 30-årig tyska som röstar på FDP än med en
              svensk betongsosse. I Europaparlamentet sitter man efter partitillhörighet.
              Man sitter tillsammans med dem man har gemensamma idéer med. Här
              har nationen inte någon betydelse.
            </seg>
            <seg n="097118ca">
              Varför ska solidariteten stanna vid nationsgränsen? Den valrörelse
              vi såg nyligen, eurovalrörelsen, var ganska osmaklig på det sättet
              att öppet osolidariska argument användes på ett sätt som inte
              brukar förekomma i svenska valrörelser. Det handlade om att vända
              de svaga ryggen. De svaga i det här fallet var Frankrike och Tyskland
              som hade problem med ekonomin. Jag vill komma bort från den retoriken.
              Människor är människor även på andra sidan gränsen. Vi behöver
              synliggöra den europeiska unionens arbete mer för människor ute
              i alla länder.
            </seg>
            <seg n="90f7b7df">
              När nu grundlagen som det ska fattas beslut om inkluderar unionens
              symboler, en flagga, en hymn, en Europadag, hoppas jag att konstitutionsutskottet
              kommer att behandla min motion välvilligt, nämligen den motion
              jag har väckt om att ha allmän flaggdag i Sverige på Europadagen
              för att vi är stolta över vårt medlemskap i Europeiska unionen.
            </seg>
            <seg n="af37f535">
              Fru talman! Jag vill avsluta med att uttrycka en önskan: Jag
              önskar att när kungen nästa år marscherar in för att öppna riksdagen
              det kommer att ske till tonerna av Beethovens nionde symfoni.
            </seg>
          </u>
          <note type="speaker" n="40af9a05">
            Anf. 194 INGER SEGELSTRÖM (s):
          </note>
          <u who="unknown" xml:id="i-fddc463ccc527d24-33" n="f3e54f30">
            <seg n="505ccbac">
              Fru talman! Många kloka ord har sagts i debatten. Därför vill
              jag komplettera med bara några synpunkter och tankar. Det gäller
              det arbete som EU-nämnden kommer att utföra fortsättningsvis,
              det vill säga det uppdrag EU-nämnden får i och med riksdagsbeslutet
              i kväll och fram till toppmötet. Det gäller också det förslag
              som finns nu om den nya rollen för de nationella parlamenten.
            </seg>
            <seg n="cd22f65c">
              Det här är spännande. Som vanligt går Sverige före vad gäller
              öppenheten. EU-nämnden kommer inför toppmötet i december att hålla
              ett öppet EU-nämndssammanträde med statsministern. Det kommer
              att vara öppet inte bara för riksdagens ledamöter utan också för
              allmänheten. Vi tycker att vi försöker leva som vi lär.
            </seg>
            <seg n="5ea969c7">
              Det har på senare tid förekommit frågor just om vad det är EU-nämnden
              ska göra i det nya uppdraget från KUU. Jag kan sammanfattningsvis
              säga att vi ger regeringen mandat att fortsätta att förhandla
              för Sverige i enlighet med de beslut som fattas i kväll. Varför
              är det så viktigt att vi är överens om vad EU-nämnden ska göra?
              I KUU-betänkandet framgår det klart vad som ska hända efter riksdagsbeslutet.
              Det är bra att KUU har klargjort den roll som EU-nämnden ska ha
              fram till toppmötet. Utskottet säger att de kompromisser som blir
              nödvändiga i de fortsatta förhandlingarna får diskuteras med och
              förankras hos riksdagens partier i de former för samråd som gäller,
              det vill säga EU-nämndens samråd med regeringen. Det är viktigt
              att göra Sveriges och riksdagens röst hörd i de fortsatta förhandlingarna.
              Det är viktigt att det fortsatta arbetet och uppgifterna framöver
              blir väl förankrade i riksdagen och därmed hos det svenska folket.
              Det är det som fortsättningen handlar om, det vill säga att vi
              vill att de nationella parlamentens roll ska stärkas.
            </seg>
            <seg n="8bfac269">
              Det som fortsättningsvis blir spännande är att riksdagen får
              en ny roll i subsidiaritetsprövningen av den nya lagstiftningen
              på så sätt att fortsättningsvis kommer medborgarna att kunna få
              bättre insyn i EU:s lagstiftningsarbete, och samarbetet mellan
              andra parlament kan stärkas. Vi har en möjlighet att säga: Nej,
              det tycker vi inte att EU ska hålla på med. Det där är en fråga
              för de nationella parlamenten eller till och med för den kommunala
              eller landstingskommunala nivån.
            </seg>
            <seg n="ccd52e00">
              Jag tror att den nya arbetsuppgiften för riksdagen kommer att
              innebära en fördjupning av känslan av att vi är med och påverkar
              den framtida lagstiftningen i EU direkt genom att vi deltar i
              debatten, att vi har möjlighet att påverka och att det inte är
              så, som det ofta förekommer i debatten, att riksdagen får informationen
              efteråt.
            </seg>
            <seg n="aa259845">
              Jag hoppas efter den här bra debatten vi har haft i eftermiddag
              och i kväll att vi är beredda att tänka nytt och ser djärva initiativ
              just för att stärka demokratin i det som är den nya rollen för
              de nationella parlamenten, det vill säga att vi uppfyller det
              medborgarna kräver av oss. På så sätt ska vi öka intresset för
              Europafrågorna. Det är spännande i det nya uppdraget. Det är roligt
              att vi är så överens om det.
            </seg>
          </u>
          <note type="speaker" n="b377ad6e">
            Anf. 195 CHRISTINA AXELSSON (s):
          </note>
          <u who="christina_axelsson_a75158" xml:id="i-a779172ae7aab039-0" n="8871e84b">
            <seg n="e41f1312">
              Fru talman! Jag ska tala om hållbar utveckling.
            </seg>
            <seg n="167a4436">
              Det är glädjande att det i fråga om unionens värden och mål tydligt
              framgår att unionen ska arbeta för en hållbar utveckling. Det
              framgår också av formuleringar i konventets förslag som till exempel
              en balanserad ekonomisk tillväxt samt en hög nivå av skydd och
              förbättringar av miljön.
            </seg>
            <seg n="b9b84bc9">
              Fru talman! Det är viktigt att vi alla alltid värnar miljön omkring
              oss. Frasen vi äger inte jorden, vi bara förvaltar den åt kommande
              generationer brukar jag använda när jag vill sammanfatta vårt
              sätt att se på miljöfrågorna. Av regeringens skrivelse framgår
              det att de svenska företrädarna i konventsarbetet ligger bakom
              att skrivningarna på detta område har förbättrats. Med det synsätt
              som konventstexten ger uttryck för måste det också synas i den
              praktiska politiken. Därför behöver det självklart förtydligas
              ytterligare.
            </seg>
            <seg n="a2a1a3e0">
              Sveriges kommissionär Margot Wallström lade i slutet av konventsarbetet
              fram ett förslag om att ett protokoll ska läggas till fördraget.
              Det hann dessvärre aldrig behandlas av konventet.
            </seg>
            <seg n="a7e77a71">
              Vi socialdemokrater har lyft upp frågan i en motion som har behandlats
              i miljö- och jordbruksutskottet. Ett enigt utskott vill ge regeringen
              till känna att förslaget ska prövas. Detsamma säger det sammansatta
              utskottet.
            </seg>
            <seg n="5bdba6d6">
              Sverige bör vara pådrivande för att skärpa EU:s politik för hållbar
              utveckling. Det är vi nog alla överens om, både här i huset och
              på andra sidan bron. Jag tror också att vi är överens om att det
              behövs en mer utvecklad strategi för hållbar utveckling med konkreta
              mål i det slutgiltiga förslaget till fördrag. Jag hoppas därför
              att slutresultatet kommer att innehålla det föreslagna protokollet
              i enlighet med det tillkännagivande vi ger i dag.
            </seg>
            <seg n="1f0a2630">
              Det är tillfredsställande att regeringen redan tycks ha hörsammat
              detta. Det framgår inte minst av återrapporten från det senaste
              rådsmötet med miljöministrarna. Där gavs information om protokollet
              av kommissionen. Sverige och några fler länder framförde att förslaget
              bör föras upp till behandling inom ramen för regeringskonferensen.
              Miljöprotokollet är minst lika viktigt som det protokoll som redan
              finns om de nationella parlamentens roll, som jag tror kommer
              att föra med sig fler debatter här i kammaren om EU-relaterade
              frågor. Även EU-nämnden kommer att få en viktig roll i framtiden
              med att ta del av vad de olika fackutskotten har sagt och bevaka
              detta vid den fortsatta behandlingen av ärendena vid sina sammanträden
              inför de olika ministerråden.
            </seg>
            <seg n="58ce7ed5">
              Fru talman! Jag har inga andra yrkanden än vad vi socialdemokrater
              redan har anfört. Jag vill med mitt inlägg lyfta fram tillkännagivandet
              om ett miljöprotokoll och också vikten av det fortsatta arbetet
              med EU-frågor i såväl fackutskott som EU-nämnden.
            </seg>
          </u>
          <note type="speaker" n="a45ee4f4">
            Anf. 196 SÖREN WIBE (s):
          </note>
          <u who="soren_wibe_e19508" xml:id="i-b8587a0498ac9497-0" n="ff5ba321">
            <seg n="8c30f141">
              Fru talman! Jag ska i mitt inlägg koncentrera mig på en specifik
              fråga, nämligen huruvida antagandet av konventets förslag kräver
              en grundlagsändring eller ej. Jag anser att detta krävs, eller,
              annorlunda uttryckt, att vi bryter mot existerande grundlag om
              vi utan större ändringar antar det föreliggande förslaget.
            </seg>
            <seg n="cc65cc81">
              Vår grundlag innefattar bland annat regeringsformen, som inleds
              med de berömda orden om att all offentlig makt utgår från folket
              samt att denna makt förverkligas genom val och lagstiftning i
              denna riksdag. I regeringsformen regleras också vilken beslutsrätt
              som får överlåtas till EU, nämligen sådan som inte rör grunderna
              för vårt statsskick.
            </seg>
            <seg n="4b5f34ab">
              Här finns naturligtvis, som alla ser, en motsägelse, eftersom
              man inte på samma gång kan tillkännage att all makt ska utgå från
              folket samtidigt som man skriver att viss makt kan utgå från andra
              källor. Men denna motsättning hanteras så att man menar att beslutsrätt
              kan avhändas om den är av marginell betydelse. Om den inte är
              det krävs en grundlagsändring.
            </seg>
            <seg n="66100c58">
              Grundlagsfrågan handlar alltså ytterst om det sker en marginell
              eller icke-marginell maktöverlåtelse om framtidskonventets förslag
              antas i sina huvuddrag. Här erkänner såväl regeringen som utskotten
              att en överlåtelse sker: EU-rättens företräde framför svenska
              lagar tydliggörs, passerellen införs, beslutsrätt överförs till
              exempel på det straffrättsliga området. Men man menar att de här
              överlåtelserna är just marginella, och av den anledningen behöver
              vi inte ändra grundlagen.
            </seg>
            <seg n="c634bc54">
              Vad man emellertid bortser från är den maktförskjutning som sker
              i och med att beslutsformerna i EU ändras. Det sker en fördubbling
              av antalet EU-beslut där man går från krav på enhällighet till
              majoritetsavgörande, och samtidigt inte minst lika viktigt ges
              EU-parlamentet medbeslutanderätt på en rad nya områden.
            </seg>
            <seg n="23b453a0">
              Jag kan här nämna att när vi inledde vårt medlemskap fanns det
              tolv rättsområden som vi beslutade med majoritet och resten med
              enhällighet. Det ökades med Nice- och Amsterdamfördragen till
              35 områden som nu beslutas med kvalificerad majoritet. Nu föreslås
              det i konventsförslaget ökas till drygt 70.
            </seg>
            <seg n="f3682797">
              Dessa förändringar innebär naturligtvis en stor inskränkning
              av riksdagens beslutsrätt. Vid beslut med enhällighet kan riksdag
              och regering förhindra oönskade beslut. Vid majoritetsröstning
              kan vår mening röstas ned av andra länder. Det är också av detta
              skäl man så kraftigt argumenterar för att enhälligheten måste
              behållas på till exempel skatte- och försvarsområdet.
            </seg>
            <seg n="ca0a6f63">
              Regering och utskott skriver nu att huruvida ett nytt EU-fördrag
              förutsätter överlåtelse av beslutanderätt spelar det principiellt
              inte någon roll vilken beslutsform som tillämpas. I konsekvens
              härmed förklarar man att en övergång från enhällighet till majoritetsbeslut
              i sig inte förutsätter någon överlåtelse av beslutsrätt.
            </seg>
            <seg n="aa3259df">
              Just i det här helt avgörande resonemanget gör man sig emellertid
              skyldig till ett allvarligt felslut. Man stöder sig på ett stycke
              i propositionen 1993/94:114, som i sin tur stöder sig på Grundlagsutredningen
              från 1993, SOU 1993:14.
            </seg>
            <seg n="56755936">
              Men i det aktuella stycket alltså det som utgör motiveringsgrunden
              för både regeringens och utskottets ställningstagande står ungefär
              följande: När väl svensk överlåtelse skett kan EU fatta beslut
              inom ramen för de beslutsformer som gäller, och i detta avseende
              finns ingen skillnad mellan enhällighet och majoritetsbeslut.
            </seg>
            <seg n="8a7f7498">
              Alltså: Vad Grundlagsutredningen sade var att om vi överlåter
              beslutsrätt med en viss beslutsform kan EU fatta vilka beslut
              de vill inom denna rättsliga ram utan att det sker någon ytterligare
              överlåtelse av beslutsrätt. Det är helt logiskt. Men man säger
              inget om huruvida en förändring från enhällighet till majoritetsbeslut,
              eller för den delen ett införande av EU-parlamentets medbeslutanderätt,
              innebär någon maktöverföring eller ej.
            </seg>
            <seg n="1d451584">
              Herr talman! Jag menar att den explicit angivna grunden för utskottets
              ställningstagande i denna fråga är irrelevant för frågeställningen.
              Vi måste göra en sakprövning av den förändring av beslutsformerna
              som sker. Min och många andras bedömning är då att detta leder
              till en kraftig maktförskjutning från Sveriges riksdag till EU:s
              institutioner. Detta tillsammans med den övriga maktförskjutning
              som sker innebär en kraftig inskränkning av principen all makt
              utgår från folket något som naturligtvis innebär att framtidskonventets
              förslag i högsta grad berör grunderna för vårt statsskick.
            </seg>
            <seg n="4b25d65a">
              Herr talman! Med hänvisning till vad jag har anfört anser jag
              att antagande av förslaget till EU-konstitution kräver en grundlagsändring.
              Om det antas utan en sådan ändring anser jag att vi bryter mot
              gällande grundlag.
            </seg>
          </u>
          <note type="speaker" n="065432f7">
            Anf. 197 GUNNAR HÖKMARK (m) replik:
          </note>
          <u who="unknown" xml:id="i-fddc463ccc527d24-34" n="f3e54f30">
            <seg n="8adf5cb0">
              Herr talman! Vi har haft en rätt lång debatt här i dag, och det
              hade varit intressant om Sören Wibe hade relaterat sina påståenden
              till det som har sagts. Det är några saker som har varit mycket
              tydliga i dag.
            </seg>
            <seg n="0e9e9fc6">
              För det första: EU har ingen kompetens annat än som överlämnas
              genom demokratiska beslut av medlemsstaterna.
            </seg>
            <seg n="9fb8e3ac">
              För det andra: Unionsrätten har inte ett rakt företräde framför
              grundlag. Det står i fördraget, och framkommer också i det betänkande
              som konstitutions- och utrikesutskottet har lämnat, att den gemensamma
              rätten måste ta hänsyn till de enskilda ländernas politiska identitet
              och deras konstitutionella traditioner. Dessutom har vi inte och
              lämnar vi inte över någon kompetens vad gäller de frågor som Sören
              Wibe tar upp. Det innebär att den gemensamma rätten inte har det
              företräde som Sören Wibe påstår.
            </seg>
            <seg n="6df5cece">
              För det tredje: Sören Wibe glömmer en sak när det gäller överlämnandet
              av kompetensen. Det kan handla om överlämnande av en kompetens
              till EU, som sedan fattar beslut, med majoritetsbeslut eller enhällighet
              det skiljer inte grundlagen på. Redan i dag är det så att vissa
              frågor avgörs med majoritetsbeslut och andra med enhällighet.
              Om riksdagen ratificerar det slutgiltiga fördraget sker det med
              kvalificerad majoritet, just för att ta ställning till själva
              överlämnandet. Det gör vi mot bakgrund av de former för besluten
              som nu finns och kommer att finnas. Men det finns ingenting i
              det som strider mot 10 kap. 5 §.
            </seg>
            <seg n="c996e336">
              För det fjärde: Man kan säga att det sker en förskjutning från
              riksdag till EU, men man kan lika väl säga att riksdagen får kontroll
              över en mängd olika ärenden som ingen i dag har beslutanderätt
              över. Vi får tydliga regler och direktiv för hur riksdagen ska
              kunna reagera för att här påverka det gemensamma beslutsfattandet.
            </seg>
            <seg n="60540010">
              Sören Wibe har fel, och hans anförande har inte visat att han
              har rätt. Han har bara ansett att han tycker någonting.
            </seg>
          </u>
          <note type="speaker" n="c8e054e3">
            Anf. 198 SÖREN WIBE (s) replik:
          </note>
          <u who="soren_wibe_e19508" xml:id="i-b8587a0498ac9497-1" n="ff5ba321">
            <seg n="b6c9f00a">
              Herr talman! Det är lite svårt att svara på en sådan replik som
              Gunnar Hökmark här ger. Efter vad jag förstår är åtminstone 95
              % av vad han säger fullkomligt irrelevant för vad jag sade tidigare.
            </seg>
            <seg n="962bb95e">
              Då det gäller exempelvis EU-rättens företräde har jag inte nämnt
              ett enda ord om den har företräde före grundlagen eller inte.
              Jag noterar att det finns en del jurister som anser detta. Vad
              jag sade i mitt anförande var bara att jag hänvisade till att
              även utskottet och regeringen i sin skrivelse tar upp denna kodifiering
              som ett exempel på att EU-rätten blir tydligare.
            </seg>
            <seg n="494d4441">
              Huvudpunkten i vad jag sade, herr talman, var i stället att den
              motivering som man anger både från utskott och från regering är
              att det inte spelar någon roll att det här överförs från enhällighetsbeslut
              till majoritetsbeslut. Det motiverar man om jag nu ska repetera
              det med en hänvisning till propositionen, som i sin tur hänvisar
              till en utredning. När vi läser utredningen kan vi se att det
              stycke man hänvisar till är fullkomligt irrelevant man har tolkat
              det här fel. Det var huvudinnehållet.
            </seg>
            <seg n="3ca1256e">
              Slutsatsen blir då att vi måste göra en sakprövning av det här:
              Innebär en förändring av beslutsformen att vi också för över beslutsmakt?
              Jag tycker det, och jag kan motivera varför det är så.
            </seg>
            <seg n="14408227">
              Jag kan också säga att i det fall när man övergår från enhällighet
              till kvalificerade beslut inskränker man riksdagens makt att fatta
              beslut. Det torde vara tämligen ostridigt. Där har jag nog de
              flesta juridiska experter på min sida.
            </seg>
          </u>
          <note type="speaker" n="3b8c1c7e">
            Anf. 199 GUNNAR HÖKMARK (m) replik:
          </note>
          <u who="unknown" xml:id="i-fddc463ccc527d24-35" n="f3e54f30">
            <seg n="b8d3435c">
              Herr talman! Det är bra. Då är vi överens om att det inte är
              unionsrättens företrädesrätt framför den nationella rätten som
              är Sören Wibes problem. Det framkom ändå i början av hans anförande
              att han menade att detta möjligtvis kunde strida mot statsskick
              och styrelseformer. Då handlar det om frågan om överlämnande av
              makt.
            </seg>
            <seg n="2d236024">
              I dag har det tror jag att Sören Wibe kan hålla med om riksdagen
              inom ramen för 10 kap. 5 § överlämnat makt och beslutanderätt
              över frågor som dels beslutas med enhällighet, dels beslutas med
              kvalificerad majoritet. Och det gäller en lång rad andra beslutsformer
              som i dag finns. Så är det i dag, och så kommer det att vara även
              i framtiden. Det är bara det att fler beslut kommer att kunna
              fattas med kvalificerad majoritet, och ytterligare andra beslut
              kommer att kunna vara inom ramen för det gemensamma beslutsfattandet.
              Men det skiljer sig inte principiellt från hur vi redan tidigare
              har gjort, och grundlagen har ändrats för att ge en möjlighet
              till detta.
            </seg>
            <seg n="e8e2f549">
              Det som möjligtvis är det nya momentet, som Sören Wibe inte alls
              betraktade, är det faktum att vi i det nya fördraget och i det
              betänkande som vi nu har diskuterat också får in fler former för
              hur det nationella parlamentet ska kunna reagera och agera när
              det gäller det gemensamma beslutsfattandet. Inte ens de mer kritiska
              partierna i utskottet har kunnat hävda att någon av de här sakerna
              strider mot grundlagen. De har som längst gått till att säga att
              det närmar sig eller kanske går över gränsen, men mer än så har
              inte ens de mest kritiska nej-partierna sagt. Sören Wibe har heller
              inte i talarstolen påvisat att det skulle vara fallet.
            </seg>
            <seg n="c70c4ca4">
              Jag vill bara ha detta sagt, därför att det sägs så mycket i
              den här frågan utan att det finns en saklig grund. Det kan vara
              bra att det står klart i riksdagens protokoll att det är en form
              av ogillande som Sören Wibe har men ingen analys.
            </seg>
          </u>
          <note type="speaker" n="5977b0ab">
            Anf. 200 SÖREN WIBE (s) replik:
          </note>
          <u who="soren_wibe_e19508" xml:id="i-b8587a0498ac9497-2" n="ff5ba321">
            <seg n="8b01bc50">
              Herr talman! Jag vet inte hur jag ska kommentera de sista orden.
              Men, Gunnar Hökmark, du nämner att vi redan har överlåtit makt.
              Som du säkert är medveten om skedde det med en annan grundlag
              som inte explicit nämnde det krav som vi nu har. Det här var ju
              någonting som vi antog förra året. När den tidigare beslutsmakten
              överläts grundade vi det på en annan grundlag. Poängen är nu om
              detta berör grunderna för statsskicket. Det är så att säga kriteriet.
            </seg>
            <seg n="ddaebb40">
              Jag menar inte jag var kanske otydlig att enbart de här förändringarna
              av beslutsformerna utgör tillräcklig grund för att säga att det
              är så pass viktigt att det rör grunderna för statsskicket. Men
              man kan se detta tillsammans med de andra förändringarna som sker,
              till exempel tydliggörandet av EU-rättens företräde, tydliggörandet
              av flexibilitetsklausulen, överlåtandet av befogenheter på det
              straffrättsliga området och antagandet av EU som en juridisk person.
              Den samlade tyngden, Gunnar Hökmark, av de här sakerna gör att
              man måste säga: Det är inte en marginell maktöverlåtelse. Det
              här är större än så.
            </seg>
            <seg n="2633bd4d">
              Att det är större än marginellt innebär att det berör grunderna
              för rikets statsskick. Då måste vi antingen avslå det eller ändra
              grundlagen, såvida vi inte vill bryta mot grundlagen. Så enkelt
              är resonemanget.
            </seg>
          </u>
          <note type="speaker" n="86151291">
            Anf. 201 GÖRAN MAGNUSSON (s) replik:
          </note>
          <u who="goran_magnusson_d75314" xml:id="i-3b1d5c8c58c88b79-1" n="919b8c98">
            <seg n="35705555">
              Herr talman! Det är naturligtvis inte läge för en djupsinnig
              och fördjupad diskussion kring grundlagsfrågorna. Jag vill egentligen
              försöka angripa den tankefigur som Sören Wibe har, nämligen att
              det skulle finnas en klar motsättning mellan inledningen av regeringsformen
              om att all offentlig makt utgår från folket och 10 kap. 5 §, alltså
              möjligheten att överlåta suveränitet eller makt till EU.
            </seg>
            <seg n="81d8ad6f">
              Grundtanken från Sören Wibes sida är att det finns en motsättning
              i detta. Men det måste också innebära att riksdagens beslut om
              införandet av 10 kap. 5 § och korrigeringarna av 10 kap. 5 § strider
              mot grundlagen, om Sören Wibes tankefigur ska kunna hålla streck.
              Då blir Sören Wibes sätt att resonera naturligtvis till sist något
              egenartat.
            </seg>
            <seg n="633da6f7">
              Sedan vill jag också angripa den grundlagstolkning som Sören
              Wibe gör, nämligen att förutsättningen för överlåtelse av suveränitet
              skulle vara att den är marginell. Jag har faktiskt varit med några
              år, och det är ett helt nytt begrepp i det här sammanhanget, i
              alla fall sett ur min erfarenhetssynpunkt. Det har inte alls förutsatts
              att det skulle vara marginellt.
            </seg>
            <seg n="39f02c88">
              Sören Wibe hämtar sin styrka i den här debatten från att det
              står att det inte får rubba statsskickets grunder. Det ska då
              förstås som att det endast är marginella förändringar som kan
              ske. Man kan inte påstå att den överlåtelse som har skett har
              varit marginell i den mening som jag lägger i begreppet marginell.
            </seg>
            <seg n="8a5c3d80">
              Sedan är frågan om man behöver ändra grundlag eller ej för att
              kunna anta ett slutligt regeringskonferensförslag. Den frågan
              får vi pröva längre fram när vi ser vad det faktiska innehållet
              är i regeringsförslaget. Då får vi diskutera hur man ska förfara.
              Just nu är i varje fall en enstämmig bedömning i regering och
              riksdag att det inte behövs.
            </seg>
          </u>
          <note type="speaker" n="c6c8fd6f">
            Anf. 202 SÖREN WIBE (s) replik:
          </note>
          <u who="soren_wibe_e19508" xml:id="i-b8587a0498ac9497-3" n="ff5ba321">
            <seg n="d7384911">
              Herr talman! Jag kan först och främst hålla med dig om det sista
              som du sade. Det är klart att det inte är skarpt läge just nu.
              Nu ger vi bara instruktioner till regeringen. Det är när det läggs
              på vårt bord och ska antas eller inte som frågan är om det strider
              mot grundlagen eller inte.
            </seg>
            <seg n="5652ef93">
              Jag skulle kanske ha lagt till ordet ytlig när jag talade om
              den motsättning som finns i regeringsformen. Man kan inte samtidigt
              säga att all makt ska utgå från folket och att vi tillåter att
              viss makt ska utgå från en annan källa. I en ytlig betraktelse
              är det en motsägelse. Men fortfarande är det enda sättet som man
              kan tolka det här att vi kan överlåta makt, men vi får inte göra
              det så att det inkräktar allvarligt på portalparagrafen i grunderna
              för vårt statsskick, det vill säga att all makt utgår från folket,
              att det förverkligas genom fria, demokratiska val och materialiseras
              genom lagstiftning som ska göras här.
            </seg>
            <seg n="f1429624">
              Om vi allvarligt inkräktar på det här genom att överlåta stora
              sjok av beslutanderätt är det uppenbart att vi bryter mot grundlagen.
              När statsjurister diskuterar det här är i alla fall tolkningen
              sådan att det är helt okej om det är lite makt av marginell betydelse,
              men är det stora sjok strider det mot portalparagrafen.
            </seg>
            <seg n="50066fb5">
              Jag kan ställa frågan så här: Hur skulle du tolka det?
            </seg>
          </u>
          <note type="speaker" n="0527ac1e">
            Anf. 203 GÖRAN MAGNUSSON (s) replik:
          </note>
          <u who="goran_magnusson_d75314" xml:id="i-3b1d5c8c58c88b79-2" n="919b8c98">
            <seg n="b2ed59b6">
              Herr talman! Först får jag peka på att det inte bara är till
              EU som Sveriges riksdag kan överlåta suveränitet. Det överlåts
              suveränitet när Sverige ingår internationella avtal på en rad
              olika områden. För de avtalen finns inte denna begränsning därför
              att 10 kap. 5 § handlar om EU, inte om internationella avtal över
              huvud taget, så det är ett slags breddning av diskussionen.
            </seg>
            <seg n="6b61e50a">
              Sören Wibe! Du talar om de så kallade passerellerna som en stor
              risk. Vi tycker inte att passerellerna är bra. Det är lätt för
              Sören Wibe att rösta för förslaget i det här betänkandet därför
              att vi motsätter oss passerellerna från utskottets sida.
            </seg>
            <seg n="986ff37c">
              Sedan har jag en sista liten kommentar om EU-rättens företräde.
              Om man säger nej till det här gäller Nicefördraget. I Nicefördraget
              och i föregångarna till Nicefördraget gäller unionsrättens företräde
              redan som det är. Det som tillförs i det här sammanhanget är dels
              att det står i fördraget, dels att vi faktiskt inte bara från
              Sverige utan också från andra nationer lägger restriktioner på
              domstolens möjligheter att tolka fritt i det här sammanhanget.
              Vi säger att man ska förstå unionsrättens företräde i varje land
              i förhållande till landets rättstraditioner, grundlagstraditioner
              och annat. Det är en förbättring om man ser till hur det faktiskt
              är jämfört med hur det skulle vara om man säger nej till konventsförslaget
              och IGC-överenskommelsen.
            </seg>
          </u>
          <note type="speaker" n="171177f1">
            Anf. 204 SÖREN WIBE (s) replik:
          </note>
          <u who="soren_wibe_e19508" xml:id="i-b8587a0498ac9497-4" n="ff5ba321">
            <seg n="1c2a83bf">
              Herr talman! Det sista är jag inte alls säker på. Man talar om
              inskränkningar här, att man ska ta hänsyn till kultur och sedvänjor
              och så vidare. Om man verkligen gör det i ett förslag eller inte
              avgörs ju av EU-domstolen. Jag menar att den yttersta domaren
              över våra egna domstolar är EU-domstolen, men jag lade inte speciell
              tyngd på detta i mitt anförande. Jag noterade bara att skrivningarna
              här är starkare än vad de var tidigare. Jag håller helt med om
              att detta har varit praxis ända sedan vi gick med i EU.
            </seg>
            <seg n="8b7235c8">
              Man kan säga att vi med de här starkare skrivningarna på EU-rättens
              område egentligen godkänner den plattläggningsparagraf som riksdagen
              avvisade då vi gick in i EU.
            </seg>
            <seg n="39ef63c8">
              Göran ger ett exempel, att det här är samma sak som om vi ingår
              ett avtal med ett land, att det är samma inskränkning av beslutsmakten.
              Det håller inte alls. Om vi ingår ett avtal med ett land ger vi
              inte det landet rätt att stifta lagar i vårt land, och vi godkänner
              inte en domstol som har juridiskt bindande kraft att utfärda förordningar
              eller lagar gällande vårt land.
            </seg>
            <seg n="a8f66963">
              Det är just detta som gör EU-samarbetet så oerhört unikt. Lagstiftningsmakten
              överförs direkt till EU:s institutioner och avgörs i sista hand
              av EU-domstolen. Det finns inget annat avtal som Sverige har på
              något område där vi på detta sätt har överfört normgivningsmakten.
              Vi har förbundit oss att frivilligt följa till exempel FN:s rekommendationer,
              men det är något helt annat än att FN stiftar lagar i vårt land.
            </seg>
          </u>
          <note type="speaker" n="a1f5590a">
            Anf. 205 INGVAR SVENSSON (kd):
          </note>
          <u who="ingvar_svensson_8b2598" xml:id="i-7e12af83dd01fe75-0" n="c9b51209">
            <seg n="6bb70825">
              Herr talman! I dag ska jag uppträda lite som gossen Ruda. Jag
              har i tidigare debatter analyserat konventsförslaget och talat
              om dess för- och nackdelar. I dag är det ju främst fokus på själva
              utskottsbetänkandet som ligger till grund för hur regeringen ska
              agera i regeringskonferensen. Jag ska ta upp frågan om subsidiaritetsprincipen
              och domstolskontrollen. Rudarollen hänger främst samman med att
              jag har en totalt avvikande åsikt mot ett enigt utskott i denna
              fråga. Min kritik gäller alltså även mitt eget parti.
            </seg>
            <seg n="763e581b">
              Herr talman! Det brukar sägas i annonser och marknadsföring till
              exempel att en halv miljon läsare inte kan ha fel eller liknande
              sloganer. Tre miljoner tittare kan inte ha fel. 17 ledamöter i
              ett sammansatt utskott kan inte ha fel. Jo, det kan de, och det
              har de.
            </seg>
            <seg n="29d15889">
              Herr talman! Vad är egentligen en rättsligt prövbar princip eller
              regel? Som ledamot av den arbetsgrupp inom konventet som sysslade
              med frågan om rättighetsstadgan skulle bli rättsligt bindande
              eller inte hade jag anledning att ställa mig den frågan. Rättighetsstadgan
              som antogs i Nice som en politisk deklaration innehåller en blandning
              av materiella rättigheter och en del allmänna principer. Hur skulle
              vi lösa ut det om den gjordes rättsligt bindande? Ingen var egentligen
              beredd att riva upp själva formuleringarna i stadgan i de olika
              delarna. Vi valde i stället att i de allmänna bestämmelserna klargöra
              skillnaderna i hur domstolen skulle tolka regelverket. Den viktigaste
              artikeln är den i II-52 punkt 5.
            </seg>
            <seg n="5db5ab24">
              De bestämmelser i denna stadga som innehåller principer får genomföras
              genom rättsakter och verkställighetsakter som antas av unionens
              institutioner och organ, och genom medlemsstaternas akter när
              de vid utövandet av sina respektive befogenheter genomför unionsrätten.
              Här kommer den viktiga meningen: De får endast prövas i domstol
              med avseende på tolkningen av dem här syftar man på de ovan nämnda
              rättsakterna och avgöranden om deras laglighet.
            </seg>
            <seg n="f1916d14">
              Arbetsgruppen i konventet förstod skillnaden mellan rättsligt
              prövbara principer och allmänna vägledande principer. Det har
              ju till exempel även 1999 års författningsutredning gjort eftersom
              den föreslog nya målsättningsstadganden i regeringsformen 1:2
              med insikten om att de inte är rättsligt prövbara. Subsidiaritetsprincipen
              är till sin karaktär av samma typ som dessa målsättningsstadganden.
              Jag ska strax förklara varför.
            </seg>
            <seg n="2ed71527">
              Herr talman! Subsidiaritetsprincipen definieras enligt följande
              i konventsförslaget, och den är inte förändrad i substans sedan
              tidigare: Enligt subsidiaritetsprincipen skall unionen på de områden
              där den inte ensam är behörig vidta en åtgärd endast och i den
              mån som målen för den planerade åtgärden inte i tillräcklig utsträckning
              kan uppnås av medlemsstaterna, vare sig på central nivå eller
              på regional och lokal nivå, och därför, på grund av den planerade
              åtgärdens omfattning eller verkningar, bättre kan uppnås på unionsnivå.
            </seg>
            <seg n="0ed53738">
              Herr talman! Egentligen är själva principen en betydligt vidare
              socialfilosofisk princip än vad en sådan definition anger. Man
              kan säga, om man är vänlig, att principen genom EU-definitionen
              är en applikation på ett visst område. Den som är djupare intresserad
              av denna del kan gå tillbaka till utredningen Suveränitet och
              makt från 1995, med bland annat en expertuppsats av Lars F. Eklund,
              eller till en senare skrift i Siepsserien av Jörgen Hettne. Sieps
              betyder Svenska institutet för europapolitiska studier och är
              en statlig myndighet.
            </seg>
            <seg n="a5062877">
              Vi går tillbaka till den definition av principen som EU gör.
              Vad är det som är substansen i denna princip? Jo, orden inte i
              tillräcklig utsträckning kan uppnås och uttrycket bättre kan uppnås.
              Det är substansen.
            </seg>
            <seg n="a90effa6">
              Hur klargörs begreppen tillräcklig och bättre? Var och en som
              någorlunda kan tolka innebörden i dessa ord eller begrepp inser
              snabbt att det är en bedömningsfråga där det inte finns en inneboende
              substans. Det måste tolkas i förhållande till något. Är det sådant
              som domstolar ska ägna sig åt? Är det inte snarare politiker som
              bör göra dessa bedömningar?
            </seg>
            <seg n="91170396">
              Herr talman! Professorn i juridik i Lund Aleksander Peczenik
              säger i sitt verk Vad är rätt? följande: Vi godkänner helt enkelt
              inte en lag eller rättstillämpningsakt i ett enskilt fall om dess
              resultat är oförutsebart eller klart och tydligt orättvist.
            </seg>
            <seg n="8e00c1a7">
              Nyckelordet när det gäller tolkningen av subsidiaritetsprincipen
              som en rättsligt prövbar regel är alltså förutsebarhet. Vilken
              förutsebarhet ligger i ordet tillräcklig eller i ordet bättre?
              Är det någon här som kan svara på det?
            </seg>
            <seg n="011119c7">
              Peczenik fortsätter: Domstolarna ska kunna avge relevanta skäl
              för sina avgöranden. Jag frågar: Vilka relevanta skäl kan anföras
              avseende orden tillräcklig och bättre?
            </seg>
            <seg n="e6ffff37">
              Jag fortsätter att citera Peczenik som är kritisk mot utvecklingen
              när det gäller rättsnormerna. Han säger: Rättsnormer alstras allt
              fortare, ofta utan att någon tänker på lagstiftningsverksamhetens
              slutmål. Han säger vidare: Det rättsliga tänkandet löper risken
              att förvandlas till ett icke-sammanhängande konglomerat av tillfälliga
              problemlösningar.
            </seg>
            <seg n="62a7bac5">
              Han varnar för det tyska exemplet nu börjar Göran Magnusson lyssna.
              Vissa utländska exempel avskräcker. Det talas ibland om justicialisering.
              Den tyska Bundesverfassungsgericht agerar t.ex. som en överlagstiftare
              som med stöd av grundlagens vaga principer nyskapar omfattande
              regelsystem.
            </seg>
            <seg n="16630382">
              Är det en sådan utveckling vi vill se inom EU, att domstolen
              blir överlagstiftare i sin tolkning av den icke förutsebara innebörden
              av subsidiaritetsprincipen? För det är ju precis vad som kommer
              att hända om konventets subsidiaritetsprotokoll antas i nuvarande
              skick. Det är precis vad den svenske domaren vid EG-domstolen
              Stig von Bahr varnade för när KU gjorde sitt besök i Bryssel i
              början av oktober. Det är vad professor Olof Ruin varnade för
              i EU-nämndens utfrågning den 10 november. Men ingen utöver lilla
              jag tycks ha lyssnat på detta.
            </seg>
            <seg n="e927926e">
              Herr talman! I stället resonerar ett enigt utskott på följande
              aningslösa sätt: När det gäller möjligheten till domstolsprövning
              kan utskottet konstatera att det redan i dag finns möjlighet för
              EG-domstolen att pröva subsidiaritetsfrågan. Utskottet ser positivt
              på att denna möjlighet är tydligare i konventets förslag än i
              dagens fördrag. Utskottet välkomnar möjligheten för nationella
              parlament att aktualisera subsidiaritetsfrågor och att dessa kan
              väckas vid domstolen. Exakt hur riksdagen bör arbeta med dessa
              frågor får diskuteras senare.
            </seg>
            <seg n="d709a3ba">
              Herr talman! Det är riktigt i den delen att principen kan bli
              föremål för viss domstolskontroll redan nu. Men Amsterdamsfördragets
              protokoll har en ganska restriktiv syn på denna domstolskontroll.
              Tyskarna drev på i Amsterdamsförhandlingarna för att göra principen
              användbar i domstol. De har som sagt en annan syn på rättsordningen.
              De är nämligen vana vid att politiskt ofullgångna lagar och principer
              kan fyllas med innehåll genom utslag i den tyska författningsdomstolen.
              De andra staterna höll emot tyskarnas begäran i Amsterdamförhandlingarna.
              Man medgav dock en viss domstolskontroll. Här är några av begränsningarna
              i protokollet: Subsidiaritetskontrollen skall inte påverka de
              principer som domstolen har utvecklat i fråga om förhållandet
              mellan nationell rätt och gemenskapsrätt. Man säger vidare: Subsidiaritetsprincipen
              tillhandahåller en vägledning för hur dessa befogenheter skall
              utövas på gemenskapsnivå. Subsidiariteten är ett dynamiskt begrepp
              och bör tillämpas mot bakgrund av de mål som uppställs i fördraget.
            </seg>
            <seg n="8703ee2a">
              Juridikforskaren Jörgen Hettne skriver i Siepsskriften som jag
              åberopade tidigare följande om tillämpningen. I EG-domstolens
              rättspraxis har subsidiaritetsprincipen använts för att utföra
              en begränsad form av juridisk kontroll av hur EU-institutionerna
              använder sin kompetens. EG-domstolen är medveten om att subsidiaritetsprövningen
              i stor utsträckning innefattar politiska lämplighetsfrågor och
              undviker därför att sätta sig i de politiska institutionernas
              ställe. Han fortsätter: EG-domstolen har hittills inte prövat
              något fall där tillämpningen av subsidiaritetsprincipen verkligen
              har ställts på sin spets.
            </seg>
            <seg n="aa1585b0">
              Herr talman! Den bilden stämmer med min egen granskning av domstolens
              agerande. Två mål är centrala för resonemanget. När det gäller
              det rättsliga skyddet för biotekniska uppfinningar hänvisade domstolen
              till en fungerande inre marknad som skäl för att hävda gemenskapsnivån.
              När det gäller tillverkning, presentation och försäljning av tobaksvaror
              hänvisade man till den höga hälsoskyddsnivå som säkerställs i
              enlighet med artikel 95 punkt 3 i EG-fördraget som skäl för gemenskapsnivå.
              Hänvisningar för bedömningen har alltså skett utifrån andra regelverk
              i fördraget. Subsidiaritetsprincipen har inte utnyttjats på sina
              egna ben så att säga.
            </seg>
            <seg n="c0961271">
              Men vad händer nu om konventets protokoll träder i kraft? Jo,
              då har Amsterdamfördragets protokoll om begränsningar i tolkningen
              inte längre bäring. Det finns inget tal om begränsningar i relationen
              mellan nationell rätt och gemenskapsrätt, inte heller något uttalande
              om att principen bara tillhandahåller en vägledning för hur dessa
              befogenheter ska utövas på gemenskapsnivå eller att subsidiariteten
              är ett dynamiskt begrepp och bör tillämpas mot bakgrund av de
              mål som uppställs i fördraget.
            </seg>
            <seg n="7630e9cb">
              Då är vi plötsligt inne i den tyska traditionen, där domstolen
              får tolka vaga principer och på så sätt bli EU:s överlagstiftare.
              Det är, herr talman, en olycklig utveckling!
            </seg>
            <seg n="1e252173">
              Ändå skriver utskottet att det ser positivt på att denna möjlighet
              nämligen domstolsprövningen är tydligare i konventets förslag
              än i dagens fördrag.
            </seg>
            <seg n="c23c9968">
              Herr talman! Det är i verkligheten tvärtom: Innebörden av utskottets
              skrivning är att förutsebarheten vad gäller den rättsliga tolkningen
              av subsidiaritetsprincipen blir otydligare. Jag säger bara: Sancta
              simplicitas , heliga enfald!
            </seg>
          </u>
          <note type="speaker" n="229e8888">
            Anf. 206 SVEN-ERIK SJÖSTRAND (v):
          </note>
          <u who="sven-erik_sjostrand_c87a8f" xml:id="i-184676a123980f13-0" n="6f9cc938">
            <seg n="c975f388">
              Herr talman! I början av detta år arrangerade riksdagen ett stort
              seminarium om EU:s framtidskonferens. Samma dag läste jag en intressant
              artikel, skriven av Svenska naturskyddsföreningens, SNF, ordförande.
              SNF ansåg att de svenska ledamöterna inte hade drivit miljöfrågorna
              i framtidskonventet och att det nu var hög tid att lyfta miljöfrågan.
            </seg>
            <seg n="f373fcf1">
              Framtidskonventet skulle ha varit ett unikt tillfälle för att
              stärka EU:s miljöprofil genom att bland annat reformera den föråldrade
              fiske- och jordbrukspolitiken. Jordbruks- och fiskesektorn är
              två aktuella exempel på gårdagens politik. Men vi har tydligt
              sett under detta år att EU:s medlemsländer tyvärr inte vill förhandla
              miljömål för EU:s fiske, energi- och transportpolitik, trots att
              haven töms på fisk och jordens klimat förändras till följd av
              utsläpp från transport- och energisystem.
            </seg>
            <seg n="3aa3bd6f">
              Om nu den svenska linjen har varit att man vill stärka EU:s miljöpolitik
              har man i framtidskonventet nästan helt glömt detta. Det övergripande
              målet, som antogs under toppmötet i Göteborg, var en strategi
              för hållbar utveckling. Även om hållbar utveckling har lyfts fram
              som en av unionens grundläggande värden i konventsförslaget saknas
              det en definition om att social, ekologisk och ekonomisk hållbarhet
              ska utgöra tre jämställda ben. Både den sociala och den ekologiska
              dimensionen är i realiteten helt frånvarande i fördragsutkastet.
              I stället hyllas som vanligt den ekonomiska politik som bygger
              på konkurrensutsättning och avreglering.
            </seg>
            <seg n="54338cc3">
              Herr talman! Kan man helt blunda för en av de framtida Europas
              största utmaningar, den globala miljökrisen, när man under 18
              månader diskuterar EU:s framtid? Ja, tydligen verkar det så. Åtminstone
              går det att konstatera att miljöfrågorna rent generellt är alltför
              svagt behandlade i förslaget från konventet. EU:s nuvarande målsättning
              om hållbar utveckling och att miljöfrågorna ska integreras i olika
              sektorer borde genomsyra hela konstitutionen. Det borde naturligtvis
              också finnas skrivningar om att Euratomavtalet måste upphävas.
              Varför ska kärnkraften ges särbehandling inom EU? Ulf Holm från
              Miljöpartiet beskrev detta på ett bra sätt som jag helt instämmer
              i.
            </seg>
            <seg n="312be9a7">
              I miljö- och jordbruksutskottet var vi samtliga överens om att
              frågan om Margot Wallströms förslag till protokoll om hållbar
              utveckling bör lyftas fram. Vi hoppas därför att regeringen kommer
              att driva denna fråga med stor kraft. Det är i detta sammanhang
              också viktigt att försöka förverkliga och uppmärksamma en mer
              utvecklad strategi som innehåller konkreta mål, tidsramar och
              en bedömning för utvecklingen i tredje världen.
            </seg>
            <seg n="b6224983">
              Miljöorganisationer anser att det är beklagligt att det blev
              en mycket kort remisstid för en av de viktigaste framtidsfrågorna
              för Europeiska unionen. Jag tror att det var fem veckors remisstid.
              Dessutom var detta under semestertid. Det är inte en planering
              som gynnar en nödvändig demokratisk process, och det gynnar inte
              heller engagemanget för EU:s framtidsfrågor. Denna starka tidspress
              som präglar hela processen känns också kuslig och mycket odemokratisk.
              Redan vid konventets arbete fanns det en stark tidspress. Följden
              blev att många viktiga frågor, däribland miljöfrågorna och fördragens
              uppenbara brister på miljöområdet, inte blev behandlade på ett
              godtagbart sätt. Att sedan behandla grundlagsfrågor på detta sätt
              anser jag vara fullständigt oförsvarligt, och det kan inte försvaras
              av en EU-utvidgning.
            </seg>
            <seg n="0aabb457">
              En konstitution för Europa är en mycket stor fråga. Ska unionen
              kunna komma närmare folket krävs det att folket får säga sitt
              i denna stora och viktiga fråga. Svenska folket önskar sig inte
              mer överstatlighet och centralstyrning. Detta förslag som vi diskuterar
              i dag visar på att de federalistiska ambitionerna har ett stort
              utrymme inom EU. Varför ska vi i Sveriges riksdag lämna över makt
              till beslutsorgan som mer verkar vrida klockan långt tillbaka
              i tiden och där vikten av en politik för ekologisk hållbarhet
              negligeras? Vi är många som inte accepterar en ökad överstatlighet,
              att områden där enskilda medlemsländer kan köras över blir fler,
              att det växer fram en superstat med militär EU-kapacitet och att
              makten ska utgå uppifrån EU och möjligen ibland sippra ned till
              stater och regioner.
            </seg>
            <seg n="c2d8e1b7">
              Ibland hör man uttryck som att när vi väl har fått ökad tillväxt
              då ska vi få en bra miljö, eller att när vi väl har fått mer makt
              då ska vi medborgare få mer demokrati. Hur kan man få ekvationen
              att gå ihop om kommissionen får mer makt, parlamentet får mer
              makt och ministerrådet får mer makt? Dessutom sägs det att de
              nationella parlamenten får mer makt. Är det makt att få en väckarklocka
              som kommissionen i stort sett kan välja att lyssna på eller helt
              strunta i? Det finns också en hake med det resonemanget medborgarna.
              Var det inte medborgarnas makt demokrati handlade om?
            </seg>
            <seg n="08a56f0f">
              Jag vill avslutningsvis yrka bifall till reservation 114, som
              tar upp miljöbestämmelser, men jag står givetvis bakom samtliga
              reservationer från Vänsterpartiet.
            </seg>
          </u>
          <note type="speaker" n="d6b2f18e">
            Anf. 207 CHRISTINA AXELSSON (s) replik:
          </note>
          <u who="christina_axelsson_a75158" xml:id="i-a779172ae7aab039-1" n="8871e84b">
            <seg n="78cbd882">
              Herr talman! Jag tycker att Sven-Erik Sjöstrand slår in öppna
              dörrar när han säger att det inte finns frågor om hållbar utveckling
              med i konventets förslag, i den skrivelse som regeringen har framlagt
              och i det betänkande som vi nu behandlar. Vi har i miljö- och
              jordbruksutskottet tillsammans behandlat de här frågorna. Där
              säger vi också att vi vill att EU:s politik för hållbar utveckling
              ska ta hänsyn till både den sociala och den ekologiska dimensionen
              och att den ska jämställas med den ekonomiska. Där var vi överens,
              och det behövde vi inte lämna något speciellt tillkännagivande
              om. Även det sammansatta konstitutions- och utrikesutskottet har
              anammat vårt synsätt från miljö- och jordbruksutskottet. Därför
              undrar jag om inte Sven-Erik Sjöstrand är till freds med de skarpa
              skrivningar som vi har fått på det här området.
            </seg>
          </u>
          <note type="speaker" n="f0fad3ef">
            Anf. 208 SVEN-ERIK SJÖSTRAND (v) replik:
          </note>
          <u who="sven-erik_sjostrand_c87a8f" xml:id="i-184676a123980f13-1" n="6f9cc938">
            <seg n="690f2ad6">
              Herr talman! Christina Axelsson sade att jag slår in öppna dörrar.
              Det är inte så. Precis som Christina Axelsson är jag intresserad
              av miljöfrågorna. Jag har försökt fokusera på att det hade varit
              väldigt bra om man även i konventet hade diskuterat miljöfrågorna
              mer. Jag har saknat det. Det finns en del skrivningar i det förslag
              som vi har diskuterat i kväll, men det är inte tillräckligt. Det
              har inte varit någonting om att man prioriterat miljöfrågor, utan
              det har handlat om en maktfördelning. Det har handlat om en gemensam
              utrikesminister. Det har varit den typen av frågor som har varit
              centrala.
            </seg>
            <seg n="b13cef33">
              Jag uppskattar alla de skrivningar som har gjorts i miljö- och
              jordbruksutskottet. Jag tycker att vi har nått ganska långt. Men
              här skulle de egentligen in, och de ska också med i förhandlingarna.
              Det är viktigt för en hållbar utveckling att detta verkligen diskuteras
              på den europeiska arenan och att vi får fler som är intresserade
              av de här frågorna. Vi har väldigt många duktiga miljöorganisationer
              som trycker på. Det är många människor som är engagerade och som
              nog skulle vilja se att vi gör betydligt mer i de här frågorna.
            </seg>
          </u>
          <note type="speaker" n="bd50f781">
            Anf. 209 CHRISTINA AXELSSON (s) replik:
          </note>
          <u who="christina_axelsson_a75158" xml:id="i-a779172ae7aab039-2" n="8871e84b">
            <seg n="b38acab3">
              Herr talman! Jag måste säga att vi från Sveriges sida har drivit
              de här frågorna och kommer också fortsättningsvis att driva dem.
            </seg>
            <seg n="a8f0e2f7">
              Jag vill också ta upp det som Sven-Erik Sjöstrand säger, att
              det var så kort remisstid för de olika organisationerna. Vi har
              ju valt modellen att ha den här debatten sent just för att man
              skulle hinna med en remissrunda, och man kan inte både äta kakan
              och ha den kvar. Därför tycker jag att det har varit ett bra sätt
              att arbeta med konventets förslag fram till att vi nu har den
              här debatten i dag och ska fatta beslut om den plattform som regeringen
              har för att fortsätta sina förhandlingar.
            </seg>
          </u>
          <note type="speaker" n="bb24055d">
            Anf. 210 SVEN-ERIK SJÖSTRAND (v) replik:
          </note>
          <u who="sven-erik_sjostrand_c87a8f" xml:id="i-184676a123980f13-2" n="6f9cc938">
            <seg n="7b9bb228">
              Herr talman! Jag relaterade bland annat till de remissvar som
              Svenska naturskyddsföreningen har lämnat men också många andra
              stora organisationer som Friends of the Earth och så vidare. Men
              det är alltså främst SNF som har sagt det här.
            </seg>
            <seg n="84246177">
              Det var faktiskt så att förslaget kom på sommaren. När vi andra
              låg på badstranden fick till exempel Naturskyddsföreningen och
              andra organisationer som var intresserade av att ta del av förslaget
              arbeta för högtryck. De fick fem veckor på sig. Jag tycker att
              det var en väldigt kort tid. Jag hade hoppats på, precis som den
              duktige ordföranden i SNF säger, att de här frågorna skulle diskuteras
              under tiden som arbetsgrupperna arbetade.
            </seg>
            <seg n="b2ccdfd0">
              Göran Persson, vår statsminister, har under året varit här och
              diskuterat och lämnat oss en del uppgifter och information om
              framtidskonventets arbete och om hur diskussionerna har varit.
              Jag vet att vi är många som har frågat statsministern om miljöfrågorna
              kommer upp. Då har Göran Persson sagt: De kommer säkert upp när
              dagordningspunkten behandlas och i arbetsgrupperna. Men jag har
              inte sett det, utan det är andra frågor som man har fokuserat
              på. Det känns viktigare för den här församlingen att diskutera
              hur EU kan få större makt. Det tror jag gör att många miljöorganisationer
              och intresseorganisationer blir misstänksamma. De är emot den
              här centraliseringen av beslut. De vill vara med och föra en dialog
              så att vi kan få en bra och hållbar framtid och en solidarisk
              värld där barn kan växa upp i en bra miljö.
            </seg>
          </u>
          <note type="speaker" n="80e6e83f">
            Anf. 211 HÅKAN LARSSON (c):
          </note>
          <u who="hakan_larsson_d5f45d" xml:id="i-fe574beade231c13-0" n="4984dd8d">
            <seg n="c795f9bf">
              Herr talman! Det är en lång, intressant och viktig debatt vi
              har här i dag.
            </seg>
            <seg n="92396db4">
              Det har gått lite mer än två månader sedan vi hade en folkomröstning
              i Sverige, folkomröstning om vi skulle ha euro eller krona som
              valuta. Beskedet från svenska folket blev entydigt: Man vill inte
              avskaffa den svenska valutan.
            </seg>
            <seg n="2261144a">
              Resultatet är också en signal om att väljarna inte önskar mer
              av centralisering och maktkoncentration i det europeiska samarbetet.
              Däremot står det klart att det finns en positiv inställning till
              ett nära samarbete mellan Europas länder och folk.
            </seg>
            <seg n="d5ed7402">
              Att tio nya länder kommer med i samarbetet från den 1 maj nästa
              år är ett stort steg mot ett verkligt alleuropeiskt samarbete,
              och det har vi all anledning att hälsa varmt välkommet. Men innehållet
              i och formerna för samarbetet måste kritiskt få diskuteras.
            </seg>
            <seg n="0d7c405d">
              Att anta en grundlag är inte vilket dussinbeslut som helst. Tidigare
              har EU:s grundtexter betecknats som fördrag, som mellanstatliga
              avtal brukar. Nu talar man om konstitution eller författning begrepp
              som vanligen betecknar statens grundlagar. Att anta en grundlag
              är utan tvekan ett stort steg. Det är en fundamental förändring
              av EU:s sätt att fungera, för att använda EU-kommissionens egna
              ord.
            </seg>
            <seg n="ead7f2cf">
              Vad detta betyder för den svenska grundlagen har diskuterats
              en del här i dag, och det finns det olika uppfattningar om. Jag
              vill bara hänvisa till att under remissomgången var det flera
              tunga remissinstanser som hävdade att det förslag som konventet
              lagt fram, om det blir verklighet, skulle beröra statsskickets
              grunder i Sverige och därmed kräva en svensk grundlagsändring.
            </seg>
            <seg n="7dd2baaa">
              Meningen måste vara att EU:s nya grundlag ska spegla medborgarnas
              vilja. Frågan är om förslaget som nu ligger gör detta. Känner
              svenskarna sig delaktiga i den diskussion om en konstitution för
              Europeiska unionen som vi diskuterar här i dag? Jag tvivlar på
              det. Någon bred allmän debatt har hittills inte förts om det avgörande
              steg som konstitutionsförslaget innebär.
            </seg>
            <seg n="cb213f74">
              Många här i riksdagen verkar inte heller vilja att folket ska
              tillfrågas i en folkomröstning, vilket jag beklagar. Argumenten
              för en folkomröstning är som jag ser det starka och kan inte avfärdas
              med att det skulle hota den representativa demokratin, som sker
              ibland.
            </seg>
            <seg n="7ea64828">
              Inför valet 2002 diskuterades EU:s framtidsfrågor knappast alls.
              De försök som gjordes att få till stånd en debatt möttes mest
              med tystnad eller med konstaterandet att vi skulle ha en folkomröstning
              om EMU, och då ville man inte heller diskutera EU:s framtidsfrågor.
              Väljarna fick därför aldrig möjlighet att informera sig om hur
              de olika partierna och de olika kandidaterna ställde sig till
              unionens utveckling.
            </seg>
            <seg n="b3e5cd32">
              Dessutom är det i praktiken klart i dag att medborgarna i åtminstone
              sju av EU:s medlemsländer kommer att få ta ställning till konstitutionen
              i en folkomröstning. Det gäller Danmark, Irland, Nederländerna,
              Luxemburg, Spanien, Portugal och Tjeckien. Men det kan mycket
              väl bli fler länder som folkomröstar. I Frankrike och Italien
              är det högst troligt, och i ytterligare en rad länder pågår en
              alltmer intensiv diskussion om vikten av att medborgarna får ta
              ställning till den kommande konstitutionstexten. Det gäller även
              i våra grannländer Finland, Polen, Estland och Lettland.
            </seg>
            <seg n="0e2e3114">
              I en debatt tidigare i höst citerade jag EU:s förre ombudsman
              Jacob Söderman, som kräver folkomröstning i sitt hemland Finland.
              Han pekar på att den fördragstext i konstitutionen som nu diskuteras
              av regeringskonferensen är en grundlag för ett helt annat EU än
              det Finland anslöt sig till den 1 januari 1995. Folket har rätt
              att veta vad det egentligen är frågan om, säger han. Därför menar
              han att det är nödvändigt med en folkomröstning. EU-rätten, som
              står över till och med den finländska författningsrätten, kan
              utöver sina nuvarande befogenheter vid behov lägga sig i inrikes-
              och rättspolitiska frågor. Om dessutom bestämmelserna om kvalificerad
              majoritet lindras och medlemsländerna förlorar sin vetorätt i
              många frågor, kan EU stifta bindande lagar som blir svåra att
              acceptera för finländarna, säger Söderman. Självfallet gäller
              ungefär samma uttalande för de svenska väljarna. Vi måste föra
              ut den här diskussionen brett till allmänheten och förankra vad
              som diskuteras i folkviljan.
            </seg>
            <seg n="dc1aa73f">
              En folkomröstning om EU:s grundlag är lika motiverad i Sverige
              som i EU:s övriga medlemsländer. Om det tycker jag att både EU-skeptiker
              och EU-entusiaster borde kunna enas. En folklig förankring är
              av avgörande betydelse för om samarbetet ska vara långsiktigt
              hållbart. Samarbetet bör byggas underifrån och inte drivas igenom
              från ovan.
            </seg>
            <seg n="05ed8302">
              Den konstitutionstext som regeringskonferensen resulterar i bör
              därför föras ut i en bred diskussion. Det bästa sättet att lyckas
              med detta är att ge väljarna möjlighet att ta ställning till innehållet
              i en folkomröstning.
            </seg>
          </u>
          <note type="speaker" n="277f8301">
            Anf. 212 CARL B HAMILTON (fp) replik:
          </note>
          <u who="carl_b_hamilton_f03c03" xml:id="i-a88b67f0f0e77cce-10" n="bcf8517e">
            <seg n="98420c78">
              Herr talman! Jag har tidigare i en diskussion med Gustav Fridolin
              utvecklat argumenten mot en folkomröstning.
            </seg>
            <seg n="ab0385ec">
              Låt oss nu göra tankeexperimentet, Håkan Larsson, att det blir
              en folkomröstning. Då uppstår frågan: Vad är nej-sidans alternativ,
              för Håkan Larsson kommer väl som vanligt att stå på nej-sidan?
              Det är i och för sig inte orimligt att det alternativet uppstår,
              för förhandlingarna kan ju braka samman. Det är naturligtvis en
              påtaglig risk att Spaniens krav kan leda till detta.
            </seg>
            <seg n="c2d1dd9d">
              Men om vi då har en folkomröstning, är då Larssons och nej-sidans
              alternativ att vi ska leva med Nicefördraget, med nuvarande fördrag?
              Ska vi leva med ett EU som inte kan hantera 25 eller 27 medlemmar?
              Ska vi leva med ett EU som inte kan ta emot sina nya medlemsländer
              från Öst- och Centraleuropa som har gått ifrån diktatur och kränkning
              av mänskliga rättigheter?
            </seg>
            <seg n="908f9302">
              Vi måste då säga nej till framtida medlemmar från Balkan. Är
              det detta som är nej-sidans alternativ i folkomröstningen? Det
              måste bli det, för ni säger ju bara nej. Ni säger inte vad alternativet
              är. Vad är det nej-sidan kommer att föreslå i den folkomröstning
              som Larsson vill ha?
            </seg>
          </u>
          <note type="speaker" n="8cc6871b">
            Anf. 213 HÅKAN LARSSON (c) replik:
          </note>
          <u who="hakan_larsson_d5f45d" xml:id="i-fe574beade231c13-1" n="4984dd8d">
            <seg n="d8543c08">
              Herr talman! I alla de länder som har bestämt att de ska ha folkomröstning
              handlar folkomröstningen om ja eller nej till den framförhandlade
              konstitutionstexten. Det kommer den i så fall att göra i Sverige
              också, självfallet.
            </seg>
            <seg n="04c772ad">
              Huruvida jag kommer att stå på ja-sidan eller nej-sidan beror
              ju på innehållet i den framförhandlade texten. Blir det ett nej
              i Sverige eller i något av de andra medlemsländerna måste man
              förhandla om det här fördraget. Då gäller Nicefördraget tills
              vidare. Vad jag kan förstå innebär inte det att inte utvidgningen
              kan genomföras den 1 maj nästa år. Däremot får man då chansen
              att utifrån vad folket har sagt i folkomröstningen diskutera hur
              man kan förändra i den här texten så att man kan få ett stöd från
              folket. Det måste väl vara det grundläggande, att det är en folkligt
              förankrad konstitution, eller fördrag, som antas.
            </seg>
          </u>
          <note type="speaker" n="9297da31">
            Anf. 214 CARL B HAMILTON (fp) replik:
          </note>
          <u who="carl_b_hamilton_f03c03" xml:id="i-a88b67f0f0e77cce-11" n="bcf8517e">
            <seg n="f22f7333">
              Herr talman! Jag tror att vi alla kan vara överens om att prognosen
              är att Håkan Larsson kommer att stå på nej-sidan.
            </seg>
            <seg n="abbb26f3">
              Den fråga som jag reser, vad alternativet blir vid ett nej, gäller
              ju även de andra länderna. Nej-sidan kommer att möta denna fråga
              där också. Det är därför som jag redan nu ställer den till Håkan
              Larsson i Sverige. Vad är ert alternativ om det blir ett nej?
              Det är ju det som ni förespråkar. Vad har ni att bjuda de nya
              länderna? Hur ska EU kunna vara effektivt? Det finns ju ett effektivitetsmål.
              Hur ska ni säkerställa en lugn och demokratisk utveckling i de
              länder som de facto kommer att nekas ett fullvärdigt och effektivt
              medlemskap? Hur ser ditt nej-alternativet ut, Håkan Larsson?
            </seg>
          </u>
          <note type="speaker" n="c4b38dbb">
            Anf. 215 HÅKAN LARSSON (c) replik:
          </note>
          <u who="hakan_larsson_d5f45d" xml:id="i-fe574beade231c13-2" n="4984dd8d">
            <seg n="7f0f5d3a">
              Herr talman! Carl B Hamilton vet säkert att Tjeckien kommer att
              folkomrösta, för man ser att detta är ett väldigt stort steg.
              Även efter att man har blivit medlem menar man att det här måste
              förankras i folkopinionen. I Polen finns en mycket stark sådan
              diskussion för närvarande. Jag tycker att vi självfallet ska ha
              en sådan bred diskussion i Sverige också. Är svenska folket, de
              svenska väljarna, för den konstitution som kommer att förhandlas
              fram? Då kommer de att rösta ja. Är de kritiska på någon punkt
              kommer de att rösta nej. Då innebär det att länderna får sätta
              sig ned och förhandla fram en förändrad konstitution. Det måste
              vara det mest demokratiska, att man förankrar en europeisk konstitution
              i folkviljan i alla länder och inte kör över folkviljan. Det kan
              inte vara det som håller långsiktigt, Carl B Hamilton.
            </seg>
          </u>
          <note type="speaker" n="6b3bca3a">
            Anf. 216 LEIF BJÖRNLOD (mp):
          </note>
          <u who="leif_bjornlod_77f2e0" xml:id="i-058986a52559aca8-0" n="74ce60bd">
            <seg n="3fb9f1f8">
              Herr talman! Jag lovar att jag inte ska upprepa det som tidigare
              har sagts här i talarstolen. Då torde det vara så att jag inte
              hade något mer att säga. Dock finns det en del.
            </seg>
            <seg n="26643e67">
              Jag ska först tala om att jag har lyssnat på den här debatten
              från mitt rum. Då har jag hört en hel del fördomar vädras och
              jag är glad att Carl B Hamilton är kvar i kammaren.
            </seg>
            <seg n="708c1e98">
              Det är ju så att Miljöpartiet framställs som väldigt negativt.
              Vi skulle vara emot allt samarbete. Vi vill stå utanför. Vi vill
              vara ensamma på en öde ö. Så är det inte. Vi vill samarbeta. Vi
              vill samarbeta med hela Europa, och vi vill samarbeta om många
              och viktiga frågor.
            </seg>
            <seg n="da5e2472">
              Själv tror jag inte att Carl B Hamilton skulle uppskatta om jag
              talade om för honom vad han tycker. Jag lyssnar i stället. Det
              hoppas jag att vi gör i kammaren.
            </seg>
            <seg n="14a90468">
              Det här med EU-konventet är ju steg i en process. Diskussionen
              mellan Carl B Hamilton och Håkan Larsson visar verkligen på detta.
              Det handlar om en process. En gång röstade vi för att gå med i
              EG. Nu befinner vi oss någon helt annanstans. Det är en av de
              saker som Miljöpartiet reagerar mot. Vi måste på något sätt tala
              om för de väljare som vi representerar vart det är vi ska gå.
              Det vet vi ju inte. Vi tar ju steg för steg, och endast historien
              kan utvisa var vi hamnar om vi får vara med så länge.
            </seg>
            <seg n="1c172737">
              Det är ju så att det gäller att skapa legitimitet för den riktning
              åt vilken man går. Därför vill jag understryka det som många har
              sagt, att det finns ett stort behov av att genomföra en folkomröstning.
              Det kommer inte minst att fungera som en väckarklocka för att
              människor ska sätta sig in i frågeställningarna och lyssna lite
              mera.
            </seg>
            <seg n="6b05fb8b">
              Jag har läst konventstexten och tyckt att det har varit väldigt
              spännande och roligt. Men jag har också tyckt att det hela nästan
              handlar om att sila mygg och svälja kameler. Jag tänkte ta ett
              par korta exempel. Många saker har redan sagts från talarstolen,
              men det här har inte sagts. Det är kanske inte några kameler,
              men väl grodor.
            </seg>
            <seg n="c193de50">
              Jag reagerade väldigt starkt när jag läste om förslaget till
              EU:s stadgar. Där använder man ett ord som jag tycker känns väldigt
              störande och stötande. Man talar om rashygieniska åtgärder, speciellt
              vad avser människor, och att det ska vara förbjudet.
            </seg>
            <seg n="70e4b1a0">
              Det här tycker jag känns väldigt skrämmande när vi i kammaren
              har sagt att vi inte tycker att ordet ras över huvud taget ska
              förekomma när det gäller människor. Lika fullt står detta i stadgarna.
              Jag hoppas att man när man diskuterar detta får bort det ordet.
              Det har en skrämmande klang från 1930-talet.
            </seg>
            <seg n="34b9105d">
              En annan sådan här liten groda det märks att jag är svensklärare
              hoppas jag handlar om människans värdighet. Värdighet är ett socialt
              begrepp. Det borde heta människans värde. Det är ett etiskt begrepp.
              Det är alltså ett annat, mer omfattande, begrepp.
            </seg>
            <seg n="a97b1802">
              Jag ville bara peka på de små grodorna. I övrigt har väldigt
              mycket sagts, och jag står naturligtvis bakom det mina partikamrater
              har sagt. Jag har i övrigt inget yrkande, men jag ville gärna
              lyfta fram en del frågor.
            </seg>
          </u>
          <note type="speaker" n="bcbcafec">
            Anf. 217 CARL B HAMILTON (fp) replik:
          </note>
          <u who="carl_b_hamilton_f03c03" xml:id="i-a88b67f0f0e77cce-12" n="bcf8517e">
            <seg n="cffe6bad">
              Herr talman! Att jag fick ordet måste bero på en ofrivillig huvudskakning,
              men när jag nu ändå har ordet ska jag bara ställa en motfråga
              till den fråga som alltid kommer upp om att EU är en process och
              att vi inte har kontroll över den. Men Sverige är också en process.
              Vad är målet för Sverige? Svara på det.
            </seg>
          </u>
          <note type="speaker" n="8aefa1bc">
            Anf. 218 LEIF BJÖRNLOD (mp) replik:
          </note>
          <u who="leif_bjornlod_77f2e0" xml:id="i-058986a52559aca8-1" n="74ce60bd">
            <seg n="83b9f1c0">
              Herr talman! Jag kan inte fråga Sverige vad det har för målsättning.
              Däremot kan jag som politiker och representant för ett parti tala
              om vad jag som miljöpartist vill med Sverige. Det är vad jag kan
              tala om. Det är i det här fallet betydligt svårare att få höra
              vad EU vill. Det handlar naturligtvis om människorna som bygger
              det.
            </seg>
          </u>
          <note type="speaker" n="7353444b">
            Anf. 219 KERSTIN LUNDGREN (c) replik:
          </note>
          <u who="kerstin_lundgren_078b71" xml:id="i-868a98510ae3c909-8" n="dee0f464">
            <seg n="62be5f3c">
              Herr talman! Steg i en process det är helt rätt. Det är det som
              är så spännande. En process är det möjligt att påverka om man
              skapar ett demokratiskt ramverk. Det vill vi göra, men Miljöpartiet
              kramar mellanstatlighetens slutna rum. Det förvånar mig.
            </seg>
            <seg n="e19c1fff">
              Jag ska inte kommentera vad Miljöpartiet har för synpunkter när
              det gäller vart man ska gå oavsett om det handlar om Sverige eller
              länderna inom EU. Men jag har noterat en sak när jag har lyssnat
              på många företrädare för Miljöpartiet. Det verkar som om ni har
              läst Svart på vitt om EU , som ingår i Nej till EU:s skriftserie,
              mer ingående än vad ni har läst konventets förslag. Där står det
              någonting som är ganska spännande, apropå resonemanget om folkomröstning.
            </seg>
            <seg n="74c49ae4">
              Där säger man att möjligheten att i folkomröstning säga nej till
              fördraget är en väg att gå ur unionen. Det är väl den processen
              som Miljöpartiet, åtminstone majoriteten i Miljöpartiet än så
              länge, framför allt vill driva. I det fallet vet ni vart ni vill
              gå. Ni vill går ur EU. Men dölj då inte det! Gör det tydligt!
            </seg>
            <seg n="6e38b9b6">
              Den folkomröstningen hade vi, herr talman, 1994. Det är det mandatet
              som den här riksdagen ska förvalta och utifrån det vi ska sluta
              nya fördrag.
            </seg>
          </u>
          <note type="speaker" n="bcab3b2f">
            Anf. 220 LEIF BJÖRNLOD (mp) replik:
          </note>
          <u who="leif_bjornlod_77f2e0" xml:id="i-058986a52559aca8-2" n="74ce60bd">
            <seg n="befc77f5">
              Herr talman! Jag tycker att det är lite magstarkt att Kerstin
              Lundgren ställer mig till svars för vad andra har skrivit. Och
              jag kan naturligtvis inte svara på det. Men jag kan svara på det
              när det gäller vår syn på demokrati. Då ska jag ställa ett par
              frågor till dig.
            </seg>
            <seg n="4de122e5">
              Hur stor kan en demokrati bli och fortfarande ha legitimitet?
              Och hur många gånger kan man vara representativ i hur många steg
              kan representativiteten fungera och ändå ha legitimitet och framför
              allt människors engagemang i frågeställningarna?
            </seg>
            <seg n="35b981b3">
              Jag tror inte att svenska folket är intresserat av att gå till
              val och diskutera mulåsneavelns problem i Portugal. Den frågan
              ska vi inte ha. Demokrati kräver nämligen insatta och engagerade
              människor som kan frågan. Däremot tror jag att vi kan de saker
              som berör oss i Sverige. Och du har rätt såtillvida att vi väldigt
              gärna arbetar med mellanstatliga begrepp.
            </seg>
            <seg n="c6e5ca3b">
              Man talar om innanför eller utanför EU, vilket är ett ganska
              naivt synsätt, men det var demagogiskt ganska bra i folkomröstningen.
              Vi kommer aldrig att upphöra att ha avtal med olika länder och
              stater. Men vad vi gör nu är att vi lämnar bort delar av lagstiftningsinstrumentet.
              Vi lämnar bort delar av det instrument med vilket vi styr oss
              själva. Och det tycker vi är att lämna bort för mycket till EU.
              Men att vi kommer att ha samarbete och avtal är självklart.
            </seg>
          </u>
          <note type="speaker" n="14affe20">
            Anf. 221 KERSTIN LUNDGREN (c) replik:
          </note>
          <u who="kerstin_lundgren_078b71" xml:id="i-868a98510ae3c909-9" n="dee0f464">
            <seg n="16512195">
              Herr talman! Jag noterar att Leif Björnlod inte kommenterar det
              miljöpartistiska vägvalet vart ni ska gå om ni går ut ur EU. Det
              valde du att inte kommentera. Men jag misstänker att det ändå
              är det som innerst inne brinner hos Leif Björnlod.
            </seg>
            <seg n="9ee7f6a7">
              Jag vill också kommentera det som han sade om demokrati. Är det
              möjligt för Leif Björnlod att se världen framför sig som en arena
              där människor tillsammans kan lösa problem, där det är möjligt
              att skapa flera demokratiska rum och flera demokratiska nivåer
              där människors röster kan bli hörda? Eller är det bara de slutna
              rummen där statsråd sitter på rad som kan leva i Leif Björnlods
              föreställningsvärld? Är det kommunalrådsförbund på världsnivå
              som Leif Björnlod förespråkar? I så fall är det en bild som är
              diametralt motsatt mot min bild. Jag vill ha direktval, demokrati,
              tydlighet, överblickbarhet och möjlighet för medborgarna att påverka,
              utkräva ansvar och göra sina röster hörda.
            </seg>
          </u>
          <note type="speaker" n="fda44761">
            Anf. 222 LEIF BJÖRNLOD (mp) replik:
          </note>
          <u who="leif_bjornlod_77f2e0" xml:id="i-058986a52559aca8-3" n="74ce60bd">
            <seg n="9873faab">
              Herr talman! Jag har nog också den uppfattningen att jag vill
              ha direktval och att jag vill höra vad väljarkåren säger. Det
              är därför som vi pläderar för en folkomröstning och finner att
              det är viktigt.
            </seg>
            <seg n="da56a732">
              Vi har ett globalt arbete som pågår i FN, och där arbetar vi
              med en representativitet. Och det måste naturligtvis finnas demokrati
              i många olika led.
            </seg>
            <seg n="67d6f71f">
              Men vad blir kvar att besluta om om vi lämnar ifrån oss alltför
              mycket av lagstiftningsrätten till andra krafter där vi har en
              väldigt liten påverkan?
            </seg>
            <seg n="ebd04738">
              Därför tycker jag att en folkomröstning är ett utslag för en
              direkt demokrati som Kerstin Lundgren efterlyste.
            </seg>
          </u>
          <note type="speaker" n="c8134c62">
            Anf. 223 BÖRJE VESTLUND (s):
          </note>
          <u who="borje_vestlund_fc77bc" xml:id="i-95015f2484891943-0" n="a61bb2cb">
            <seg n="c573d9ad">
              Herr talman! Jag tycker att transportpolitiken också måste uppmärksammas
              i den här debatten. Vi som i det här parlamentet arbetar med just
              transportfrågor har med stor förvåning konstaterat att transportpolitiken
              inte har arbetats in i konventet eller i regeringens skrivelse.
              Vi vill därför ha en förändring till stånd.
            </seg>
            <seg n="2c47c10f">
              Vi kan konstatera att få frågor är så gränsöverskridande som
              transportpolitiken. Jag ska peka på några exempel.
            </seg>
            <seg n="12a4fb1c">
              Man kan nästan säga att sjöfarten är en internationell bransch
              per definition. Det handlar mycket om miljöfrågor. Få vet att
              just sjöfarten har väldigt stora miljöproblem, inte bara att man
              kan släppa ut olja och så vidare. Dessutom måste man arbeta ganska
              ordentligt med sjöfarten för att få en ren och bättre sjöfart.
              Detta kan Sverige inte göra ensamt. Vi kan ha egna regler, men
              det påverkar knappast sjöfarten totalt sett i vårt land, utan
              detta måste vara något som vi gör på EU-nivå.
            </seg>
            <seg n="cb4a825b">
              För att vi ska få en bra säkerhet inom sjöfarten, inte minst
              för passagerare, krävs det att man arbetar för det i hela unionen.
            </seg>
            <seg n="4808e31a">
              Beträffande flyget och 11-septemberkatastrofen kan vi konstatera
              att efter USA var det EU som lyckades skapa ordentliga säkerhetsbestämmelser
              över hela unionen. På samma sätt pågår det diskussioner både här
              hemma och internationellt om miljön och flyget.
            </seg>
            <seg n="cf4e29c7">
              Järnvägen är ett jätteviktigt område där man av tradition har
              haft olika standarder i olika länder, ursprungligen ofta av försvarsskäl.
              Men dessa olika standarder finns fortfarande kvar. I fråga om
              detta är det mycket viktigt att man har en gemensam politik för
              hela unionen.
            </seg>
            <seg n="38904b2d">
              Man kan även konstatera att det finns mycket som kan göras i
              fråga om vägtrafiken, inte minst i fråga om miljön. Man behöver
              också arbeta mycket mer med trafiksäkerheten. Vi tycker från svensk
              sida att det är ett problem att man inte har arbetat mer i EU
              med det.
            </seg>
            <seg n="c67a1cb6">
              Ett annat område inom EU där det är viktigt att det finns en
              gemensam politik och gemensamma mål är IT-frågorna, inte minst
              säkerheten. Det gäller också de system som kallas e-Europe, alltså
              24-timmarsmyndigheten, e-vård och så vidare.
            </seg>
            <seg n="75a2f068">
              Herr talman! Det kanske allra viktigaste för att det ska finnas
              en fungerande inre marknad är att det finns en ordentlig och fungerande
              transportpolitik. Det är därför så viktigt att transportpolitiken
              på ett tydligt sätt genomarbetas i regeringskonferensen.
            </seg>
            <seg n="b382a5bb">
              Trafikutskottet har yttrat sig i denna fråga. Utskottet var enigt
              i sin skrivelse och påtalade just denna förvåning. Vi menar att
              det har tagits flera bra initiativ inom EU, bland annat kommissionens
              vitbok Den gemensamma transportpolitiken fram till 2010: Vägval
              inför framtiden . I detta sammanhang betonar trafikutskottet att
              det är angeläget med ett hållbart transportsystem i framtiden.
              Det saknas inte visioner och mål i transportpolitiken. Problemet
              är att de inte finns samlade på ett ställe. Det är därför som
              det är med stor förvåning som vi har sett att man inte har samlat
              ihop målen i transportpolitiken på samma sätt som man har gjort
              på andra sakområden.
            </seg>
            <seg n="f9ef57e6">
              När det sammansatta utskottet behandlade trafikutskottets skrivelse
              kunde man ställa sig bakom den. Det är mycket glädjande, och vi
              ser fram emot det slutliga förslaget till konstitution där vi
              hoppas att man kommer att lyfta fram den gemensamma transportpolitiken.
            </seg>
          </u>
          <note type="speaker" n="146a9387">
            Anf. 224 INGVAR SVENSSON (kd) replik:
          </note>
          <u who="ingvar_svensson_8b2598" xml:id="i-7e12af83dd01fe75-1" n="c9b51209">
            <seg n="48d24721">
              Herr talman! Jag blev något förvånad över Börje Vestlunds påstående
              att konventet inte har behandlat transportområdet. Det finns ju
              med i artikel 13 i den första delen om delade befogenheter transport
              och transeuropeiska nät står det där. Och i den tredje delen finns
              det med från artikel 133 till och med artikel 143. Påståendet
              att det inte finns med i konventets förslag är alltså, såvitt
              jag kan se, felaktigt.
            </seg>
          </u>
          <note type="speaker" n="d9d06005">
            Anf. 225 BÖRJE VESTLUND (s) replik:
          </note>
          <u who="borje_vestlund_fc77bc" xml:id="i-95015f2484891943-1" n="a61bb2cb">
            <seg n="7e977be5">
              Herr talman! Jag har inte sagt att det inte finns med, men det
              har inte genomarbetats, utan det är samma mål som fanns tidigare.
              Man har inte arbetat in de nya delarna som har redovisats i bland
              annat EU:s vitbok om transportpolitiken. Det hade vi trott att
              man skulle göra under arbetets gång.
            </seg>
          </u>
          <note type="speaker" n="26b835dc">
            Anf. 226 BJÖRN VON DER ESCH (kd):
          </note>
          <u who="bjorn_von_der_esch_2015f4" xml:id="i-f2845bd0545b7a6d-0" n="6cb043af">
            <seg n="92e16496">
              Herr talman! Skandia eller Systembolaget privat eller offentlig
              sektor spelar ingen roll. Vi ser ett rättssamhälle i gungning.
              Riksdagen är dessvärre inte utan skuld till detta. Trots sin uppgift
              som rättsstatens främsta företrädare har nämligen riksdagen redan
              tidigare åsidosatt grundlagar i just EU-frågor. Där låter man
              numera allt oftare politiska hänsyn ta över de rättsliga. Vilka
              signaler det ger ute i samhället förstår nog alla.
            </seg>
            <seg n="1a5b2d42">
              Nästa brott mot grundlagen kan bli när förslaget till EU-konstitution
              ska antas. Regeringen sätter bocken till trädgårdsmästare genom
              att åberopa sina egna tjänstemän, som inte oväntat intygar att
              konstitutionen inte strider mot grundlagen. Motsatsen vore ju
              en sensation.
            </seg>
            <seg n="04a3bb0b">
              Tunga remissinstanser varnar emellertid för att förslaget uppenbart
              strider mot vår grundlag i minst tre väsentliga avseenden. Det
              gäller statsskickets principer, flexibilitetsklausulen och passerellen.
            </seg>
            <seg n="e761aee8">
              Riksdagen har hittills valt att mörka om vart dessa tre försåtliga
              begrepp kan leda. Vad gäller statsskickets principer vill man
              inte ens ge en definition. Men om vi godtar luddiga skrivningar
              har vi gjort oss rättslösa gentemot EU:s framtida maktanspråk.
              Det kan också gälla vår svenska krona. Därför krävs det, menar
              jag, en lagrådsprövning nu . Den debatt vi här hörde om det hela
              var grundlagsstridigt eller inte visar väl att det är en juridisk
              prövning av grundlagarna som vi behöver, inte en politisk.
            </seg>
            <seg n="7fba8c11">
              Riksdagsmajoriteten vill utan folkomröstning slå samman Sverige
              med 24 nationer till en enda union. Folkomröstningar påstås nu
              hota parlamentarismen detta just i Sverige, medan man i halvdussinet
              EU-nationer redan har beslutat om folkomröstning.
            </seg>
            <seg n="ce95e4b1">
              Men inte bara traditionella skäl åberopas mot en folkomröstning
              utan också risken för ett lågt valdeltagande. Var går då gränsen
              för att resultatet i nästa års val till EU-parlamentet ska anses
              vara demokratiskt legitimt? Det parlamentsvalet ersätter, har
              det sagts, en folkomröstning. Kan man då plötsligt acceptera 40
              %, eller kanske rentav 30 %, valdeltagande? Och om också den gränsen
              underskrids, vad säger då riksdagen till medborgarna om demokratisk
              legitimitet?
            </seg>
            <seg n="bb181ba6">
              Frågan är långt ifrån hypotetisk. Den stora andel medborgare
              som uppfattar en folkomröstning som en självklar demokratisk rättighet
              i denna ödesfråga skulle se riksdagsmajoritetens vägran att tillmötesgå
              folkviljan som en maktfullkomlig bestraffning för resultatet i
              eurovalet.
            </seg>
            <seg n="020fc513">
              Som en protest mot det kan medborgarna besluta sig för att bojkotta
              valet till EU-parlamentet. Jämfört med en folkomröstning om EU-grundlagen
              uppfattas nämligen EU-parlamentsvalet som ganska betydelselöst
              för den enskilde väljaren. Det är inte många svenskar som ligger
              sömnlösa på natten och våndas över vilka 19 kandidater som ska
              få åka till Bryssel nästa höst.
            </seg>
            <seg n="99c450fe">
              Om politikerna därför skulle bojkotta folket i dess demokratifråga
              kan folket svara med samma mynt och bojkotta politikerna i deras
              parlamentsval. Där ligger valdeltagandet redan under 39 %. Att
              köra över medborgarna i EU-frågan kan visa sig bli förödande för
              vår demokrati.
            </seg>
            <seg n="eb847788">
              Folkomröstningen om euron visade tre saker: att medborgarna inte
              vill ha euron som svensk valuta, att sittande riksdag inte är
              representativ för folkviljan och att valdeltagandet var anmärkningsvärt
              högt.
            </seg>
            <seg n="5a551cdc">
              Dagens krav på folkomröstning och lagrådsprövning kan därför
              inte avvisas med motiveringen att sittande riksdag företräder
              folkviljan. Det gör den inte eftersom EU inte diskuterades inför
              det senaste valet. EU var ju bannlyst. Inte ens EMU-debatten tilläts
              börja förrän efter valet.
            </seg>
            <seg n="5b7f928f">
              Om folkomröstning förvägras medborgarna krävs det därför att
              riksdagen genom ett nytt val görs representativ i EU-frågan innan
              frågan avgörs av riksdagen ett självklart demokratiskt anständighetskrav.
            </seg>
            <seg n="931f69bb">
              Sverige har nu ohjälpligt kommit på efterkälken i förhandlingarna.
              Det finns de facto ingen som lyssnar på oss inom EU:s regeringskonferens.
              Dagens maratondebatt är därför i långa stycken en ren skendebatt.
              Syftet med debatten skulle vara detta står på första sidan att
              riksdagen lägger fast Sveriges utgångspunkter under regeringskonferensen.
              Konferensen är emellertid slut om tre veckor, och redan nästa
              vecka presenteras det reviderade förslaget. Att nu, i slutskedet,
              lägga fast utgångspunkter väcker nog mer undran än respekt.
            </seg>
            <seg n="2f06a017">
              Det enda vi med säkerhet vet är att det förslag som vi i dag
              diskuterar inte är det som gäller om en vecka. Genom att vår riksdag
              försatt möjligheten att som man gjorde i andra medlemsstater samlas
              i somras har Sverige blivit totalt akterseglat.
            </seg>
            <seg n="c15c109b">
              Sanningen är alltså att regeringskonferensen har hållit på i
              fem månader utan riksdagens reella medverkan. Plötsligt står vi
              inför ultimativa krav från stormakterna. Först tre veckor före
              den planerade avslutningen visar Sveriges riksdag i konkret handling
              att vi över huvud taget finns till. Därmed sätts det punkt för
              ett osannolikt förhandlingsfiasko i denna vår ödesfråga för landets
              framtid.
            </seg>
          </u>
          <note type="speaker" n="a0850ff6">
            Anf. 227 GUNNAR HÖKMARK (m) replik:
          </note>
          <u who="unknown" xml:id="i-fddc463ccc527d24-36" n="f3e54f30">
            <seg n="f8a8337b">
              Herr talman! När det gäller den grundläggande fråga som Björn
              von der Esch tar upp, nämligen om det är så att Europeiska unionen
              är på väg att bli en stat, kan jag säga att det fördrag som vi
              nu diskuterar, liksom riksdagens ställningstagande till vilka
              kompetenser vi överlämnar, är glasklart: Europeiska unionen har
              ingen annan kompetens än den som vi genom demokratiska beslut
              här överlämnar därför att vi anser att det blir bättre beslutsformer
              och ett bättre samarbete det var det första.
            </seg>
            <seg n="6425e9e0">
              Sedan har vi det andra som, vilket jag säger återigen, är mycket
              tydligt i fördraget och som understryks ytterligare i det betänkande
              som vi diskuterar här i dag: Unionsrätten har företrädesrätt framför
              nationell rätt men konstitutionella traditioner och medlemsländernas
              politiska identitet måste respekteras.
            </seg>
            <seg n="ab2968e5">
              Jag har sagt detta många gånger här i dag. Ännu en gång vill
              jag dessutom understryka att vi inte överlämnar kompetens när
              det gäller det som är grundlagsfrågor eller statsskickets principer.
              Därmed har EU inte den kompetensen.
            </seg>
            <seg n="3d216d88">
              Sedan kommer jag till nästa fråga. Björn von der Esch antyder
              att det här i princip är odemokratiskt och att riksdagen inte
              är representativ. Det må man väl säga men jag tror inte att det
              gynnar demokratin att säga att det är odemokratiskt. Jag vill
              påminna Björn von der Esch, som säger att det inte är grundlagsenligt
              att göra så här, om att i vår grundlag kanske skiljer vi oss från
              andra länder när det gäller hur detta har reglerats står om formerna
              för hur vi överlåter beslutanderätt till Europeiska unionen.
            </seg>
            <seg n="d7205762">
              Det är faktiskt fråga om mycket stränga krav. För att först ratificera
              fördraget krävs det tre fjärdedels majoritet. För maktöverlåtelsen
              sedan krävs det också tre fjärdedels majoritet. Så är det med
              vår grundlag. Är detta inte grundlagsenligt utan i stället en
              folkomröstning som inte är angiven i grundlagen, då vill jag be
              Björn von der Esch förklara vad som är grundlagsenligt och inte
              grundlagsenligt. Ännu så länge tycker jag nämligen inte att du
              har lyckats.
            </seg>
          </u>
          <note type="speaker" n="fb961392">
            Anf. 228 BJÖRN VON DER ESCH (kd) replik:
          </note>
          <u who="bjorn_von_der_esch_2015f4" xml:id="i-f2845bd0545b7a6d-1" n="6cb043af">
            <seg n="1a22ba16">
              Herr talman! Vi har hört det här förut.
            </seg>
            <seg n="54ca76ba">
              Jag vill gärna erkänna att jag som jurist räknar mig som amatör,
              i synnerhet som grundlagsjurist. Men jag vet att vi har experter
              i det här landet. De kallas för lagråd när de träffas, och de
              gör en juridisk prövning. Däremot tror jag att konstitutionsutskottets
              ordförande gör en politisk prövning. Det är inte politiska prövningar
              vi ska ha, utan vi ska ha en juridisk prövning. Sedan får politikerna
              göra vad de vill, men vi vill först ha fram en juridisk prövning.
            </seg>
            <seg n="8bdf92c6">
              Att det ska vara så segt att få fram detta förstår jag inte.
              Det kostar ingenting extra. Det går på en vecka. Vi har gjort
              det tidigare. Men i det här fallet är det helt omöjligt att få
              fram.
            </seg>
          </u>
          <note type="speaker" n="92cc9a04">
            Anf. 229 GUNNAR HÖKMARK (m) replik:
          </note>
          <u who="unknown" xml:id="i-fddc463ccc527d24-37" n="f3e54f30">
            <seg n="9c04c8c1">
              Herr talman! Lagrådet kan pröva förslag till lagar här i Sveriges
              riksdag. Det är det som är Lagrådets kompetens och uppgift, inte
              att pröva frågan om Sveriges fördrag med Europeiska unionen.
            </seg>
            <seg n="c5d5981e">
              Jag kan gärna erkänna i kollegialitet med Björn von der Esch
              att jag inte är grundlagsjurist. Jag tycker dock att det är intressant
              att läsa vår grundlag, och jag tycker att det är viktigt att följa
              den.
            </seg>
            <seg n="5de2f021">
              Det jag har påpekat och tycker är viktigt är att vi i Sverige
              har en grundlag som anger former för överlåtelse av beslutanderätt
              till Europeiska unionen. Det är mycket stränga krav på hur detta
              ska göras. Det krävs tre fjärdedels majoritet av de röstande.
              Det är faktiskt strängare krav än de krav som Björn von der Esch
              vill föreslå.
            </seg>
            <seg n="e57bb41c">
              Intressant är också att Björn von der Esch vill att vi ska behandla
              den här typen av fråga på ett sätt som inte är företrätt i grundlagen,
              samtidigt som han menar att det är vi som förespråkar denna överlåtelse
              enligt grundlagen som inte följer grundlagen. Detta, må jag säga,
              behöver man inte vara avancerad grundlagsjurist för att finna
              en motsägelse i.
            </seg>
            <seg n="6e181d44">
              Jag tycker att Björn von der Esch skulle uppskatta att vi i Sverige
              har denna typ av beslutsform som ger minoriteten ett mycket starkt
              skydd för det har vi, och det är det vi talar om. Det finns ingen
              som har talat om eller påstått att den överlåtelse som nu är för
              handen handlar om någonting som gäller statsskickets principer,
              om man inte med detta menar utökade möjligheter för polisiärt
              samarbete över gränserna i Europa. Det har jag svårt att få till
              att handla om statsskickets principer.
            </seg>
          </u>
          <note type="speaker" n="686f3c8a">
            Anf. 230 BJÖRN VON DER ESCH (kd) replik:
          </note>
          <u who="bjorn_von_der_esch_2015f4" xml:id="i-f2845bd0545b7a6d-2" n="6cb043af">
            <seg n="4577892a">
              Herr talman! Jag ska inte bemöta allt i den här långa utläggningen.
              Låt mig bara erinra om 1994 då vi skulle gå med och gjorde den
              första grundlagsändringen. Då fick Lagrådet titta på denna ändring.
              De underkände den, vilket resulterade i att den så kallade plattläggningsparagrafen
              försvann. Sedan skrev vi om den, och den ändringen fick Lagrådet
              aldrig titta på. Så har det gått till.
            </seg>
            <seg n="397ab0f6">
              Jag kan inte förstå jo, jag kan förstå men inte acceptera att
              man inte låter Lagrådet titta på den enorma förändring som faktiskt
              sker just nu, inte bara med våra lagar utan över huvud taget med
              alla våra samhällsfunktioner.
            </seg>
          </u>
          <note type="speaker" n="23c38753">
            Anf. 231 INGVAR SVENSSON (kd) replik:
          </note>
          <u who="ingvar_svensson_8b2598" xml:id="i-7e12af83dd01fe75-2" n="c9b51209">
            <seg n="3d34eeb6">
              Herr talman! Det Björn von der Esch föreslår när det gäller en
              lagrådsremiss är en konstitutionell innovation. Konventets förslag
              motsvarar ju en statlig utredning, och dem brukar vi normalt inte
              skicka på lagrådsremisser innan regeringen har tagit ställning
              och lagt fram ett färdigt förslag.
            </seg>
            <seg n="4b294311">
              Detta säger jag mer i förbigående. Jag begärde ordet av en helt
              annan anledning.
            </seg>
            <seg n="2598fdc7">
              Björn von der Esch säger att till exempel flexibilitetsklausulen
              är i strid med grundlagen. Jag kommer mycket väl ihåg att Björn
              von der Esch en gång i tiden sade att han var för EG, alltså EG
              före Maastrichtfördraget, men mot EU. Faktum är dock att flexibilitetsklausulen
              existerade även i detta tidigare EG som Björn von der Esch var
              för. Hur kunde han vara för någonting som då enligt hans nuvarande
              uppfattning var i strid med grundlagen?
            </seg>
          </u>
          <note type="speaker" n="6e3c2c4d">
            Anf. 232 BJÖRN VON DER ESCH (kd) replik:
          </note>
          <u who="bjorn_von_der_esch_2015f4" xml:id="i-f2845bd0545b7a6d-3" n="6cb043af">
            <seg n="a27e3b52">
              Herr talman! Ingvar Svensson är ju formalistisk expert; det vet
              jag. Men det kan ju inte vara fel att Lagrådet tittar på detta
              när de gjorde det 1994.
            </seg>
            <seg n="af61cee0">
              Jag var för EG, och det är jag fortfarande, men det är ju tyvärr
              inte aktuellt längre. Däremot tittade ju Lagrådet först på den
              grundlagsändring vi gjorde. Denna underkändes av Lagrådet, och
              sedan fick inte Lagrådet titta någon mer gång. Därför stod flexibilitetsklausulen
              kvar utan att det talades om i lagtexten.
            </seg>
          </u>
          <note type="speaker" n="c011111b">
            Anf. 233 INGVAR SVENSSON (kd) replik:
          </note>
          <u who="ingvar_svensson_8b2598" xml:id="i-7e12af83dd01fe75-3" n="c9b51209">
            <seg n="71d13aca">
              Herr talman! Men konventsförslaget, Björn von der Esch, är ju
              inte ett färdigt förslag som någon auktoritet har presenterat.
              Det har inte kommit från någon regering eller från någon regeringskonferens.
              Det kan inte jämföras med ett grundlagsförslag eller med någon
              annan typ av lag som man skickar till Lagrådet. Det var det jag
              försökte klarlägga.
            </seg>
          </u>
          <note type="speaker" n="b8d224e7">
            Anf. 234 BJÖRN VON DER ESCH (kd) replik:
          </note>
          <u who="bjorn_von_der_esch_2015f4" xml:id="i-f2845bd0545b7a6d-4" n="6cb043af">
            <seg n="6f524074">
              Herr talman! Jag är tacksam för att Ingvar Svensson sade det.
              Självfallet kan lagrådsprövningen inte ske på det förslag som
              vi har diskuterat i dag och som är historia i nästa vecka. Självfallet
              gäller det jag säger det slutliga förslag som kommer men som vi
              tyvärr inte kan påverka.
            </seg>
          </u>
          <note type="speaker" n="393c47bb">
            Anf. 235 KARIN THORBORG (v):
          </note>
          <u who="karin_thorborg_894081" xml:id="i-70b65a72981e806a-0" n="6532bb7d">
            <seg n="91b6d7b7">
              Herr talman! Jag är relativt ny här i kammaren och i riksdagsarbetet
              och har kanske inte så stor erfarenhet av olika betänkanden. Jag
              har dock aldrig sett ett betänkande som innehållit så många reservationer
              som detta, 122 stycken. Det talar sitt tydliga språk om tyngden
              och motsättningarna i den här frågan.
            </seg>
            <seg n="bc3c42f7">
              Vad händer då efter den här långa debatten? De flesta yrkanden
              som ger uttryck för protester mot konventsförslaget kommer antagligen
              att avslås. Vi vet ju varandras åsikter och vet hur det kommer
              att sluta.
            </seg>
            <seg n="7a9d0318">
              Det som är värre är att ingen riktigt vet vad svenska folket
              tycker i den här frågan. Inte kommer man att få reda på det heller,
              eftersom man inte kommer att fråga de människor som berörs vad
              de tycker.
            </seg>
            <seg n="797b768e">
              I de undersökningar som har gjorts är svenskarna det folk som
              vet allra minst om konventsförslaget till konstitution. Dessutom
              är man mycket kritisk.
            </seg>
            <seg n="2e251a91">
              I betänkandet hänvisas det till att riksdagen har ägnat mycket
              tid till diskussioner. Det hänvisas också till de aktiviteter
              som EU 2004-kommittén har haft. Det arbetet, måste jag säga, har
              haft en mycket timid framtoning. Det har i alla fall inte lett
              till någon större medvetenhet i de här frågorna i de breda folklagren.
            </seg>
            <seg n="f9618480">
              Här har vi i dag en lång debatt om frågor som är av avgörande
              betydelse för människor men som de flesta inte har blivit medvetna
              om betydelsen av. Det minsta man kunde begära vore att de åtminstone
              fick en chans att ta ställning, precis som människorna i många
              andra länder får.
            </seg>
            <seg n="162fa472">
              EMU-omröstningen fick människor att börja fundera, ta till sig
              information och ta ställning. Det blev ett folkupplysningsarbete
              av stora mått. Eleverna i svenska skolor arbetade med och satte
              sig in i frågorna, även om dessa ibland ansågs vara svåra. Som
              alla vet resulterade detta i att man i valet tog ställning mot
              EMU. Befarar de som är motståndare till folkomröstning samma resultat
              i den här frågan?
            </seg>
            <seg n="73fe2733">
              Här tror jag att man arbetar emot sig själv. Om man vill att
              människor ska bli mer positiva till EU är enda sättet att genom
              debatt och information göra människorna intresserade.
            </seg>
            <seg n="6b7bba5c">
              Nu står vi inför en ny stor förändring som det kanske är ännu
              svårare att se de långsiktiga konsekvenserna av än EMU om man
              inte är insatt. Jag ska inte räkna upp allting som förändras,
              för det har många andra gjort före mig. Detta påverkar dock EU,
              och jag undrar: Är det detta EU, alltså det blivande EU, som svenska
              folket vill ha? Ja, det vet vi inte, för de kommer aldrig att
              bli tillfrågade utom i opinionsundersökningar förstås, och där
              är det ju tummen ned. Vi har alltså åtminstone en fingervisning
              om varthän det lutar.
            </seg>
            <seg n="b29e3bec">
              Jag tycker att vi borde mobilisera alla krafter och få svenska
              folket att kräva information, bråka, protestera eller hålla med,
              men kort sagt reagera på förslaget och kräva att få säga sitt.
            </seg>
            <seg n="be145d00">
              Hallå svenska folk! skulle jag vilja ropa. Vet ni vad riksdagen
              gör här i dag? Det som ni borde få vara med och folkomrösta om,
              det diskuterar vi här i dag. Hur förslaget till konstitution kommer
              att se ut i slutändan vet vi ingenting om, och ni har heller ingen
              chans att få påverka innehållet i en folkomröstning senare.
            </seg>
            <seg n="8d9a5c9a">
              Herr talman! Det finns ett stort demokratiskt dilemma i detta
              eftersom så mycket sker så snabbt utan att det förs en offentlig
              debatt. Gapet mellan dem som beslutar och folket bara ökar. Att
              förvägra folket att säga sin mening om konstitutionen är desto
              allvarligare som grundtanken i konventet var att flytta unionen
              närmare medborgarna.
            </seg>
          </u>
          <note n="1e067239">
            Jag yrkar härmed bifall till reservation 7 om krav på folkomröstning.
          </note>
          <note type="speaker" n="e0baa4dc">
            Anf. 236 GÖRAN MAGNUSSON (s) replik:
          </note>
          <u who="goran_magnusson_d75314" xml:id="i-3b1d5c8c58c88b79-3" n="919b8c98">
            <seg n="fbc850e8">
              Herr talman! Jag vill ställa en fråga eftersom Karin Thorborg
              anser att svenska folket inte vet någonting. Vad har Karin Thorborg
              själv gjort för att hålla möten och informera om konventsförslaget?
              Bakom den frågan ligger faktiskt den tanken från min sida att
              en uppgift för mig som riksdagsledamot är att försöka informera
              och diskutera med folk om de olika förslag som finns här.
            </seg>
            <seg n="fe9b659d">
              I kväll drivs tesen i den här kammaren på det sättet att det
              enbart är i samband med en folkomröstning som det blir någon folkupplysning.
              Då sviker ju Karin Thorborg och vi andra vår uppgift som riksdagsledamöter.
              Något ansvar har väl vi också i de här sammanhangen. Man kan inte
              bara säga att blir det en folkomröstning kommer folk att ta till
              sig en massa kunskap.
            </seg>
            <seg n="fb12b537">
              Dessutom framgår av betänkandet att 2004-kommittén har haft en
              rad olika arrangemang över hela landet för att upplysa om konventsförslaget.
              Det har varit utfrågningar i utskotten. Senast var det EU-nämnden
              som hade nästan en hel dag som gick ut i SVT 24. Det är att lura
              sig själv, och möjligen att försöka lura andra, att säga att det
              inte har varit någon debatt och inga försök till upplysning och
              information om förslaget till ny konstitution för EU.
            </seg>
            <seg n="fe10b072">
              Får jag sedan göra en liten ytterligare kommentar eller reflexion
              kring folkomröstningen. Det framstår här, framför allt från deras
              sida som inte tycker att vi egentligen ska ha så mycket med EU
              att göra, att det skulle finnas någon EU-filosofi om att det ska
              vara en folkomröstning. EU:s uppfattning om hur de nationella
              parlamenten eller medlemsstaterna antar konstitutionen är uttryckt
              så att det ska ske efter den tradition, den erfarenhet och de
              regler som finns i varje medlemsstat.
            </seg>
            <seg n="10705034">
              När man då räknar upp ett antal medlemsstater som ska ha folkomröstning
              vill jag peka på att i Danmark och Irland, för att ta ett par
              exempel som jag direkt känner till, föreskriver konstitutionen
              att man har folkomröstning i en sådan här fråga, medan den svenska
              konstitutionen faktiskt föreskriver att det är riksdagen som efter
              särskilda regler ska fatta beslutet.
            </seg>
          </u>
          <note type="speaker" n="7ac2f0bd">
            Anf. 237 KARIN THORBORG (v) replik:
          </note>
          <u who="karin_thorborg_894081" xml:id="i-70b65a72981e806a-1" n="6532bb7d">
            <seg n="9b4deb9a">
              Herr talman! Jag håller med Göran Magnusson om att det har gjorts
              mycket i den här kammaren. Vi har pratat mycket om det. Men jag
              menar att det här inte har nått ut. Det får vi naturligtvis alla
              ta på oss. Nog har jag försökt göra så mycket jag har kunnat,
              men det har inte varit tillräckligt.
            </seg>
            <seg n="0cd6d570">
              Alla undersökningar som gjorts visar att svenska folket inte
              är tillräckligt informerat. Jag menar att om vi hade haft en folkomröstning
              hade man blivit tvingad att ta ställning, att informera sig och
              få reda på väldigt mycket mer. Jag menar att i samband med en
              folkomröstning skulle det, precis som i EMU-frågan, bli en stor
              folkupplysningskampanj. Och jag tror att ju mer man diskuterar
              de här frågorna, desto mer tar människor till sig frågor om EU
              och blir intresserade. De som nu tycker att det här är bra borde
              faktiskt jobba mer med människor, därför att ju mer de vet desto
              mer intresserade blir de.
            </seg>
          </u>
          <note type="speaker" n="eb9600c0">
            Anf. 238 GÖRAN MAGNUSSON (s) replik:
          </note>
          <u who="goran_magnusson_d75314" xml:id="i-3b1d5c8c58c88b79-4" n="919b8c98">
            <seg n="8bd294db">
              Herr talman! Det är alldeles riktigt. Med min arbetarrörelsebakgrund
              och annat anser jag att folkbildning, människors kunskap, insikt
              och engagemang i samhällsfrågorna är det alldeles centrala. Det
              jag har vänt mig emot här är den tes som nu drivs att det enbart
              är i samband med en folkomröstning som det kan bli folkupplysning
              och folkbildning. Det är en villfarelse. Vi är 349 ledamöter i
              riksdagen som kan åka hem och tala för de här olika sakerna. Vi
              borde väl som riksdagsledamöter, tycker jag, slå vakt om vår roll
              i det politiska samhällssystemet.
            </seg>
            <seg n="7a4d490e">
              Jag har väldigt svårt att förstå att man ska driva tesen att
              det bara är en folkomröstning som kan ge förutsättningar för information.
              Det finns ju en rad andra stora frågor som vi ska avgöra. Det
              är väl viktigt att vi när vi nominerar kandidater till riksdag,
              fullmäktige och andra uppgifter genom hela den politiska processen
              faktiskt också försöker plocka in de politiska frågorna. Det är
              så vår författning är uppbyggd. Folkomröstning finns ju bara i
              författningen som en eller ett par rader där det står att riksdagen
              kan besluta om folkomröstning. Vi har ju en helt annan tradition
              för att ingå internationella avtal i Sverige jämfört med många
              andra länder.
            </seg>
          </u>
          <note type="speaker" n="d29f2d59">
            Anf. 239 KARIN THORBORG (v) replik:
          </note>
          <u who="karin_thorborg_894081" xml:id="i-70b65a72981e806a-2" n="6532bb7d">
            <seg n="47837107">
              Herr talman! Jag håller med Göran om att vi har ett stort ansvar.
              Men nu gäller det just den här frågan som jag diskuterar. Och
              här har inte upplysningen varit tillräcklig. Det är väldigt smärtsamt
              och det får vi alla, riksdagsledamöter och alla vi politiker,
              ta åt oss av, men det har inte varit tillräckligt. Svenska folket
              har inte tagit till sig den informationen. Jag vet inte om de
              inte är intresserade eller om vi inte har varit tillräckligt tydliga
              eller duktiga på att framföra den. Men det här är faktiskt ett
              stort kunskapsunderskott, skulle jag vilja säga.
            </seg>
          </u>
          <note type="speaker" n="f74e8a49">
            Anf. 240 INGEGERD SAARINEN (mp):
          </note>
          <u who="ingegerd_saarinen_af2951" xml:id="i-23614a594b4d861e-0" n="30644533" next="i-e75586dcb99af4e1-0"/>
          <note n="a6ca3f91">
            Herr talman! Jag yrkar bifall till reservation 110, Målen för
            jordbrukspolitiken.
          </note>
          <u who="ingegerd_saarinen_af2951" xml:id="i-e75586dcb99af4e1-0" n="30644533" prev="i-23614a594b4d861e-0">
            <seg n="ea97c471">
              Konventet vågade inte ta i en av de hetaste potatisarna, jordbrukspolitiken,
              den politik som kostar EU halva budgeten och som gör att fattiga
              bönder i u-länderna blir av med sin försörjning. Deras marknad
              förstörs av importen som subventionerats fram och av det som exporteras
              med ytterligare subventioner. Jordbrukspolitiken är en skamfläck
              och borde åternationaliseras.
            </seg>
            <seg n="ead67832">
              Fiskepolitiken är lika avskräckande. EU förbjöd till exempel
              Sverige att genomföra ett stopp för torskfisket, trots att torsken
              är på väg att utrotas. Regeringens linje för fiskepolitiken borde
              vara att EU enbart ska ha rätt att sätta miljöskyddande minimistandarder,
              inte tvinga länder att föra en miljövidrig politik.
            </seg>
            <seg n="b01f62a9">
              Havsmiljökommissionen säger att de internationella beslutsstrukturerna
              måste förändras så att möjligheter skapas för berörda stater att
              själva besluta om hur havet ska skyddas. Därför borde EU införa
              en rätt för medlemsstater att vidta nationella åtgärder för att
              skydda naturresurser, miljö och hälsa.
            </seg>
            <seg n="9ab42fc0">
              Vi anser också att restriktionerna i den fria rörligheten för
              att skydda människors och djurs hälsa och liv, för att bevara
              växter och så vidare är alldeles för snäva. De bör kompletteras
              med en uttrycklig rätt att vidta inskränkningar för miljöskydd
              om åtgärderna i övrigt är förenliga med EU-kraven.
            </seg>
            <seg n="666ae497">
              Det behövs genomgripande revideringar av områden som jordbruk,
              fiske, miljö, transport och energi för att på allvar integrera
              miljöhänsyn i fördraget.
            </seg>
            <seg n="baa89f27">
              Vi anser också att miljöpolitiken ska styras av miniminormer.
              Det måste finnas möjlighet för enskilda länder att gå före i sin
              miljöpolitik.
            </seg>
            <seg n="cf7b5f41">
              Miljögarantin är fortfarande inte en garanti på riktigt. Den
              ger inte länderna någon rätt att införa starkare lagstiftning
              för att skydda miljö och hälsa. Vi vill ha en verklig miljögaranti.
            </seg>
            <seg n="1b98a082">
              Jag vill också säga något om energi, som nu formellt ska bli
              ett område för delad kompetens. Frågan är bara hur kompetensen
              ska delas mellan unionen och medlemsstaterna.
            </seg>
            <seg n="4d96710b">
              Unionens lagstiftning står för en avreglerad elmarknad och den
              står i konflikt med unionens och även Sveriges energipolitik.
              Unionen har nämligen tagit efter modellen för den icke fungerande
              nordiska elmarknaden.
            </seg>
            <seg n="d3c0d1f1">
              De viktigaste målen för unionens politik på energiområdet ska
              vara att garantera att energimarknaden fungerar, att garantera
              försörjningstryggheten och att främja energieffektivitet och energibesparingar,
              detta inom ramen för den inre marknaden och med grundprincipen
              att konsumenterna fritt ska kunna välja leverantör. Det är naturligtvis
              en bra idé om den tillämpas på vanliga marknader. Men elmarknaden
              är speciell. Näten är naturliga monopol. Det innebär att el kan
              levereras bara av nätbolag, och konsumenterna kan inte välja nätbolag.
            </seg>
            <seg n="c9b900e5">
              El kan inte lagras. El konsumeras och produceras i samma ögonblick.
              Det betyder att det i varje ögonblick måste råda balans mellan
              hur mycket som produceras och konsumeras. Därför fungerar elmarknaden
              bara om konsumenterna kopplas till handeln på spotmarknaden och
              handlar sin el till spotpris via näten. Det skapar också goda
              incitament för effektiv elanvändning. Därför fungerar elmarknaden
              inte om konsumenterna ska handla elavtal av ett mellanled av onödiga
              leverantörer. Det avskärmar konsumenterna från prisbildningen
              på spotmarknaden. Det leder till att den nuvarande elmarknaden
              inte kan skapa balans mellan utbud och efterfrågan. Det leder
              till att konsumenternas incitament till effektiv elanvändning
              försvinner. Den nuvarande lagstiftningen, som bygger på konkurrens
              genom leverantörsbyten, går alltså stick i stäv mot de uppsatta
              målen i energipolitiken. Därför har Miljöpartiet lagt fram ett
              förslag till ny lagstiftning för elmarknaden, som skulle få den
              att fungera och harmoniera med målen för energipolitiken.
            </seg>
            <seg n="6a1d2ab1">
              Frågan är då hur kompetensen med avseende på lagstiftning ska
              fördelas mellan unionen och medlemsstaterna. Ett rimligt krav
              är att en medlemsstat ska ha lov att skapa en egen elmarknad,
              om den når målen för energipolitiken på ett effektivare sätt än
              den elmarknad som unionen använder.
            </seg>
          </u>
          <note type="speaker" n="2f521af9">
            Anf. 241 ANDERS KARLSSON (s):
          </note>
          <u who="anders_karlsson_ccab93" xml:id="i-8989499df9014df0-0" n="1ebf4f5f">
            <seg n="a1a67132">
              Herr talman! Arbetsmarknadsutskottet har yttrat sig över skrivelse
              nr 13 Europeiska konventet i de frågor som berör vårt beredningsområde.
              Jag ska här därför redogöra för utskottsmajoritetens syn på unionens
              mål: den sociala dialogen, öppenheten, yttrandefriheten, sysselsättningen
              samt vissa kollektivavtalsfrågor.
            </seg>
            <seg n="0d0d6d31">
              Beträffande unionens mål vill vi särskilt peka på betydelsen
              av att full sysselsättning, social marknadsekonomi och jämställdhet
              ingår i målen. Vidare ska jämställdhet och principen om icke-diskriminering
              ingå i de grundläggande värdena. Regeringen ska kraftfullt verka
              för att tydliga och klara skrivningar om jämställdhet lyfts fram
              och inte minst att regeringen arbetar för en ökad kvinnorepresentation
              i EU:s institutioner.
            </seg>
            <seg n="2481a661">
              Det är också glädjande och betydelsefullt att den sociala dialogen
              mellan arbetsmarknadens parter har utvecklats på Europanivå under
              senare år. Detta arbete måste fortsätta. Därför är det viktigt
              att parternas roll bestämt erkänns så att den sociala dialogen
              får en rättslig grund i fördraget. I ett större perspektiv är
              det också angeläget för att öka öppenheten och medborgarnas inflytande
              inom unionen. I det sammanhanget vill jag passa på att påminna
              om att konventets arbetsgrupp Ett socialt Europa rekommenderar
              att parternas roll ska erkännas i fördraget och att nuvarande
              arbetsmetoder och tillvägagångssätt för förhandlingar för att
              åstadkomma avtal på arbetsmarknaden ska stärkas.
            </seg>
            <seg n="57c51a2f">
              Herr talman! Att säkerställa öppenhet och yttrandefrihet för
              anställda är en grundläggande demokratifråga. Arbetsmarknadsutskottet
              är väl medvetet om svårigheterna att förmå andra medlemsstater
              i unionen att acceptera och ta till sig den form av öppenhet och
              yttrandefrihet som finns i Sverige genom tryckfrihetsförordningen
              och grundlagen om yttrandefrihet. Trots svårigheterna anser vi
              att regeringen bör göra ytterligare ansträngningar för att vinna
              gehör för vikten av yttrandefrihet för anställda i EU:s institutioner,
              organ och myndigheter.
            </seg>
            <seg n="ed9c9a7d">
              Vi ser positivt på en samordning mellan ekonomisk politik och
              sysselsättningspolitik, men vi vill samtidigt framhålla att det
              ska finnas en överenskommelse mellan dessa båda delar. Annars
              finns risk för att det i fördraget kan uppfattas som att sysselsättningspolitiken
              är underordnad den ekonomiska politiken. Bland annat sägs i artikel
              III-99 att sysselsättningsmålet ska beaktas när unionens politik
              utformas. I artikel III-100 talas om att riktlinjerna för sysselsättningen
              ska stämma överens med de ekonomiska och politiska riktlinjerna.
              Vi förespråkar därför ett klarläggande om de båda politikområdena
              ska vara jämbördiga.
            </seg>
            <seg n="3fa69a81">
              Sist vill jag särskilt peka på betydelsen av att bibehålla nuvarande
              möjligheter att genomföra EU-regler på det arbetsrättsliga området
              genom kollektivavtal oavsett om reglerna tillkommer genom vanligt
              förfarande, genom lagstiftning eller med stöd av fördraget genom
              avtal på unionsnivå mellan arbetsmarknadens parter.
            </seg>
            <seg n="7e71af44">
              Utskottsmajoriteten förutsätter att regeringen kärnfullt verkar
              för att motsvarande tillvägagångssätt kan användas i fortsättningen
              på det sociala och politiska området. Utöver detta bör regeringen
              försöka åstadkomma en reglering i fördraget av rätten till gränsöverskridande
              fackliga sympatiåtgärder.
            </seg>
            <seg n="7d6b0c8e">
              Herr talman! Jag finner att det sammansatta utskottet i stort
              delar vår uppfattning, och jag har inga andra yrkanden än vad
              mina socialdemokratiska kamrater tidigare har yrkat.
            </seg>
          </u>
          <note type="speaker" n="4ef86984">
            Anf. 242 TUVE SKÅNBERG (kd):
          </note>
          <u who="tuve_skanberg_14bfab" xml:id="i-0c0f0c6de44e076e-0" n="4290a171">
            <seg n="0d9ed03b">
              Herr talman! I dag debatterar och beslutar det är fortfarande
              i dag Sveriges riksdag om Sveriges inställning till den konstitution
              som ska reglera gemenskapen mellan EU:s medlemsländer. Konstitutionen
              berör frågor som EU:s befogenheter, institutioner, finanser, ett
              lands utträde ur EU, rättsskipning och mycket mera. Detta formella
              regelverk är naturligtvis nödvändigt för att kunna reglera de
              nu snart 25 självständiga medlemsnationernas samarbete.
            </seg>
            <seg n="0ab65e72">
              Men, herr talman, det är lika viktigt viktigare att lägga en
              god värdegrund för samarbetet i EU som svarar på frågan om vilken
              värdegemenskap Europa har och var denna värdegrund har sina rötter.
            </seg>
            <seg n="abc428d4">
              Som kristdemokrat vill jag självfallet lyfta fram den kristna
              värdegrunden som den enda, åtminstone viktigaste, odisputabelt
              historiskt givna. När vi kristdemokrater under de borgerliga regeringsåren
              19911994 var med och utformade, tillsammans med alla övriga partier,
              nu gällande läroplan för grundskolan och gymnasiet skrevs på vårt
              förslag in i regeringspropositionen: Som särskilt viktig framstår
              skolans värdegrund, förankrad i kristen etik och västerländsk
              humanism. Om detta blev det en kraftig debatt, och riksdagen kunde
              enas i en majoritet att ge sitt bifall till att uttrycka den gemensamma
              skolans värdegrund just så. Därför lyder värdegrundsavsnittet
              i gällande 1994 års läroplan: Skolan har en viktig uppgift när
              det gäller att förmedla och hos eleverna förankra de värden som
              vårt samhällsliv vilar på. Människolivets okränkbarhet, individens
              frihet och integritet, alla människors lika värde, jämställdhet
              mellan kvinnor och män samt solidaritet med svaga och utsatta
              är de värden som skolan ska gestalta och förmedla. I överensstämmelse
              med den etik som förvaltas av kristen tradition och västerländsk
              humanism sker detta genom individens fostran till rättskänsla,
              generositet, tolerans och ansvarstagande.
            </seg>
            <seg n="59f62540">
              Detta är den nu gällande värdegrunden i skolan i vårt land, ett
              sekulariserat land som Sverige. Hur mycket mer rimligt och relevant
              är det då inte att deklarera detsamma för Europa som helhet i
              EU:s konstitution?
            </seg>
            <seg n="4d1d0e21">
              I riksdagsmotionen Europas framtidsfrågor skriver vi kristdemokrater
              därför:
            </seg>
            <seg n="dbdfe3cc">
              "Kristendomens historiska och idéhistoriska betydelse för formandet
              av Europas identitet, gemensamma värden, kulturarv och samhälleliga
              institutioner är av oomtvistligt unik karaktär. Utan att förringa
              andra inflytelser och traditioner som mer regionalt eller under
              mer begränsade tidpunkter lämnat betydande bidrag till Europas
              utveckling saknar kristendomen motstycke i dess påverkan och utformning
              av den europeiska civilisationen och dess identitet. Kristdemokraterna
              vill därför göra EU till en union uppbyggd på den kristna traditionen
              och med en värdegemenskap som innefattar religionsfrihet för alla,
              respekt för människans värdighet, frihet, demokrati, jämställdhet,
              rättsstatsprincipen och skydd av de mänskliga rättigheterna."
            </seg>
            <seg n="2ae39eeb">
              Både i dag i debatten och tidigare i höst har Holger Gustafsson
              deklarerat och understrukit just vikten av att den kristna idétraditionen
              skrivs in i inledningen av konstitutionen. Är det då realistiskt
              och möjligt att göra detta? Ja, det är inte bara möjligt något
              annat vore onaturligt och ohistoriskt. Jag sade nyss att den här
              värdegrunden finns inskriven i nu gällande läroplan i ett sekulariserat
              land som Sverige. Hur mycket mer självklart vore det att Sverige
              ger bifall till det inte bara i vår egen skola utan också i hela
              Europa? Är det möjligt?
            </seg>
            <seg n="b208f3d9">
              Den 9 oktober hade jag i Bryssel tillsammans med ledamöter från
              det svenska konstitutionsutskottet tillfälle att i en och en halv
              timme delta i ett samtal mellan oss ledamöter och EU-kommissionens
              generalsekreterare Javier Solana. Hans ord får ju i sådana här
              sammanhang sägas väga mycket tungt. Samtalet handlade om EU:s
              konstitution. På min fråga om möjligheterna att i en preambel,
              eller inledning, till konstitutionen skriva in just EU:s värdegrund
              och dess historiska rötter välkomnade Solana just en sådan skrivning.
              Han tillade med ett leende att det ju inte räcker med att skriva
              in värdegrunden i preambeln för att EU:s skeptiker ska gilla EU
              och dess konstitution, och det är naturligtvis självklart.
            </seg>
            <seg n="1398b59d">
              Men, herr talman, när man bygger ett hus är det viktigt att lägga
              en god och hållbar grund för bygget. Jag menar att en bättre grund
              för gemenskapen mellan Europas stater än den kristna värdegrunden
              inte kan läggas.
            </seg>
          </u>
          <note n="11941f81">
            Därför, herr talman, instämmer jag i Holger Gustafssons tidigare
            yrkande om bifall till reservation 21, under punkt 18.
          </note>
          <note type="speaker" n="486626e7">
            Anf. 243 ANNE LUDVIGSSON (s):
          </note>
          <u who="anne_ludvigsson_448026" xml:id="i-f4be5322b071fd5c-0" n="4df3ee54">
            <seg n="08f6206b">
              Herr talman! Det är nästan så att man skulle vilja gå i polemik
              mot föregående talare, men det är inte mitt uppdrag här.
            </seg>
            <seg n="b20fcfb6">
              När vi i dag diskuterar EU:s framtid i ett Europa, mot mer öppenhet,
              demokrati och grundläggande mänskliga rättigheter har Turkiet
              åter drabbats av ett fruktansvärt bombdåd. Nyligen besökte jag
              Turkiet för att bilda mig en uppfattning om det reformarbete för
              mänskliga rättigheter som pågår i Turkiet. Jag vill framföra mina
              djupa kondoleanser till det turkiska parlamentet och det turkiska
              folket och beklagar djupt det som inträffat. Terrordåd är ett
              angrepp på mänskliga rättigheter och demokrati och ett hot mot
              öppenheten i samhället.
            </seg>
            <seg n="53ae71ee">
              Herr talman! Betänkandet från det sammansatta utskottet behandlar
              framtidskonventets förslag om EU:s framtid. Det handlar om vilket
              framtida Europa vi vill ha. De beslut vi fattar här i dag, och
              de beslut regeringskonferensen tar, berör kvinnors och mäns liv
              och vardag i den framtida europeiska unionen.
            </seg>
            <seg n="5989a013">
              De förslag som konventet lagt fram är en god grund för arbetet
              under regeringskonferensen. Vår förhoppning är att vi med den
              nya konstitutionen får ett mer effektivt, demokratiskt och öppet
              EU.
            </seg>
            <seg n="af791c75">
              Men det finns delar som berör demokratifrågorna som kunde ha
              skrivits tydligare.
            </seg>
            <seg n="66e35814">
              En stor del av det svenska folket stöder vårt EU-medlemskap och
              vill använda det för att förbättra samhället. Det gäller också
              för de nya medlemsländernas medborgare. Drygt hälften av EU:s
              medborgare är kvinnor, som också vill använda medlemskapet för
              ett bättre och jämställt samhälle. Sverige är ett föregångsland
              och en förebild vad gäller jämställdhet. Det finns en stark tilltro
              till att Sverige driver jämställdhetsfrågorna tydligt och klart
              inom unionen, vilket Sverige också har gjort.
            </seg>
            <seg n="628e5340">
              Det sammansatta utskottet har behandlat jämställdheten i samband
              med flera motioner. Utskottet konstaterar att jämställdhet lyfts
              fram i avsnittet om EU:s mål. Man skriver vidare att regeringen
              vid regeringskonferensen måste arbeta för att jämställdhet också
              skrivs in bland de grundläggande värdena. Det har rått en viss
              förvirring om begreppen jämställdhet och jämlikhet i de tidigare
              skrivningarna.
            </seg>
            <seg n="06be0ac8">
              Med min motion vill jag gå ännu längre och se jämställdhet som
              en demokratifråga som borde finnas med i de grundläggande rättigheterna.
              Jämställdhet är en demokratifråga som inte fått sin rätta tyngd
              och sitt rättmätiga utrymme inom EU och inom EU:s medlemsländer.
              EU-konventets sammansättning gjorde förmodligen inte jämställdhetsfrågorna
              lättare att driva, men Sverige var ändå framgångsrikt i det avseendet.
            </seg>
            <seg n="1b39ae94">
              Herr talman! Jag kan konstatera att ett omfattande arbete återstår
              innan vi har nått det Europa som vi socialdemokrater vill ha,
              ett Europa där kvinnor och män har samma möjligheter, rättigheter
              och skyldigheter. Detta arbete är allas ansvar, och regeringen
              bör också med kraft driva frågan om jämn representation av kvinnor
              och män i EU:s institutioner och beslutande organ, inkluderat
              EU-kommissionen. Kvinnor måste känna igen sig och sina vardagsfrågor
              i EU-politiken och bland dem som ska företräda dem detta för att
              vi ska kunna prata om ett medborgarnas Europa och för att få kvinnor
              än mer engagerade i EU-frågor och i EU-samarbetet.
            </seg>
          </u>
          <note type="speaker" n="302acb57">
            Anf. 244 TUVE SKÅNBERG (kd) replik:
          </note>
          <u who="tuve_skanberg_14bfab" xml:id="i-0c0f0c6de44e076e-1" n="4290a171">
            <seg n="379445af">
              Herr talman! Anne Ludvigsson sade att hon nästan skulle gå i
              svaromål på mitt anförande, som jag nyss höll. Det vill jag gärna
              ge henne tillfälle att göra.
            </seg>
            <seg n="0cc1ad6b">
              Hon talade om jämställdhet mellan kvinnor och män, efter att
              jag hade citerat just det uttrycket ur nu gällande läroplan för
              såväl grundskolan som gymnasiet. Min fråga är: Har Anne Ludvigsson
              något att invända mot nu gällande läroplan?
            </seg>
          </u>
          <note type="speaker" n="bbe73a13">
            Anf. 245 ANNE LUDVIGSSON (s) replik:
          </note>
          <u who="anne_ludvigsson_448026" xml:id="i-f4be5322b071fd5c-1" n="4df3ee54">
            <seg n="e2e24e02">
              Herr talman! Jag har inte något att invända mot nu gällande läroplan.
              Det som jag reagerade mot var ett framtida Europa som ska bygga
              på en kristen grund. Jag delar inte den uppfattningen. Jag tycker
              att vi ska ha ett EU och ett Europa för medborgarna som bygger
              på mänskliga rättigheter och grundläggande rättigheter. Det var
              det som jag kände att jag i så fall ville ha sagt.
            </seg>
          </u>
          <note type="speaker" n="495fbe20">
            Anf. 246 TUVE SKÅNBERG (kd) replik:
          </note>
          <u who="tuve_skanberg_14bfab" xml:id="i-0c0f0c6de44e076e-2" n="4290a171">
            <seg n="9b285754">
              Herr talman! Låt mig få upprepa vad som står i nu gällande läroplan:
              I överensstämmelse med den etik som förvaltas av kristen tradition
              och västerländsk humansim sker detta genom individens fostran
              till rättskänsla, generositet, tolerans och ansvarstagande.
            </seg>
            <seg n="116a15f2">
              Mot detta har väl ändå Anne Ludvigsson ingenting att anmärka?
              Eller hörde jag fel?
            </seg>
          </u>
          <note type="speaker" n="0ba6a8f4">
            Anf. 247 ANNE LUDVIGSSON (s) replik:
          </note>
          <u who="anne_ludvigsson_448026" xml:id="i-f4be5322b071fd5c-2" n="4df3ee54">
            <seg n="380f1b9d">
              Herr talman! Vi diskuterar det framtida Europa och vad som ska
              stå i den framtida konstitutionen. Där ställer jag mig bakom de
              skrivningar som utskottet har. För mig är det mänskliga rättigheter
              som står i förgrunden när vi pratar om medborgarnas Europa.
            </seg>
          </u>
          <note type="speaker" n="d8de9316">
            Anf. 248 ANNELIE ENOCHSON (kd):
          </note>
          <u who="annelie_enochson_5d2b54" xml:id="i-241232f37facfd6f-2" n="6e0830b4">
            <seg n="05e72b3c">
              Herr talman! Den 14 september röstade svenska folket nej till
              EMU:s tredje steg. Det var en majoritet på 56 % som ville behålla
              den svenska penningpolitiken, och skillnaden mellan nej-sidan
              och ja-sidan var förkrossande, hela 14 %. Denna folkomröstning
              visar med önskvärd tydlighet att svenska folket inte vill ha ökad
              överstatlighet i den europeiska unionen eller centralstyrning
              på det ekonomiska området.
            </seg>
            <seg n="21d87fa4">
              Alla partier har lovat att respektera folkomröstningen, vilket
              innebär att vi inte kommer att gå med i EMU:s tredje steg.
            </seg>
            <seg n="803dc70b">
              Det är därför viktigt att svenska folket fullt ut känner sig
              tryggt med sitt beslut som det visade i folkomröstningen och vet
              att Sverige under en överskådlig framtid inte kommer att fördjupa
              sitt samarbete i valutaunionen. Det hade därför varit på sin plats
              att få folkets åsikt bekräftad i det nya framtidskonventet. Detta
              hade kunnat ske genom att Sverige hade förhandlat fram ett undantag
              liknande det som Danmark och Storbritannien har. Med folkets svar
              i ryggen hade det för regeringen varit ett ypperligt tillfälle
              att förhandla sig till ett undantag inför arbetet med EU:s framtida
              konvent.
            </seg>
            <seg n="911f9aca">
              I betänkandet som vi diskuterar i dag skriver utskottet:
            </seg>
            <seg n="b2053034">
              Att förhandla fram ett protokoll det vill säga undantag tar tid
              och kraft från andra prioriterade frågor. En sådan förhandling
              skulle också kunna försvaga vårt allmänna förhandlingsläge och
              skapa prejudikat som varken ligger i Sveriges eller övriga medlemsstaters
              intresse. Regeringen kommer därför inte att initiera en förhandling
              om ett protokoll vid regeringskonferensen.
            </seg>
            <seg n="5d22805d">
              Så mycket ger alltså regeringen för folkets vilja. EMU:s tredje
              steg har blivit en icke prioriterad fråga, och man är inte beredd
              att strida för att svenska folkets vilja ska komma fram genom
              ett formellt undantag.
            </seg>
            <seg n="bdc0220d">
              Regeringen känner sig tydligen också trygg med att kommissionens
              ordförande, Romano Prodi, dagen efter folkomröstningen uttalade
              att kommissionen inte kommer att kräva ett formellt undantag,
              en så kallad opt out , när det gäller Sveriges medlemskap i EMU:s
              tredje steg.
            </seg>
            <seg n="c19bdf7d">
              Men så länge det inte är förhandlat kan det också ändras. Vad
              händer om nästa kommissionsordförande inte delar herr Prodis åsikter?
            </seg>
            <seg n="955e0462">
              Det står vidare i utskottets text i betänkandet att regeringens
              linje kvarstår således nämligen att det är den svenska riksdagen
              som avgör frågan om svenskt deltagande.
            </seg>
            <seg n="4ba7be71">
              Riksdagens ledamöter är, visade det sig vid valundersökningar
              i samband med folkomröstningen, för EMU:s tredje steg, och en
              majoritet röstade ja i folkomröstningen. I denna fråga är alltså
              riksdagen inte representativ för svenska folket.
            </seg>
            <seg n="1bc34f03">
              Det innebär att vid en omröstning i riksdagen skulle man redan
              nästa år eller, teoretiskt, redan i morgon kunna rösta för ett
              genomförande av EMU:s tredje steg och införa euron som valuta
              och skicka penningpolitiken till centralbanken i Frankfurt.
            </seg>
            <seg n="49b8fa60">
              Herr talman! Jag anser att den svenska regeringen vid förhandlingar
              i samband med EU:s nya konstitution borde ha tagit initiativ till
              förhandlingar med mål att utverka ett undantag från EMU:s tredje
              steg.
            </seg>
          </u>
          <note type="speaker" n="a69c4a7c">
            Anf. 249 GÖRAN MAGNUSSON (s) replik:
          </note>
          <u who="goran_magnusson_d75314" xml:id="i-3b1d5c8c58c88b79-5" n="919b8c98">
            <seg n="0184d436">
              Herr talman! Alla politiska partier i riksdagen uttalade före
              folkomröstningen att man skulle följa folkomröstningsresultatet.
              Jag kan uttala i den här kammaren för Socialdemokraternas del
              att vi naturligtvis står fast vid vårt löfte att följa folkomröstningsresultatet
              i fråga om införandet av euro eller ej. Vi står alltså fast vid
              det. Frågan är då till Annelie Enochson, när hon nu tar upp det:
              Tvivlar hon på att hennes eget parti eller andra partier ska hålla
              fast vid sin ståndpunkt att hålla sig till folkomröstningsresultatet?
            </seg>
          </u>
          <note type="speaker" n="c97c3982">
            Anf. 250 ANNELIE ENOCHSON (kd) replik:
          </note>
          <u who="annelie_enochson_5d2b54" xml:id="i-241232f37facfd6f-3" n="6e0830b4">
            <seg n="c11de072">
              Herr talman! Nej, jag sade också att alla partier har sagt att
              de ska ställa sig bakom folkomröstningsresultatet. Men samtidigt
              står det faktiskt i betänkandet att riksdagen ska avgöra detta.
              Det innebär i så fall att nästa gång detta kommer upp och det
              kan, som jag sade, teoretiskt komma upp redan i morgon är det
              en majoritet här som inte har samma åsikt som majoriteten i folkomröstningen.
              Det är det som oroar mig. Om vi hade förhandlat fram ett undantag
              menar jag att svenska folket hade känt sig tryggt med det.
            </seg>
          </u>
          <note type="speaker" n="be30f577">
            Anf. 251 GÖRAN MAGNUSSON (s) replik:
          </note>
          <u who="goran_magnusson_d75314" xml:id="i-3b1d5c8c58c88b79-6" n="919b8c98">
            <seg n="0c95559c">
              Herr talman! Det är väl fullständigt teoretiskt när Annelie Enochson
              talar om att vi nästa år eller i en nära framtid skulle kunna
              fatta beslut som går emot folkomröstningsresultatet i eurofrågan.
              Partierna, i varje fall mitt parti, står fast vid vad de har sagt
              inför folkomröstningen, nämligen att vi ska följa folkomröstningsresultatet.
            </seg>
            <seg n="9cf3272a">
              Flera av oss tycker att det var trist att det blev som det blev,
              men det var bra att det blev ett mycket tydligt resultat. Det
              är det som vi har sagt att vi ska följa. Därför är alla resonemang
              om att vi nästa år eller vid något senare tillfälle hux flux skulle
              kunna göra någonting annat teoretiska. Folkomröstningsresultatet
              gäller ju.
            </seg>
          </u>
          <note type="speaker" n="23ac066d">
            Anf. 252 ANNELIE ENOCHSON (kd) replik:
          </note>
          <u who="annelie_enochson_5d2b54" xml:id="i-241232f37facfd6f-4" n="6e0830b4">
            <seg n="ecb9cceb">
              Herr talman! Nu har du visserligen ingen chans att svara, men
              jag undrar: Hur länge? Jag vet att vi har sagt att vi kommer att
              följa det, och det känns tryggt. Men frågan är: Hur länge? Hade
              vi haft ett undantag hade vi också vetat att det undantaget hade
              varat länge. Riksdagen kan alltså när man vill fatta ett beslut.
              Om det inte är nu och inte i morgon så kanske det är inom en mandatperiod
              eller två. Det är det som oroar mig.
            </seg>
          </u>
          <note type="speaker" n="b8a71817">
            Anf. 253 HILLEVI LARSSON (s):
          </note>
          <u who="hillevi_larsson_67e0bc" xml:id="i-5cbf4723e80ebd89-2" n="5a5929f6">
            <seg n="f63ab9be">
              Herr talman! Jag kan börja med att konstatera att riksdagen och
              regeringen är överens i de mest väsentliga delarna. Det är egentligen
              bara när det gäller ordförandeskapsfrågan som riksdagen och regeringen
              skiljer sig åt.
            </seg>
            <seg n="e5b72c34">
              Riksdag och regering är också överens om vad det är för fel på
              det här konventet. Man kan felaktigt tro att alla som stöder konventet
              stöder alla dess delar, men så är det inte. Riksdagen och regeringen
              är överens om att de så kallade passerellerna är tveksamma. Det
              handlar om de dubbla hattarna för utrikesministern, och man är
              även överens om var konventet inte går tillräckligt långt.
            </seg>
            <seg n="2818fc0b">
              Det är visserligen positivt att Europaparlamentet ska ha medbeslutande
              när det gäller jordbrukspolitiken, men jordbrukspolitiken borde
              inriktas mer på konsumenternas bästa och miljön och mindre utifrån
              bondens ekonomiska intressen, men regeringen har sagt att man
              är beredd att driva denna frågan under regeringskonferensen.
            </seg>
            <seg n="ab96f09c">
              Det har nämnts under debatten att det har kommit fram många reservationer
              och att det skulle vara något negativt. Jag ser detta som ett
              friskhetstecken. Det visar att riksdagen verkligen har engagerat
              sig i de här frågorna, och varje utskott har satt sig in i frågorna
              och kommit med sina synpunkter. Jag hade blivit mer orolig om
              det inte var några reservationer alls, för det hade tytt på att
              riksdagen inte hade tagit sitt ansvar.
            </seg>
            <seg n="3324d9e0">
              Jag tycker att de ärenden där det är många reservationer ofta
              är de politiskt mest intressanta frågorna, så jag tycker att det
              är positivt.
            </seg>
            <seg n="abd9661f">
              Många reservationer börjar med att det visserligen är bra att
              konventet tar ett steg framåt i det här avseendet, men sedan kommer
              invändningen att konventet borde ha tagit ytterligare ett steg
              framåt. Det ser inte jag som kritik mot konventet utan snarare
              som ett erkännande men att konventet kunde ha gått längre.
            </seg>
            <seg n="c0dfad2b">
              Ett sådant exempel är konventet som arbetsform. Det är faktiskt
              unikt i EU:s historia att arbeta på det här sättet, att man helt
              öppet och offentligt under en längre tid har en diskussion där
              även medborgarna involveras och sedan fattar beslut. Så har man
              inte gjort tidigare. Då har besluten fattats direkt och ofta föregåtts
              av många diskussioner i slutna rum.
            </seg>
            <seg n="7f48b717">
              Sedan kan man invända mot medelåldern på konventsledamöterna,
              men det kan vi faktiskt inte påverka här i Sveriges riksdag. Det
              är varje land som väljer sina ledamöter.
            </seg>
            <seg n="40117889">
              Sammanfattningsvis kan man se att resultatet av konventet egentligen
              är över förväntan, att så många länder har lyckats komma överens
              så här långt.
            </seg>
            <seg n="ec0229e7">
              Om man nu tycker att det inte har blivit tillräcklig uppmärksamhet
              kring konventet kan man inte lägga hela skulden på EU, utan det
              ligger i så fall en stor skuld på massmedierna och politikerna.
              Där ligger ett enormt ansvar att föra ut de här frågorna både
              i Sverige och i övriga EU-länder.
            </seg>
            <seg n="e701ccd7">
              Det finns många positiva resultat. När det gäller öppenheten,
              det som man tidigare sade var EU:s största problem, har man faktiskt
              infört någonting som liknar Sveriges offentlighetsprincip. Det
              är öppna möten. Till och med Europeiska centralbanken har fått
              ökad öppenhet. Det handlar om de nationella parlamenten, närhetsprincipen,
              mänskliga rättigheter i EU och om en utträdesparagraf tidigare
              ansåg många att det största skälet till att man inte skulle gå
              med i EU var att man inte kunde lämna EU. När det gäller kampen
              mot brott, terrorism, knark och trafficking är det helt nödvändigt
              att vi är med på detta för att kunna bekämpa de gränsöverskridande
              problemen.
            </seg>
            <seg n="9fc5a756">
              EU:s mål social rättvisa, miljö och jämlikhet är alla positiva.
            </seg>
            <seg n="c78e77f4">
              När det gäller frågan om folkomröstning tycker jag att det aldrig
              kan anses självklart att ha folkomröstning. Egentligen är grunden
              den representativa demokratin. Det ska finnas synnerliga skäl
              för att ha folkomröstning. Frågan är hur ofta vi ska ha folkomröstning.
              Vi hade nyligen en om euron. Nice- och Amsterdamfördragen har
              förhandlats sedan vi gick med i EU. Där var det aldrig tal om
              någon folkomröstning. Varför är det bara EU-frågor vi ska folkomrösta
              om? Varför folkomröstade vi inte om pensionsreformen, en enorm
              fråga som kommer att påverka massor med människor i Sverige?
            </seg>
            <seg n="299e6551">
              Jag tror att det finns en risk att man alltför lättvindigt tar
              till folkomröstning. Därmed smiter man från det politiska ansvaret.
              Då behöver inte partierna få någon skuld i kommande val för det
              ställningstagande man har gjort. Då skyller man på folket. Jag
              tycker inte att det är självklart ens demokratiskt.
            </seg>
            <seg n="78c9241a">
              Det är mycket lättare när det gäller EU-medlemskapet och euron.
              Där finns bara ja eller nej. Här finns hur många olika varianter
              som helst. Det visar inte minst alla dessa reservationer och alla
              dessa olika EU som man vill se. Hur ska man tolka ett nej? Ska
              man tolka det som att det även är nej till ökad öppenhet, nej
              till att nationella parlament ska få inflytande, nej till mänskliga
              rättigheter i EU, nej till en utträdesparagraf, nej till att fördraget
              ska bli mer lättläst, nej till att mål om social rättvisa och
              miljö ska införas? Ska det ligga på politikerna att tolka detta?
              Det är väl i så fall verkligen att sätta sig över folkviljan?
              Det är ju omöjligt att tolka. Att folket skulle kryssa i för vartenda
              förslag vad de vill ha eller inte säger sunda förnuftet inte är
              möjligt. Det får bli så enkelt som möjligt, naturligtvis ja eller
              nej. Jag tror inte att det är mer demokratiskt att politikerna
              sedan ska tolka ett utslag där säkert många medborgare tycker
              att en stor del är positivt men att det finns vissa delar som
              man inte gillar.
            </seg>
            <seg n="f1c8f3a7">
              Avslutningsvis vill jag säga att det är mycket glädjande att
              man har lagt en grund när det gäller fackliga rättigheter i EU.
              Nästa steg är fackliga rättigheter över gränserna så att man kan
              stå upp emot det internationella kapital som spelar ut länder
              och arbetstagare i olika länder mot varandra. Jag vill ge en eloge
              till Sören Lekberg och Lena Hjelm-Wallén för att de drev kravet
              att fackliga rättigheter även skulle vara gränsöverskridande.
              De nådde tyvärr inte ända fram utan fick nöja sig med att varje
              land skulle ha grundläggande fackliga rättigheter. Det var ett
              första viktigt steg.
            </seg>
          </u>
          <note type="speaker" n="e5cac9be">
            Anf. 254 NILS-ERIK SÖDERQVIST (s):
          </note>
          <u who="nils-erik_soderqvist_cee293" xml:id="i-86f526a6bef578b0-0" n="834ed500" next="i-1bd8e902f3db347c-0">
            <seg n="34294bfd">
              Herr talman! I denna sena timma vill jag mycket kort till kammarprotokollet
              få notera att i dagens betänkande på området folkhälsopolitik
              berörs bland annat alkoholpolitiken. Jag vill fästa uppmärksamhet
              på att det nu finns med skrivningar att det bör framgå av konstitutionen
              att skyddet för folkhälsan inte bör underordnas handelspolitiska
              krav. Med andra ord: Alkohol är inte vilken vara som helst.
            </seg>
            <seg n="b296b29c">
              Detta kan bli en viktig utgångspunkt för ett framtida och fördjupat
              samarbete med möjligheter för enskilda nationer inom den europeiska
              unionen att åstadkomma en förbättrad folkhälsa på alkoholområdet
              för sina medborgare. Det kan få en avgörande betydelse för Sveriges
              ambition och möjlighet att bibehålla en nationell restriktiv alkoholpolitik.
            </seg>
          </u>
          <note n="241ed530">
            Överläggningen var härmed avslutad.
          </note>
          <note n="4a5da4d2">
            Beslut
          </note>
          <note n="e6b9673a">
            Punkt 1
          </note>
          <note n="a9bba6c4">
            Punkt 5
          </note>
          <note n="d1ed1d8c">
            Punkt 8
          </note>
          <note n="4c7a56e1">
            Punkt 10
          </note>
          <note n="5b7ff7bd">
            Punkt 18
          </note>
          <note n="3cbade70">
            Punkt 20
          </note>
          <note n="e7f613ef">
            Punkt 29
          </note>
          <note n="5d625135">
            Punkt 30
          </note>
          <note n="b35baa3a">
            Punkt 31
          </note>
          <note n="c15d2b24">
            Punkt 42
          </note>
          <note n="1c5683c4">
            Punkt 56
          </note>
          <note n="a3c6943f">
            Punkt 57
          </note>
          <note n="c5123a0a">
            Punkt 63
          </note>
          <note n="9e18ea70">
            Punkt 65
          </note>
          <note n="e86d7115">
            Punkt 67
          </note>
          <note n="37e785b8">
            Punkt 68
          </note>
          <note n="3aeee96a">
            Punkt 69
          </note>
          <note n="2c9d8216">
            Punkt 70
          </note>
          <note n="aebd995b">
            Punkt 76
          </note>
          <note n="9ad9418b">
            Punkt 84
          </note>
          <note n="0be4a3d8">
            Punkt 87
          </note>
          <note n="10ebdeea">
            Punkt 89
          </note>
          <note n="fda489ac">
            Punkt 92
          </note>
          <note n="689efab4">
            Övriga punkter
          </note>
          <note n="28a6ce11">
            6 § Anmälan om interpellationer
          </note>
          <note n="967973c0">
            Anmäldes att följande interpellationer framställts
          </note>
          <note n="223b92b9">
            den 20 november
          </note>
          <note n="a0519d5d">
            Birgitta Ohlsson
          </note>
          <note n="0266fff1">
            Ana Maria Narti
          </note>
          <note n="c87dfd5e">
            Karin Svensson Smith
          </note>
          <note n="62f3c1e2">
            Tomas Högström
          </note>
          <note n="729862d8">
            Sten Tolgfors
          </note>
          <note n="e89337ef">
            Cristina Husmark Pehrsson
          </note>
          <note n="8b281105">
            Hillevi Engström
          </note>
          <note n="7b2c7f8a">
            Börje Vestlund
          </note>
          <note n="3a8beb13">
            Björn Hamilton
          </note>
          <note n="0b4995e9">
            Magdalena Andersson
          </note>
          <note n="eb80d03c">
            Karin Pilsäter
          </note>
          <note n="3dda8c43">
            Interpellationerna redovisas i bilaga som fogats till riksdagens
            snabbprotokoll tisdagen den 25 november.
          </note>
          <note n="7cfeb87d">
            7 § Anmälan om frågor för skriftliga svar
          </note>
          <note n="7ee65702">
            Anmäldes att följande frågor för skriftliga svar framställts
          </note>
          <note n="223b92b9">
            den 20 november
          </note>
          <note n="c972be62">
            Kent Olsson
          </note>
          <note n="cb178085">
            Lars-Ivar Ericson
          </note>
          <note n="cb178085">
            Lars-Ivar Ericson
          </note>
          <note n="6f6f8fe9">
            Gunnar Nordmark
          </note>
          <u who="nils-erik_soderqvist_cee293" xml:id="i-1bd8e902f3db347c-0" n="834ed500" prev="i-86f526a6bef578b0-0">
            <seg n="c63bd8be">
              Torsten Lindström
            </seg>
          </u>
          <note n="9e38eb6a">
            Carina Hägg
          </note>
          <note n="eb80d03c">
            Karin Pilsäter
          </note>
          <note n="3f577e09">
            Elizabeth Nyström
          </note>
          <note n="5ab898c1">
            Yvonne Andersson
          </note>
          <note n="7c4851c0">
            Sören Wibe
          </note>
          <note n="c562894c">
            Owe Hellberg
          </note>
          <note n="729862d8">
            Sten Tolgfors
          </note>
          <note n="729862d8">
            Sten Tolgfors
          </note>
          <note n="dd2221c0">
            Frågorna redovisas i bilaga som fogats till riksdagens snabbprotokoll
            tisdagen den 25 november.
          </note>
          <note n="792af88c">
            8 § Anmälan om skriftliga svar på frågor
          </note>
          <note n="6de1c287">
            Anmäldes att skriftliga svar på följande frågor inkommit
          </note>
          <note n="3f48059f">
            den 19 november
          </note>
          <note n="07ef96ee">
            Annelie Enochson
          </note>
          <note n="1d10e29c">
            Henrik S Järrel
          </note>
          <note n="84d8b739">
            Hans Backman
          </note>
          <note n="282a750c">
            Sven-Erik Sjöstrand
          </note>
          <note n="a0519d5d">
            Birgitta Ohlsson
          </note>
          <note n="cb178085">
            Lars-Ivar Ericson
          </note>
          <note n="8724b66d">
            Lars Ångström
          </note>
          <note n="c22229da">
            Eva Flyborg
          </note>
          <note n="6008ee48">
            Ulla Löfgren
          </note>
          <note n="223b92b9">
            den 20 november
          </note>
          <note n="fcf611ce">
            Birgitta Ahlqvist
          </note>
          <note n="f1567427">
            Kalle Larsson
          </note>
          <note n="167db0b5">
            Kjell-Erik Karlsson
          </note>
          <note n="fd9f7489">
            Jörgen Johansson
          </note>
          <note n="2651efd2">
            Marietta de Pourbaix-Lundin
          </note>
          <note n="185f86c1">
            Martin Andreasson
          </note>
          <note n="46f5f4cf">
            Svaren redovisas i bilaga som fogats till riksdagens snabbprotokoll
            tisdagen den 25 november.
          </note>
          <note n="9c37ae63">
            9 § Kammaren åtskildes kl. 22.50.
          </note>
          <note n="17d1084f">
            Förhandlingarna leddes
          </note>
          <note n="32dc522e">
            /Monica Gustafson
          </note>
        </div>
      </body>
    </text>
  </TEI>
</teiCorpus>
