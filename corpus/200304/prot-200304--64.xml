<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2003</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2003</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200304--64</head>
          <docDate when="2003-02-05">2003-02-05</docDate>
        </div>
      </front>
      <body>
        <div>
          <note n="5394e044">
            ﻿
          </note>
          <note n="9314410b">
            Riksdagens protokoll
          </note>
          <note n="696b40f2">
            2003/04:64
          </note>
          <note type="date" n="f78fd6f5">
            Torsdagen den 5 februari
          </note>
          <note n="907839e7">
            Kl. 12:00 - 15:05
          </note>
          <note n="82707046">
            1 § Justering av protokoll
          </note>
          <note n="fcb63ffc">
            Justerades protokollet för den 30 januari.
          </note>
          <note n="d852b6c5">
            2 § Meddelande om utrikespolitisk debatt
          </note>
          <note n="706b7160">
            Tredje vice talmannen meddelade att den utrikespolitiska debatten
            skulle äga rum onsdagen den 11 februari kl. 9.00.
          </note>
          <note n="cfc5e31a">
            3 § Svar på interpellation 2003/04:244 om centraliseringen av
            Högskolan Trollhättan/Uddevalla
          </note>
          <note type="speaker" n="fbe9b822">
            Anf. 1 Utbildningsminister THOMAS ÖSTROS (s):
          </note>
          <u who="thomas_ostros_1881c3" xml:id="i-f043894064f834c8-0" n="8342ff0c" next="i-5b36dcbc4203f8f3-0">
            <seg n="e3047280">
              Fru talman! Det är roligt med det stora intresse som frågan skapar.
            </seg>
            <seg n="e79cdcee">
              Rosita Runegrund har ställt ett antal frågor till mig angående
              de förslag som finns vid Högskolan i Trollhättan/Uddevalla i fråga
              om lokalisering av högskolans verksamhet.
            </seg>
            <seg n="b4fe37d7">
              Högskolan i Trollhättan/Uddevalla har sedan starten 1990 expanderat
              kraftigt. Det har varit ett viktigt led i de senaste årens omfattande
              utbyggnad av den högre utbildningen i hela landet. Högskolan i
              Trollhättan/Uddevalla, som i dag har drygt 9 000 studenter och
              nästan 500 anställda, har lagt stor vikt vid samverkan med det
              omgivande samhället. Bland annat har högskolan profilerat sig
              mot framför allt olika former av arbetsintegrerat lärande, vilket
              bygger på ett väl fungerande samspel med arbetslivet.
            </seg>
          </u>
          <note n="f87b1701">
            Högskolan i Trollhättan/Uddevalla bedriver i dag verksamhet i
            Trollhättan, Uddevalla och Vänersborg. I Vänersborg finns vårdutbildning,
            förskollärarutbildning samt utbildning i vissa samhällsvetenskapliga
            ämnen och språk. I Uddevalla bedrivs utbildningar i ekonomi, informatik
            samt medie- och kommunikationsvetenskap medan det i Trollhättan
            finns utbildningar inom naturvetenskap, teknik och IT.
          </note>
          <u who="thomas_ostros_1881c3" xml:id="i-5b36dcbc4203f8f3-0" n="8342ff0c" prev="i-f043894064f834c8-0">
            <seg n="d19027fd">
              Nu förs en diskussion vid Högskolan i Trollhättan/Uddevalla om
              den framtida lokaliseringen av högskolans verksamhet, en diskussion
              som naturligtvis också förs utanför högskolan i den berörda regionen.
              Inom ramen för högskolelagen (1992:1434) och andra regler för
              myndigheter som gäller för högskolor ges ett lärosäte stor frihet
              att utforma sin verksamhet, bland annat vad gäller förläggningen
              av utbildningen. Högskolan i Trollhättan/Uddevalla har tagit in
              flera olika förslag till en samlad lokalisering av den verksamhet
              som i dag finns på tre orter. Styrelsen avser att ta ställning
              till dessa förslag under våren.
            </seg>
            <seg n="c31a4cb8">
              Den väl fungerande samverkan mellan Högskolan i Trollhättan/Uddevalla
              och det omgivande samhället har varit av stor betydelse för högskolans
              utveckling. Enligt min mening ligger det ett stort värde i att
              högskolan finns lokaliserad på de orter där den finns i dag. Högskolan
              bör noga analysera effekterna av de olika förslagen om samlokalisering.
              I en sådan analys är det förstås viktigt att väga in studenternas,
              de berörda kommunernas och näringslivets synpunkter för att säkra
              högskolans framgångsrika verksamhet.
            </seg>
          </u>
          <note type="speaker" n="22080e26">
            Anf. 2 ROSITA RUNEGRUND (kd):
          </note>
          <u who="rosita_runegrund_9cb68d" xml:id="i-ecf9f296c54197af-0" n="6cefbb4a">
            <seg n="edb53d27">
              Fru talman! Jag vill tacka utbildningsministern för svaret på
              min interpellation som jag tolkar mycket positivt. Jag tycker
              också att utbildningsministern visar en stor respekt för den öppna
              debatt som pågår bland invånare i regionen, men också bland företagen
              och politikerna. Det är en respekt också för de politiska ställningstaganden
              som man har gjort i de olika kommunerna.
            </seg>
            <seg n="379a296a">
              Jag är väl medveten om och har aldrig ifrågasatt att ett lärosäte
              har stor frihet att utforma sin verksamhet. Men jag är kritisk
              till att man driver en i mitt tycke centraliseringslinje, och
              det utan några som helst konsekvensanalyser vad gäller näringslivets
              synpunkter eller när det gäller kostnadskalkylerna.
            </seg>
            <seg n="363ef5d6">
              Det som jag tolkar som ett positivt svar från utbildningsministern
              och regeringen är att utbildningsministern i svaret säger att
              den väl fungerande samverkan mellan Högskolan i Trollhättan/Uddevalla
              och det omgivande samhället har varit av stor betydelse för högskolans
              utveckling. Han säger också att det ligger ett stort värde i att
              högskolan finns lokaliserad på de orter där den finns i dag och
              att högskolan noga bör analysera effekterna av de olika förslagen
              om samlokalisering. I en sådan analys är det förstås viktigt att
              väga in studenternas, de berörda kommunernas och näringslivets
              synpunkter för att säkra högskolans framgångsrika verksamhet.
            </seg>
            <seg n="a423bd6d">
              Det här svaret tycker jag tål att upprepas, ministern, för vi
              vet att det inom EU och i Sverige i dag finns en medvetenhet om
              att nyckeln till tillväxt är de små och medelstora företagen.
              HTU är i dag en av de högskolor som har störst utbud och erfarenhet
              av arbetsintegrerat lärande och praktik.
            </seg>
            <seg n="2209fab8">
              När det gäller regionen jag var med från början vid Västra Götalandsregionens
              tillkomst har sjukvården varit och är den mest aktualiserade frågan.
              Den fråga som jag tycker har kommit i skymundan av det som sker
              är just regionutvecklingen. I de här tre kommunerna har vi sett
              vad högskolan har betytt för just utvecklingen när det gäller
              företag och studenters möjlighet till praktik. Men det har också
              betytt att de har stannat kvar i de olika kommunerna. Jag vet
              själv för jag har barn och mågar som har studerat där. Det har
              aldrig varit problem med praktik, och de finns kvar i regionen.
            </seg>
            <seg n="9b517272">
              Tack för svaret!
            </seg>
          </u>
          <note type="speaker" n="c407dcbe">
            Anf. 3 PETER JONSSON (s):
          </note>
          <u who="unknown" xml:id="i-bfd96fff959e3d98-0" n="5a7fdb05">
            <seg n="1896860b">
              Fru talman! Jag vill också passa på att tacka utbildningsminister
              Thomas Östros för svaret på interpellationen av Rosita Runegrund.
            </seg>
            <seg n="98b9137c">
              Precis som utbildningsministern har uttalat har högskolans positiva
              utveckling i mångt och mycket berott på lokaliseringen till de
              här tre orterna, Trollhättan, Vänersborg och Uddevalla. Det stämmer
              också att utvecklingen i kommunerna har följt med i den delen.
              Det är ett samspel och ett samarbete som har varit nyckeln till
              Fyrstadsområdets utveckling, inte bara när det gäller högskolan
              utan också att vi under lång tid har använt begreppet Fyra kommuner
              med en arbetsmarknad. I det räknar jag också in Lysekil.
            </seg>
            <seg n="3a3b3834">
              Som riksdagsledamot från Trollhättan har jag följt utvecklingen
              kring högskolan. Jag tycker att högskolans styrelses förslag till
              en lokalisering, eller ett campus, är oroväckande. Partidistriktet
              Norra Älvsborg och Arbetarkommunen i Trollhättan har diskuterat
              högskolans förslag, och vi är eniga i vårt ställningstagande att
              den nuvarande lokaliseringen är det bästa alternativet.
            </seg>
            <seg n="cfec7033">
              Fru talman! Även kommunens företrädare i dessa tre kommuner är
              överens om att den nuvarande lokaliseringen är det bästa alternativet
              för kommunernas framtida samarbete och utveckling. Jag hoppas
              att debatten i dag visar att den här frågan inte enbart handlar
              om lokaliseringen av högskolan utan i stor utsträckning handlar
              om betydelsen av att hålla fast vid de intentioner som fanns när
              högskolan en gång etablerade sig i Fyrstadsområdet.
            </seg>
          </u>
          <note type="speaker" n="3e41e3c6">
            Anf. 4 LENNART NILSSON (s):
          </note>
          <u who="lennart_nilsson_3af47d" xml:id="i-c437dc4bca917d78-0" n="58763dd6">
            <seg n="cb2a8ddb">
              Fru talman! Jag tror att det utbildningsministern kommer att
              få lyssna på av ledamöter från den här regionen egentligen är
              ganska unikt. Jag utgår från att samtliga av mina kolleger i samtliga
              partier som kommer att föra talan här i dag kommer att slå fast
              att det är viktigt att högskolan får behålla den nuvarande indelningen,
              som man har byggt upp gemensamt i den här regionen.
            </seg>
            <seg n="002db3ff">
              Vi är väldigt stolta över att vi har kunnat vara med och tillsammans
              uppnå denna utveckling. Jag inser ju att ministern inte kan bedriva
              någon slags ministerstyre, men jag utgår från att utbildningsministern
              i varje fall kan tala med de ledamöter i en styrelse som väljs
              av en regering och redovisa den inställning som vi valda representanter
              från den här regionen har när det gäller de här delarna.
            </seg>
            <seg n="5ecd35da">
              Jag upplever att det är ett stort slöseri med pengar med att
              vara lokaliserad till enbart en ort. I förlängningen skulle det
              skapa enormt stora problem i det samarbete som har utvecklats
              mellan de berörda kommunerna. Jag utgår från och hoppas att svaret,
              som andas en del positivt, fullföljs så att man lyssnar på de
              politiska företrädare som finns i regionen över partigränserna.
            </seg>
          </u>
          <note type="speaker" n="b4354721">
            Anf. 5 NILS-ERIK SÖDERQVIST (s):
          </note>
          <u who="nils-erik_soderqvist_27b017" xml:id="i-34f68b611ce54c39-0" n="ee75c0f9">
            <seg n="1568fea6">
              Fru talman! Som riksdagsledamot och ledamot av högskolans styrelse
              har det funnits två skäl för mig att avvisa ett sådant långtgående
              förslag som det som antogs för drygt ett år sedan. Det finns två
              grundläggande skäl för mitt ställningstagande. Dels var det utbildningspolitiskt,
              och det behöver vi inte diskutera så mycket i dag, dels har det
              framför allt varit ett allmänpolitiskt.
            </seg>
            <seg n="b3882d8e">
              Vår särart och profil på vår högskola, så kallat arbetsintegrerat
              lärande, det vill säga samverkan mellan högskolan och näringslivet,
              men också vår alldeles unika rekryteringsprofil, har varit ett
              utbildningspolitiskt skäl för att hålla fast vid en decentraliserad
              högskola.
            </seg>
            <seg n="52d65502">
              Allmänpolitiskt handlar det om vår tillblivelse, vår historia.
              I vår region, med representation från riksdagen, har man starkt
              argumenterat för den lokaliseringen.
            </seg>
            <seg n="fa51d0f1">
              Sedan är det fråga om nuläget. Jag vill återkomma till det i
              mitt andra inlägg.
            </seg>
            <seg n="1429535b">
              Beslutet att förbereda för en samlokalisering fattades i mars
              2003. Nu deltar jag i vanlig demokratisk ordning i styrelsens
              arbete med att bereda frågan om samlokalisering. Men eftersom
              jag har reserverat mig mot beslutet är jag självklart angelägen
              om att högskolan noggrant analyserar effekterna av en samlokalisering.
            </seg>
          </u>
          <note type="speaker" n="467226dd">
            Anf. 6 KENT OLSSON (m):
          </note>
          <u who="kent_olsson_747f42" xml:id="i-ed59dca3c47b5380-0" n="0f05b971">
            <seg n="e1d42dee">
              Fru talman! Jag är den sjätte här om man räknar in ministern,
              vilket man inte kan göra helt och hållet som ändå uttrycker tvivel
              på att det kommer att bli bra med en lokalisering till ett ställe.
              Jag vet att detta inte är ett politiskt beslut. Det har ministern
              gjort klart. Alla vi som nu går upp i debatten vet om att situationen
              är sådan.
            </seg>
            <seg n="6d175a4e">
              Det är möjligt att om högskolan i Fyrstadsområdet, HTU, startat
              i dag att den hade lokaliserats till ett ställe. Men nu är det
              inte så. Denna högskola startade för många år sedan. Jag satt
              själv med i den Fyrstadskommitté som startade högskolan. Då fanns
              det klara tankar om hur man ville ha det. Man talade om att ha
              högskolan inte bara på tre orter utan även på fyra orter. Jag
              är lysekilsbo, och jag har en del kurser där. Man var eniga om
              att högskolan skulle bidra till utveckling och utbildning inom
              Fyrstadsområdet. Människor fick bättre utbildning och stannade
              kvar i en trakt där utbildning tidigare inte hade varit så omfattande.
            </seg>
            <seg n="7602992a">
              Högskolan har gjort succé. Vi kan konstatera att den är populär
              och att många människor kommer dit. Studenterna stannar kvar.
              Högskolan är huvudsakligen förlagd till dessa tre orter. Om högskolan
              förläggs till en ort blir det nästan som i Robinsonleken, det
              vill säga en ort blir vinnare och två orter blir förlorare. Vinsten
              för den vinnande orten är mindre än förlusten för de två förlorande
              orterna.
            </seg>
            <seg n="e8d50ac4">
              En högskola drar onekligen till sig studenter. Studenter lever
              vid högskolan. Studenter innebär en framtid och framtidstro om
              att det finns en utvecklingspotential på just den orten. Både
              kommunernas och näringslivets företrädare har sagt att de vill
              ha kvar det hela som i dag. Där finns en närhet till studenterna.
              Vi ska ta orden från näringslivets och kommunernas företrädare
              på största allvar och se de möjligheter som finns i att skolan
              finns på olika orter.
            </seg>
            <seg n="1a2e650d">
              Vi vet att det har blivit en specialisering för varje ort. I
              Vänersborg finns vårdutbildning och förskollärarutbildning. I
              Uddevalla finns ekonomi, information samt medie- och kommunikationskunskap.
              I Trollhättan finns utbildningar i naturvetenskap, teknik och
              IT precis som ministern tidigare sade. Detta ger förutsättningar
              till utveckling inom de olika orterna.
            </seg>
            <seg n="8ca3c7d6">
              Vi ska inte fatta något politiskt beslut. Det här beslutet ska
              högskolestyrelsen själv fatta. Men jag tror att vi som kommer
              från dessa orter ser stora fördelar med att högskolan ska vara
              kvar på nuvarande sätt. Vi ska fundera på om man ska gå emot näringslivets
              företrädare och om man ska gå emot kommunernas företrädare. Om
              det hade funnits en enighet inom näringslivet och kommunerna att
              det här var det bästa för utvecklingen hade jag inte tvekat. Men
              låt mig säga, fru talman, till sittande styrelse att nogsamt fundera
              på det beslut som ska fattas i slutet av mars.
            </seg>
          </u>
          <note type="speaker" n="1497d9ce">
            Anf. 7 ÅSA TORSTENSSON (c):
          </note>
          <u who="asa_torstensson_08c4f6" xml:id="i-93aedf88b7ca1bf3-0" n="b149b123">
            <seg n="8b10922f">
              Fru talman! Jag ska tacka Rosita Runegrund för att hon har framställt
              den aktuella interpellationen, som dessutom har bemötts på ett
              positivt sätt från ministern.
            </seg>
            <seg n="449ccec1">
              Jag har respekt för att ministern inte ger sig in i högskolestyrelsens
              arbete. Jag har själv en bakgrund i styrelsen. Jag satt med i
              den första styrelsen som tillträdde vid etableringen. Jag har
              full respekt för förhållningssättet.
            </seg>
            <seg n="64fd7ddb">
              Frågan på dagordningen är inte ny. Den har funnits med hela tiden.
              Framför allt har studenterna tagit upp den näst intill varje år,
              det vill säga behovet av ett kreativt studentliv. Jag har full
              förståelse för den aspekten.
            </seg>
            <seg n="a378df70">
              Vi ska inte alltid referera tillbaka till historien, men utredningen
              i samband med etableringen på 1980-talet visade på en föregångstanke.
              Därför är jag fundersam över att i ett skede på 2000-talet frångå
              denna tanke när man nu börjar prata om nätverksutbildning och
              nätverkshögskolor. Det är ett modernt koncept som inte ska förkastas.
              Det är inte av nostalgiska skäl som jag refererar till min tidigare
              styrelsepost.
            </seg>
            <seg n="0fc83ea0">
              Studentlivets problem, att hitta den kreativa massan, har också
              sina hållhakar. Högskolan är etablerad på tre orter. Vi vet att
              studenterna till stor del också är etablerade på orterna, och
              därmed har högskolan också en åldersmässigt annan struktur än
              vid andra universitetsorter. Man dagpendlar eller veckopendlar,
              och man har ett annat förhållningssätt till studentlivet. Det
              ska vi inte förringa.
            </seg>
            <seg n="2ba19619">
              Den etablering som skedde på tre orter och bakgrundsutredningen
              håller än i dag, och jag tror att detta har ett fortsatt stort
              värde för att höja utbildningsnivån i det geografiska området.
              Det var en del i bakgrunden till en decentraliserad högskola.
              Jag personligen är fortfarande inte vilket jag inte heller var
              i styrelsen positiv till diskussionen om att centralisera skolan.
              Det är inte av nostalgiska skäl utan snarare på grund av att jag
              ser att uppbyggnaden är av modern karaktär.
            </seg>
          </u>
          <note type="speaker" n="02cbce20">
            Anf. 8 BRITT BOHLIN OLSSON (s):
          </note>
          <u who="britt_bohlin_olsson_ff529b" xml:id="i-2f8127b512911dc1-0" n="a377aa98">
            <seg n="2ae952eb">
              Fru talman! Jag vill också börja med att tacka utbildningsministern,
              naturligtvis, för det positiva svaret, och så vill jag tacka alla
              som deltar i denna debatt, inte minst interpellanten. Detta är
              ju ett väldigt kraftfullt uttryck för engagemanget i vår högskola.
              Så skulle jag gärna vilja uttrycka det.
            </seg>
            <seg n="4dc928f9">
              Jag tror ändå att det är viktigt att se att bilden av högskolans
              roll just nu finns i ett läge då vi är expansiva när det gäller
              samverkan mellan de berörda kommunerna, som vi här talar om, men
              det gäller inte bara dem utan också Dalsland och hela regionen
              däromkring. Nyckelfaktorn för framgång, såsom vi ser det, är trots
              allt samverkan. Det är en viktig del i detta.
            </seg>
            <seg n="280cb38f">
              Det andra som vi vill lyfta fram är att högskolan är vårt nav
              för kunskapsutveckling. Utan en sådan kunskapsutveckling tror
              vi inte på en gynnsam framtid för denna region. Därför är vi så
              engagerade. Det är en viktig del.
            </seg>
            <seg n="50c0951f">
              Det tredje handlar om att det, för att man ska lyckas med både
              välfärden och jobben i framtiden, naturligtvis krävs en fysisk
              närhet. Och vi tror att den här kammaren inom en snar framtid
              kommer att fatta ett antal beslut som väsentligt förbättrar våra
              möjligheter i den här delen av landet. Det gäller beslut om riksväg
              44, ett sorgebarn, riksväg 45, E 6:an, Nordlänken och annat.
            </seg>
            <seg n="20dd8c85">
              I ljuset av att vi på de här tre områdena nu ser goda möjligheter
              att utveckla vår region är det klart att betydelsen av vår högskola
              är väldigt stor.
            </seg>
            <seg n="903d7f6c">
              Jag skulle kunna göra något så konstigt och märkvärdigt som att
              ställa mig i riksdagens talarstol och instämma med alla föregående
              talare oavsett partifärg. Det gör jag gärna, men jag vill också
              säga att det vi gör här i dag förstås kan vara arbetsamt och jobbigt
              för dem som tror på och brinner för en annan utveckling för högskolan,
              som vill centralisera och bygga upp en delvis annan inriktning
              på skolan. Men vänd på det! Ta intryck av det vi ser och hör här
              och läs av att vi alla som i vår egen region tydligen inte har
              varit duktiga nog på att kommunicera med högskolan om vad vi vill
              och önskar nu får bli bättre på det.
            </seg>
            <seg n="6ca743fe">
              Jag skulle också vilja säga att vi får ta med oss åtagandet från
              riksdagens kammare hem och föra en fortsatt dialog med högskolan
              och med andra berörda, naturligtvis, och visa engagemanget för
              en bra fortsatt utveckling och de kommande stegen i högskolans
              utveckling.
            </seg>
          </u>
          <note type="speaker" n="e7444251">
            Anf. 9 LARS BÄCKSTRÖM (v):
          </note>
          <u who="lars_backstrom_06e975" xml:id="i-3004bbd9327c7c4a-0" n="039d20bb">
            <seg n="15cdde17">
              Fru talman! Det är sällan man hör en så enig debatt, och jag
              lovar att jag inte ska avvika från enigheten.
            </seg>
            <seg n="23a59363">
              Jag har varit här många år och var med om att få fram det här
              beslutet. Det kom in förslag 1988. Man föreslog att det skulle
              inrättas en högskola i Fyrstad, men dåvarande socialdemokratiska
              regering för det var det väl, om jag minns rätt sade nej. Ministern
              ansåg att det inte alls var lämpligt då. Ministern sade: En fast
              och därtill begränsad högskoleorganisation på en viss ort kan
              riskera att medföra att utbudet av högskoleutbildning där blir
              mindre flexibelt. Det blev alltså kalla handen från statsrådet.
            </seg>
            <seg n="91b87df0">
              Men då gaddade vi ihop oss i rikdagen och sade: Nej, vi gör inte
              en fast inflexibel organisation på en ort, utan vi gör en rörlig,
              modern och flexibel organisation över flera orter. Vi enade oss,
              och vi vann majoritet tack vare att vi uppträdde enigt. Därför
              fick vi den här högskolan. Vi tog beslutet i utskottet den 6 april
              1989 och i kammaren den 26 april. Det gick alldeles utmärkt, och
              det var på den här grundvalen.
            </seg>
            <seg n="5877ba1a">
              Varför är vi så engagerade här i dag? Det är vi just för att
              vi vill vårda den här grundvalen. Hade vi inte vårdat den hade
              vi aldrig haft någon högskola. Jag kan lova högskolan, där de
              kanske läser det här protokollet, att vi har en djup respekt.
              Vi förstår att högskolans nuvarande styrelse vill värna högskolan,
              och vi förstår att det finns bärande skäl för majoritetslinjen
              att centralisera, men vi vill också säga till er: Lyssna på oss
              och tänk på att vi vill arbeta för den här högskolan och se till
              att den får resurser på den grundval som finns i dag!
            </seg>
            <seg n="1b6cdd04">
              Det är unikt för en högskola att det finns en så enig politisk
              församling som vill arbeta för den tillsammans med eniga kommuner
              och ett enigt näringsliv. Det är en otrolig resurs, som en högskola
              kan ta fasta på. Man kan undvika att några kommuner lägger underbud
              för att få en högskola, för så blir det ju. Jag kommer alltid
              att hävda att hur det än blir så blir det inte den bästa lokaliseringen
              om den inte blir på en viss ort jag bor i Uddevalla men jag vill
              undvika situationen att kommuner bjuder under varandra. Då vill
              jag hellre lägga lite överbud i vårt stöd till den nuvarande flexibla
              organisationen.
            </seg>
            <seg n="e7b97da7">
              Vi kan argumentera i ett öppet samhälle. Det är ju det vi gör
              här i dag, och det är faktiskt vi som har möjlighet att göra en
              del extrainsatser för flexibla och moderna högskolor.
            </seg>
            <seg n="a24c52fb">
              Vi hade länsgränser, och Britt Bohlin har talat om att vi ska
              bygga ut vägen, den smala vägen. Men jag tänkte på någonting annat.
              Det handlar också om den långa vägen. Jag bor i Uddevalla. Det
              är inte 3 mil mentalt mellan Uddevalla och Trollhättan; det är
              ibland 30 mil. Men högskolan har bidragit till att korta avståndet
              mellan våra områden. Vi har börjat närma oss varandra med den
              integrerade högskolan och är en spjutspets för framtiden i utbildningen.
            </seg>
            <seg n="b9394146">
              Det som är så unikt handlar om att kunna kombinera näringsliv
              och högskola med politik, att få den mixen. Kan vi, ministern,
              få den mix som vi har i den här högskolan, Högskolan i Trollhättan/Uddevalla,
              som egentligen kanske skulle heta Fyrstad högskola, får vi innovationsutveckling
              i hela landet. Därför ska vi försöka debattera och påverka. Det
              ska inte vara underbud utan överbud i satsningar på en modern
              högskoleorganisation. Det är vi nog alla eniga om här, och den
              diskussionen ska vi fortsätta.
            </seg>
            <seg n="4bb48cf2">
              Tack interpellanten, statsrådet och vännerna i andra partier
              och i andra kommuner!
            </seg>
          </u>
          <note type="speaker" n="587c5a50">
            Anf. 10 LARS TYSKLIND (fp):
          </note>
          <u who="lars_tysklind_d8e722" xml:id="i-e3e614adfe0d6c26-0" n="f8aeb52d" next="i-aa3bd0130d246650-0">
            <seg n="ae47dd69">
              Fru talman! Det här börjar bli en märklig interpellationsdebatt
              där egentligen ingen tycker annorlunda än någon annan. Vi får
              väl då tacka varandra för att vi har samma åsikt om det här.
            </seg>
            <seg n="58ea11df">
              Det är, som sagt, inget politiskt beslut, och jag har väl inte
              så många andra argument än dem som har framförts här. Men jag
              tycker ändå att det är viktigt att jag går upp här för att visa
              att vi faktiskt står helt eniga i den här frågan från regionens
              alla partier. Det här är en viktig sak för oss i vår region.
            </seg>
            <seg n="c95d2063">
              Det har visat sig att det här är ett framgångsrikt koncept Lars
              Bäckström berättade historien kring det, och andra har också berättat
              historien kring detta. Det visar om inte annat den expansion av
              antalet studenter som det har blivit.
            </seg>
            <seg n="01031cab">
              Kent Olsson tog upp att det kommer att vara vinnare och förlorare.
              Jag tror att det är precis som Kent säger, att vinnaren kommer
              att vinna väldigt lite och att de andra kanske kommer att förlora
              en hel del. Sedan kan det faktiskt vara en liten jobspost också
              för vinnaren. Vi har ju i många andra sammanhang diskuterat bostäder
              och annat, och nu är faktiskt den faktorn av mindre betydelse
              när det är så pass flexibelt, med stora orter som kan backa upp.
            </seg>
            <seg n="f95aba92">
              Jag tycker verkligen att styrelsen bör ta sig en funderare kring
              detta. Det minsta man kan begära är att det finns en acceptans
              inom regionen både när det gäller kommuner och näringsliv för
              en sådan här förändring, och den finns tydligen inte.
            </seg>
          </u>
          <note n="e3e9ec03">
            Anf. 11 ANITA BRODÉN (fp):
          </note>
          <u who="lars_tysklind_d8e722" xml:id="i-aa3bd0130d246650-0" n="f8aeb52d" prev="i-e3e614adfe0d6c26-0">
            <seg n="75fd5b18">
              Fru talman! Jag vill också sälla mig till dem som tackar interpellanten.
              Det är en ovanlig debatt, som Lars Tysklind har sagt, med en sådan
              otrolig enighet.
            </seg>
            <seg n="ceb142f5">
              Det man möjligen kan göra, men som egentligen inte är något nytt,
              är att markera bredden och vikten av mångfald, att man över kommungränserna
              kan arbeta och ta vara på vars och ens kapacitet och styrka.
            </seg>
            <seg n="2efce479">
              Campus talas det väldigt ofta om, men det är också viktigt att
              man funderar på vilken typ av studenter som egentligen finns.
              Det är inte alltid de som hela tiden bor i det här samhället i
              samhället, utan det är också den ensamstående mamman, som behöver
              närheten till sin skola, sin studieort.
            </seg>
            <seg n="3b82cc7e">
              Jag är nybliven ledamot i denna styrelse. Jag har ännu inte varit
              på mitt första sammanträde, men jag känner på mig att det kommer
              att bli ett intensivt möte före marssammanträdet. Därför är det
              oerhört värdefullt för mig att ta del av den historia som ni nu
              har skrivit och berättat om och också era samlade synpunkter.
              Det bär jag med mig. Det gäller, precis som det stod i svaret,
              vilket jag tyckte var positivt, att noggrant analysera effekterna,
              så att vi inte får de här förlorarna. Vi ska ta vara på alla de
              här kommunernas stora möjligheter.
            </seg>
          </u>
          <note type="speaker" n="6d3a7805">
            Anf. 12 Utbildningsminister THOMAS ÖSTROS (s):
          </note>
          <u who="thomas_ostros_1881c3" xml:id="i-bfd96fff959e3d98-1" n="8342ff0c">
            <seg n="d923975c">
              Fru talman! Jag satt och funderade på om jag någonsin mer kommer
              att uppleva en sådan här situation, där alla partier från Fyrstad
              är rörande eniga i en viktig politisk långsiktig fråga. Det kanske
              återkommer.
            </seg>
            <seg n="b39e67ce">
              Låt mig börja med att säga att jag väldigt mycket uppskattar
              det engagemang som finns för högskolan. Det är i själva verket
              en förutsättning för en framgångsrik högskola att det finns ett
              starkt politiskt engagemang, en stark regional uppslutning kring
              högskolan. Det är också ett tecken på vilken betydelse högskolepolitiken
              har fått, det som vi har gjort under de senaste åren från majoritetens
              sida genom att kraftigt bygga ut och skapa starka högskolor i
              varje län. Det är en oerhört viktig politik. Det skapar framtidstro
              och framtidsförhoppningar.
            </seg>
            <seg n="6b097382">
              Låt mig också säga att jag har ett mycket stort förtroende för
              högskolans styrelse. Högskolan har ett viktigt nationellt uppdrag
              att erbjuda utbildning och nu också en växande forskning som ska
              bidra till vår nations utveckling och hävda sig i en internationell
              jämförelse. Det är målet för alla våra högskolor. Man har ett
              tydligt nationellt uppdrag.
            </seg>
            <seg n="95b748e2">
              I det nationella uppdraget ingår också att intensivt samverka
              med regionen. Det är precis som Britt Bohlin säger. Det är så
              vi tror att en högskola utvecklas. Regionen får också därmed tillväxtkraft.
              Det är Högskolan i Trollhättan/Uddevalla ett väldigt fint exempel
              på, både i utbildningarnas innehåll och i praktisk diskussion
              och samverkan med det omgivande samhället. Det spelar en stor
              roll var man finns och var man samverkar.
            </seg>
            <seg n="313d1673">
              De här frågorna ska naturligtvis avgöras av styrelsen. Men det
              är viktigt att notera att det är en modern syn på högre utbildning
              att man finns på flera orter, arbetar med att erbjuda utbildning
              och har lärare och forskare i intensiv samverkan med omgivningen
              på den orten. Det har många av våra universitet och många av våra
              högskolor.
            </seg>
            <seg n="c1ad0518">
              Utvecklingen är den att man ökar sin närvaro i den omgivande
              regionen, vilket jag tycker är mycket positivt. Det handlar inte
              minst om visionen om den öppna högskolan, att knäcka social snedrekrytering,
              vilket vi faktiskt är på väg att göra. För första gången på årtionden
              minskar den sociala snedrekryteringen. Fler får chansen att komma
              vidare. Då spelar närhet till utbildning en stor roll och att
              högskolan i sig är en kraft som förändrar kulturer, traditioner
              och öppnar för nytänkande.
            </seg>
            <seg n="5e259c28">
              Man ska besluta om det här själv. Det är viktigt att man gör
              det i god dialog med den omgivande regionen. Jag är säker på att
              man kommer att göra det i högskolans styrelse. Det är inte ett
              uppdrag för regeringen i det här läget att ta ställning till exakta
              frågor kring högskolans lokalisering. Det kan mycket väl vara
              så att en högskolas ledning och styrelse gör bedömningen att det
              måste göras strukturella förändringar för att fortsätta att höja
              kvaliteten. Då utgår jag ifrån att det finns en stark uppslutning
              från regionen att stötta högskolan i en sådan strukturell omvandling.
              Men man ska inte glömma dialogen och närvaron, att finnas på orterna
              och erbjuda utbildning. Det är en mycket viktig del av högskolans
              uppdrag.
            </seg>
          </u>
          <note type="speaker" n="967fb7f5">
            Anf. 13 ROSITA RUNEGRUND (kd):
          </note>
          <u who="rosita_runegrund_9cb68d" xml:id="i-ecf9f296c54197af-1" n="6cefbb4a">
            <seg n="ac86a52c">
              Fru talman! Jag ska ärligt säga att jag inte var beredd på denna
              uppslutning även om jag visste att det fanns en politisk enighet.
              Jag tackar alla deltagare i den här debatten. Vi kan med kraft
              visa på Västra Götalands styrka som region och den delen av regionen
              som vi bor i. Jag bor i mitten av Bohuslän. Det står i utredningar
              att Bohuslän inte har så många som går på de här skolorna, men
              jag känner väldigt många som har gått de här utbildningarna.
            </seg>
            <seg n="4535e372">
              Vinnaren vinner lite, och förloraren är kommunen. Det är så lätt
              att säga att kommunen är förloraren. Det kan vara den lilla egenföretagaren
              som kanske har en blomsteraffär. Det kan vara som Anita Brodén
              tog upp att den ensamma mamman ska ha möjlighet att studera. Det
              är viktigt att vi går till individen när vi pratar om de här frågorna.
              Att kommunen förlorar vet vi, men det är den enskilda människan
              och den enskilde företagaren, som vi politiker gör allt för när
              det gäller att starta företag och ha samverkan med andra, som
              drabbas hårdast i den så kallade förlorarkommunen.
            </seg>
            <seg n="42ee4e0a">
              Tack utbildningsministern! Tack alla deltagare!
            </seg>
          </u>
          <note type="speaker" n="f6c68255">
            Anf. 14 NILS-ERIK SÖDERQVIST (s):
          </note>
          <u who="nils-erik_soderqvist_27b017" xml:id="i-34f68b611ce54c39-1" n="ee75c0f9">
            <seg n="8e8ff5fd">
              Fru talman! Genom att jag har haft koppling till högskolans styrelse
              kan det finnas skäl att jag säger ytterligare något. Det har att
              göra med det nationella uppdraget för högskolan. Med all respekt
              för ministern finns det skäl att säga att det här kommer från
              riksdagen. När man pratar om högskolans självständighet de som
              finns i högskolevärlden nämner ofta högskolans självständighet
              är det viktigt att påminna om att uppdraget kommer från riksdagen.
              Det finns en historisk koppling tillbaka, som har nämnts här,
              när det gäller hur högskolan kom till. Inför det beslut som högskolan
              tog för ett år sedan manifesterade de politiska partierna i riksdagen
              sin uppfattning i den här frågan och påminde om detta. Det ligger
              i linje med högskolans självständighet och i linje med högskolans
              nationella uppdrag att nogsamt lyssna av vad riksdagen samfällt
              över partigränserna säger i den här frågan.
            </seg>
            <seg n="4e5f1b53">
              Utöver det har det talats om ett samspel med regionen, högskolans
              tredje uppgift. Det har sagts att alla i det omgivande samhället,
              alltifrån näringsliv till kommuner, är positiva. Jag vill bekräfta
              det genom att säga att alla kommuner i Fyrbodalsområdet, i Dalsland,
              Bohuslän och Fyrstad, tidigare har ställt sig bakom de intentioner
              som har funnits från riksdagen och fortfarande står fast vid det,
              även näringslivet. Det yttrade man också i remissomgången inför
              det här beslutet. Så det är bekant. Det är ingen tvekan om det.
            </seg>
            <seg n="434389e2">
              Jag vill också säga att när man gjorde undersökningar om studenternas
              och personalens uppfattningar inför beslutet gav det en tydligt
              delad bild. Det fanns ingen stark opinion för en förändring. Det
              är viktigt att säga det.
            </seg>
            <seg n="4010fe8c">
              Det finns självklart skäl att göra förändringar, men då ska det
              ske i samverkan med alla berörda. Det är det som är det viktiga.
              Jag vill inte framstå som den som inte är beredd att göra förändringar,
              vare sig i struktur eller annat, men det ska ske i samverkan med
              alla parter.
            </seg>
          </u>
          <note type="speaker" n="7d917d6c">
            Anf. 15 LARS BÄCKSTRÖM (v):
          </note>
          <u who="lars_backstrom_06e975" xml:id="i-3004bbd9327c7c4a-1" n="039d20bb">
            <seg n="fd375207">
              Fru talman! Statsrådet sade att oavsett vilket beslut högskolan
              tar är det viktigt att vi som är så eniga fortsätter att stötta
              högskolan. Det tror jag nog att vi gör allesammans. Men jag vill
              understryka att det är mycket lättare att stötta högskolan om
              högskolan har en levande dialog med oss politiker. Om man står
              fast på den grund som har möjliggjort den enhet som vi hittills
              har haft är det lättare. Man vet inte ens om orten blir vinnare
              vid en enortslokalisering. Inte ens det kan vara säkert. De kanske
              har gett så stora erbjudanden om satsningar så att de i själva
              verket blir förlorare. Ingen vet det.
            </seg>
            <seg n="97c3b92b">
              Det blir svårare att utveckla det stödet, statsrådet. Då får
              statsrådet en enklare situation när statsrådet ska dela ut anslag
              till olika orter. Det finns stora orter, stora stolta universitet
              i Uppsala och Lund, som gärna vill ha dem. Då behöver de mindre
              högskolorna starka förkämpar. Jag tror att vi är de bästa förkämparna
              när vi är så här eniga så att vi inte ens behöver prata om det.
            </seg>
            <seg n="e20aeb7b">
              Det är just den aspekten jag ville få fram: Det är lättare för
              oss att stödja högskolan om vi kan stå så här fullständigt eniga,
              från blå bohuslänningar till röda västgötar. Det är en enastående
              samling kring en högskola, och det vore en oklok styrelse som
              inte tog vara på det. Också näringsliv och lokalpolitiker står
              ju bakom. Det är ju kloka människor i högskolestyrelsen; det är
              klart att de drar nytta av sina vänner.
            </seg>
          </u>
          <note type="speaker" n="08a03d28">
            Anf. 16 INGEMAR VÄNERLÖV (kd):
          </note>
          <u who="ingemar_vanerlov_e66ee6" xml:id="i-ac5b1038cc6fb89f-0" n="1a077810">
            <seg n="90224844">
              Fru talman! Det har varit mycket intressant att vara med här
              i dag. Jag valdes in i riksdagen 1998, och jag antar att det är
              en tämligen unik situation med så många deltagare i en interpellationsdebatt.
              Jag ser det som en härlig manifestation. Man skulle nästan kunna
              tro att detta var bildandet av ett nytt parti, exempelvis HTU-partiet.
            </seg>
            <seg n="9dcc69de">
              Även om utbildningsministern inte direkt svarar på interpellantens
              tre frågor är ändå hans svar välkommet på grund av dess positiva
              anda. Att ministern inte vill göra sig skyldig till ministerstyre
              har vi förståelse för. För den som är lyhörd torde det dock knappast
              råda någon tvekan om regeringens uppfattning i den här frågan.
            </seg>
            <seg n="7ffb7b74">
              Jag ska inte upprepa allt klokt som har sagts här från samtliga
              deltagare.
            </seg>
            <seg n="618c623e">
              Innan beslutet om centralisering togs för ett år sedan var vi
              sju riksdagsledamöter från samtliga sju riksdagspartier som hade
              en debattartikel om HTU och centraliseringsplanerna införd i lokaltidningarna
              i Trollhättan, Vänersborg och Uddevalla. Innehållet låg väl i
              linje med dagens interpellation. Det har alltså funnits en samstämmighet
              under hela resans gång. Vi hörde också i Lars Bäckströms historieskrivning
              att det redan från första början har varit en väldig enighet i
              det här fallet.
            </seg>
            <seg n="78927d85">
              Det finns alltså en total uppslutning kring det här vinnarkonceptet,
              som HTU har varit sedan starten 1990. Under de 14 år som gått
              sedan dess har det funnits tre vinnare: Trollhättan, Uddevalla
              och Vänersborg som högskoleorter med sina speciella inriktningar.
              Detta vinnarkoncept riskerar nu att spolieras. Om högskolestyrelsens
              planer går igenom kommer det framdeles att bli bara en vinnare
              men två förlorare, som många har konstaterat här. Jag menar att
              det finns all anledning att anta att den ende vinnarens vinst
              kommer att bli avsevärt mindre än det samlade vinstvärdet från
              de tidigare tre vinnarna.
            </seg>
            <seg n="20fb1525">
              För att sedan titta lite framåt ur ett nationellt perspektiv
              har jag en liten fråga till ministern: Om det olyckliga skulle
              ske att högskolan centraliseras till en ort, med de negativa konsekvenser
              för den regionala utvecklingen som beskrivits här i debatten,
              vilka åtgärder ämnar då utbildningsministern vidta för att något
              liknande inte lika lätt ska behöva hända någon annanstans i landet?
            </seg>
          </u>
          <note type="speaker" n="9c9224fd">
            Anf. 17 Utbildningsminister THOMAS ÖSTROS (s):
          </note>
          <u who="thomas_ostros_1881c3" xml:id="i-bfd96fff959e3d98-2" n="8342ff0c">
            <seg n="29298da8">
              Fru talman! Jag ska mycket kort upprepa min grundläggande hållning.
            </seg>
            <seg n="2d23945e">
              Högskolan har ett nationellt uppdrag. Kvalitet måste vara en
              väldigt stark drivkraft. I det nationella uppdraget ingår samverkan.
              Alla högskolor har samma ersättningssystem och får leva under
              samma ekonomiska villkor när det gäller utbildning. Hur man bäst
              gör detta ska man besluta om lokalt och regionalt. Jag utgår från
              att styrelsen väger in dialogen med det omgivande samhället när
              man sedan fattar beslut samt att man gör detta på en väldigt bra
              grund och är grundläggande övertygad om konsekvenserna. Jag tror
              också att budskapet från er är betydelsefullt i den diskussionen
              med styrelsen.
            </seg>
          </u>
          <note type="speaker" n="4c5b268b">
            Anf. 18 INGEMAR VÄNERLÖV (kd):
          </note>
          <u who="ingemar_vanerlov_e66ee6" xml:id="i-ac5b1038cc6fb89f-1" n="1a077810">
            <seg n="6165e711">
              Fru talman! Jag ska inte pressa ministern om den fråga jag hade
              eftersom jag inser att den kan vara lite svår. Men jag vill ändå
              ta och formulera om den lite grann: Om det olyckliga skulle ske
              att högskolan centraliseras till en ort, med de negativa konsekvenser
              för den regionala utvecklingen som beskrivits här i debatten,
              skulle ministern då kunna tänka sig att åtminstone överväga om
              det behövs åtgärder för att förhindra att en hel bygd riskerar
              att drabbas negativt på grund av mindre kloka beslut på liknande
              sätt som framkommit i debatten här?
            </seg>
          </u>
          <note type="speaker" n="c7bd397e">
            Anf. 19 Utbildningsminister THOMAS ÖSTROS (s):
          </note>
          <u who="thomas_ostros_1881c3" xml:id="i-bfd96fff959e3d98-3" n="8342ff0c">
            <seg n="4c983e0b">
              Fru talman! Låt mig säga till Ingemar Vänerlöv att min vardag
              väldigt mycket består av att ta fighter med olika krafter som
              inte vill bygga ut högskolan på en rad håll i landet. Då kan vi
              också tala om att det kan uppstå negativa konsekvenser för utvecklingen
              i olika delar av landet.
            </seg>
            <seg n="b7c804e0">
              När Ingemar Vänerlöv formulerar frågan som han nu gör vill han
              att jag som statsråd ska föregripa styrelsens beslut. Det gör
              jag inte i det här sammanhanget. Jag tror dock att det budskap
              som regeringen har i sin högskolepolitik om att finnas närvarande
              ute i regionerna och erbjuda utbildning är väldigt tydligt för
              våra högskolestyrelser.
            </seg>
            <seg n="b40f7389">
              Sedan vill jag upprepa mitt krav på regionen: Ställ upp för högskolans
              arbete för att bibehålla en god kvalitet! Den dialogen måste komma
              i gång. Vad behöver man göra för förändringar? Hur kan regionen
              bidra? Hur ser man till att fortsatt vara en stark högskola som
              är en prydnad för hela riket?
            </seg>
          </u>
          <note n="308ae96d">
            Överläggningen var härmed avslutad.
          </note>
          <note n="89b981c8">
            4 § Svar på interpellation 2003/04:245 om treterminssystem vid
            högskolan
          </note>
          <note type="speaker" n="d5bce959">
            Anf. 20 Utbildningsminister THOMAS ÖSTROS (s):
          </note>
          <u who="thomas_ostros_1881c3" xml:id="i-bfd96fff959e3d98-4" n="8342ff0c">
            <seg n="4a7237ec">
              Fru talman! Det blir något färre deltagare i den här debatten,
              gissar jag.
            </seg>
            <seg n="420ce4b6">
              Ulf Nilsson har frågat mig om jag avser att vidta några åtgärder
              för att underlätta försöksverksamhet med treterminssystem vid
              svenska högskolor.
            </seg>
            <seg n="8ee65bb5">
              Före 1993 reglerades i högskoleförordningen att läsåret skulle
              vara uppdelat i två terminer. Det har också varit reglerat när
              terminerna skulle börja och sluta. Dessa bestämmelser är avskaffade,
              och universiteten och högskolorna får i dag själva besluta om
              när undervisning ska anordnas.
            </seg>
            <seg n="72d57a0f">
              Även studiemedelssystemet är reformerat och nu mer flexibelt
              i och med att studiemedel lämnas per vecka. Studiestöd lämnas
              under studietid, och det finns ingenting i regelverket i dag som
              hindrar en student att studera mer än 40 veckor per år.
            </seg>
            <seg n="76a1bc92">
              Inte heller resurstilldelningen till högskolorna påverkas av
              när studierna bedrivs. Lärosätena får ersättning för helårsstudenter
              och helårsprestationer oavsett när på året studierna sker. Det
              finns alltså inga formella hinder för lärosätena att förlägga
              undervisning till sommarmånaderna eller på annat vis förändra
              terminsindelningen.
            </seg>
            <seg n="2cf36f2f">
              Förslag om att universitet och högskolor ska anordna utbildning
              under tre terminer har förts fram från flera håll. I exempelvis
              den studiesociala utredningens betänkande Studerande och trygghetssystemen
              , som nyligen presenterades, pekar utredaren på betydelsen av
              mer flexibel undervisning. En fördel med ett treterminssystem
              är att det ger studenterna en chans att förkorta sin utbildningstid.
              De studenter som snabbt vill avsluta sin utbildning kan välja
              att läsa sina kurser med högre studietakt. Andra kan utnyttja
              tiden till breddning av sin utbildning.
            </seg>
            <seg n="658c24e0">
              En annan positiv aspekt rör studenters ekonomi eftersom ett treterminssystem
              underlättar för studenter som inte lyckas ordna ett sommarjobb
              att bedriva studier under sommaren och därigenom försörja sig
              med studiemedel. Vidare står i dag universitetens och högskolornas
              undervisningslokaler tomma under en viss del av året. En mer flexibel
              utbildning skulle medföra ett effektivare utnyttjande av dessa
              lokaler.
            </seg>
            <seg n="698cf36a">
              I propositionen Den öppna högskolan , som presenterades 2001,
              pekade regeringen på vikten av att högskolan präglas av öppenhet
              och flexibilitet i syfte att bredda rekryteringen och minska den
              sociala snedrekryteringen. Med tanke på detta, och mot bakgrund
              av studenternas ekonomiska behov och vikten av ett effektivt resursutnyttjande,
              ser jag positivt på att undervisning förläggs till en större del
              av året. Genom särskilda satsningar har regeringen vid några tillfällen
              uppmuntrat till ett ökat antal sommarkurser. Dessa satsningar
              har fallit väl ut och visat att det finns studenter som är intresserade
              av att utnyttja sommarmånaderna för studier.
            </seg>
            <seg n="9704b847">
              Det är positivt om universiteten och högskolorna utnyttjar den
              möjlighet de har att förlägga undervisning över en större del
              av året och erbjuda mer flexibla utbildningar. Att anordna undervisning
              under tre terminer kan vara ett sätt att göra det.
            </seg>
          </u>
          <note type="speaker" n="7a0eaf2d">
            Anf. 21 ULF NILSSON (fp):
          </note>
          <u who="ulf_nilsson_3de2dc" xml:id="i-ac0f24c25709784a-0" n="62de7d0f">
            <seg n="e3036d40">
              Fru talman! Jag tackar utbildningsministern för svaret. Jag lyssnade
              intresserat, och jag uppfattade att utbildningsministern har en
              positiv inställning till att högskolorna ska kunna dela upp läsåret
              i tre terminer i stället för i två. Men samtidigt måste jag säga
              att ministern inte svarar på min enkla fråga, nämligen om han
              tänker vidta några åtgärder för att högskolorna lättare ska kunna
              övergå till ett treterminssystem.
            </seg>
            <seg n="edece919">
              Sveriges studenter befinner sig i ett system som har många skrämmande
              brister. En brist är det långa sommaruppehållet, där studenterna
              varken har trygghet, studiemedel eller chans att vila. Det framhålls,
              som även ministern nämnde, bland annat av den studiesociala utredningen
              och också från andra håll. Bland annat har SACO:s studentråd,
              med medlemmar som verkligen har erfarenhet av studier, tagit upp
              de här problemen och lämnat en hel del konkreta förslag till hur
              man skulle kunna införa ett treterminssystem.
            </seg>
            <seg n="d72cfd62">
              Det finns många argument för att vi borde lämna den tvåterminsindelning
              som vi har i Sverige i dag, åtminstone när det gäller högskolan.
              Ett faktum är att svenska studenter tar väldigt lång tid på sig
              för sina studier jämfört med studenter i andra länder. En orsak
              till de långa studievägarna är att studenterna inte kan snabba
              på studierna genom att förkorta sommarlovet.
            </seg>
            <seg n="d6b28dbe">
              En följd av de långa studievägarna är att den enskilda studenten
              på det här sättet får lägre livslön och tyngre att betala tillbaka
              studieskulderna. Samtidigt minskar hela samhällets tillväxt om
              det blir färre människor som arbetar totalt. Det långa sommarlovet
              innebär också, som vi alla vet, en påfrestning för alla som måste
              klara ekonomin och söka sommarjobb. Den största fördelen, eller
              i varje fall en av de stora fördelarna med ett system med tre
              terminer är att studenten själv kan välja hur han eller hon ska
              använda sin tid. Den som verkligen vill göra ett uppehåll kan
              helt enkelt hoppa över en termin och jobba eller vara ledig om
              det är möjligt. Den som tycker att det är jobbigt med ett påtvingat
              sommarlov kan välja att gå snabbare fram med studierna.
            </seg>
            <seg n="8716b4c1">
              En lämplig uppdelning, som jag kan tänka mig, är en längre ledighet
              på fem veckor på sommaren men bara en veckas uppehåll mellan de
              övriga terminerna. Ett förslag som bland annat har förts fram
              av just SACO:s studentråd och som jag tycker är intressant är
              att en av de tre terminerna skulle vara undervisningsfri för lärarna,
              så att lärarna skulle kunna få en längre sammanhängande forskningsperiod.
              I dag blir det ofta koncentrerat kring jul och sommar. De flesta
              högskollärarna har ju det dubbla uppdraget att både forska och
              undervisa.
            </seg>
            <seg n="b40b5422">
              Fru talman! Jag har till exempel föreslagit att regeringen ska
              ta initiativ till en utredning och en försöksverksamhet. Men trots
              att utbildningsministern säger många positiva saker om treterminssystemet,
              har jag ändå inte i dag fått något svar på min fråga om utbildningsministern
              tänker ta några initiativ, vidta några åtgärder, som vi brukar
              säga.
            </seg>
            <seg n="7749534c">
              Därför envisas jag med att upprepa den fråga som jag ställde
              skriftligt. Ska jag tolka utbildningsministerns uteblivna svar
              som att det inte blir några åtgärder eller initiativ? Ska jag
              tolka det som att det inte händer någonting från regeringens sida
              i den här frågan?
            </seg>
          </u>
          <note type="speaker" n="aef80f99">
            Anf. 22 NILS-ERIK SÖDERQVIST (s):
          </note>
          <u who="nils-erik_soderqvist_27b017" xml:id="i-34f68b611ce54c39-2" n="ee75c0f9">
            <seg n="86979772">
              Fru talman! Tanken om ett treterminssystem är spännande. Jag
              tillhör dem som tycker att man ska skapa den flexibiliteten genom
              det friutrymme som finns i dag för de enskilda högskolorna att
              pröva och utveckla detta. Jag tror att det är viktigt att man
              låter högskolorna själva pröva vägarna för detta på alla möjliga
              sätt.
            </seg>
            <seg n="ef06c5da">
              Jag sitter själv i styrelsen för den högskola som vi diskuterade
              alldeles nyss här och som jag ser skulle ha väldiga fördelar av
              ett treterminssystem. Vi har ett arbetssätt med en närhet till
              näringslivet där man har avlönade perioder i ett arbete växelvis
              med studierna i högskolan. Det gör att de som väljer den studieformen
              får en förlängning av sin studietid med från en halvtermin upp
              till ett år. Jag ser att det med ett treterminssystem skulle skapas
              ännu större flexibilitet och större möjligheter. Det är väldigt
              spännande och riktigt.
            </seg>
            <seg n="b23f8a89">
              Till det som har sagts vill jag tillägga att det faktiskt också
              är en ekonomisk fråga. Man kan med koppling till föregående interpellationsdebatt,
              samutnyttja lokalerna mycket bättre och effektivare. De sommarkurser
              som i dag bedrivs på många högskolor tar inte på långa vägar i
              anspråk det totala utrymmet av lokaler. Med ett treterminssystem
              skulle vi maximalt kunna utnyttja de lokaler som finns. Det tycker
              jag är spännande.
            </seg>
          </u>
          <note type="speaker" n="01562e5f">
            Anf. 23 Utbildningsminister THOMAS ÖSTROS (s):
          </note>
          <u who="thomas_ostros_1881c3" xml:id="i-bfd96fff959e3d98-5" n="8342ff0c">
            <seg n="212c5f70">
              Fru talman! Jag ser mycket positivt på att erbjuda studenterna
              möjlighet att också studera under sommaren. Regeringen har vid
              flera tillfällen tagit initiativ till att ekonomiskt ge mycket
              starka drivkrafter för universitet och högskolor att erbjuda utbildning
              under sommaren. Det har gjort att vi i dag på många av våra högskolor
              har sommarkurser, som också är populära bland studenter.
            </seg>
            <seg n="1f896db9">
              Det vore också mycket intressant att få en mera strukturerad
              syn på att läsa på sommaren än vad som finns i dag så att man
              erbjöd programutbildningar som från början ger möjligheter att
              inhämta kunskaperna från programmet också under sommaren. Det
              skulle jag se som en mycket positiv utveckling.
            </seg>
            <seg n="c69c2d43">
              Ulf Nilsson personifierar ett slags dubbelhet i synen på akademin
              som jag tycker är intressant. Å ena sidan högtidstalen där vi
              ibland ligger ganska nära varandra i synen på den fria högskolan
              som själv vill staka ut sin väg och som kvalitetsgranskas tufft
              men som har stor frihet att själv välja. Men sedan kommer plötsliga
              inhopp i en väldig detaljreglering. Denna gång vill Ulf Nilsson
              att vi ska ta initiativ till att reglera fram hur till exempel
              juristutbildning i Uppsala ska bedrivas under veckorna som kommer.
              Jag är inte säker på att det är en bra idé. Men låt mig också
              varna Ulf Nilsson att jag inte alls är omöjlig när det gäller
              en sådan riktning att vi ibland reglerar. Är det så att Folkpartiet
              börjar skaffa sig en förtjusning i den riktningen kan de också
              locka med mig som utbildningsminister.
            </seg>
            <seg n="9ebb4517">
              Jag vill ändå försöka hålla fast vid det som Nils-Erik Söderqvist
              pekade på, att högskolan själv identifierar på vilka områden det
              fungerar väl med ett treterminssystem och där man i dialog med
              lärarna, som är en jätteviktig grupp där SACO:s studeranderåd
              vill ha ett treterminssystem är SACO:s lärarorganisation inte
              intresserad av detta kommer fram till hur man skapar ett treterminssystem.
              Varför skulle det vara så för alla? Det kan mycket väl bara gälla
              vissa utbildningar där man omedelbart talar om att man kommer
              att bedriva juristutbildning i treterminssystem och där studenterna
              också har möjlighet att välja den modell som är vanligast i dag,
              två terminer. Det skulle jag vilja uppmuntra. Det gör vi ekonomiskt,
              och det kan vi också göra genom att driva den här debatten. Men
              jag är inte säker på att vi ska föra över besluten till riksdagen.
            </seg>
          </u>
          <note type="speaker" n="1baae081">
            Anf. 24 ULF NILSSON (fp):
          </note>
          <u who="ulf_nilsson_3de2dc" xml:id="i-ac0f24c25709784a-1" n="62de7d0f">
            <seg n="ed82a47a">
              Fru talman! Jag kan lova utbildningsministern att jag inte tänker
              bidra till att han släpper fram det behov som han har för att
              reglera mera i högskolan. Min fråga går inte heller ut på att
              på något vis tvinga alla högskolor att införa det här systemet.
              I dag har vi en tvingande praxis som gör att försöken till en
              flexibel indelning inte fungerar. Ingen vågar göra det.
            </seg>
            <seg n="7b6fcece">
              Både Nils-Erik Söderqvist och utbildningsministern framhåller
              fördelarna med ett flexibelt system. Båda säger också att möjligheterna
              redan finns i dag. Högskolorna har rätt att dela upp sitt läsår,
              och studiestödssystemet skulle också fungera. Det stämmer ju,
              och då blir den naturliga frågan: Varför gör inte högskolorna
              så, eller en del av dem? De sommarkurser som finns är i praktiken
              utanför de ordinarie kurserna. De ingår inte i en examen. Varför
              försöker ingen, även om debatten pågår, att till exempel lägga
              kurser i civilingenjörsutbildning på tre terminer? Svaret är väl
              att det på högskolorna känns förutom att en del inte vill ha det
              här systemet, inte tror på det och då inte heller ska införa det
              som en alltför stor organisatorisk vändning att ändra på något
              som är djupt förankrat i en gammal tradition. Osäkerheten om hur
              lärarnas arbetstid skulle påverkas är naturligtvis stor. Det är
              viktigt att en sådan här förändring inte ska försämra vare sig
              för lärarna eller studenterna, utan det är tvärtom, det ska förbättra.
            </seg>
            <seg n="c0f8f056">
              De högskolor som faktiskt skulle kunna tänka sig att prova ett
              treterminssystem vågar inte ta steget utan att de på något sätt
              garanteras stöd och hjälp, en utredning eller en kommitté som
              arbetar parallellt och utvärderar vad ett nytt system får för
              följder.
            </seg>
            <seg n="05bd0fc2">
              Därför menar jag att det behövs ett initiativ och stöd från regeringen
              och Högskoleverket. Redan före valet 2002 blev det ganska uppmärksammat
              när utbildningsministern yttrade sig om att han gärna såg ett
              treterminssystem. Men det händer, som sagt var, inte någonting,
              utan det behövs någon form av handling och inte bara ord.
            </seg>
            <seg n="c204e0dd">
              Mitt konkreta förslag, som kanske kan finslipas och bli bättre,
              är att man inleder en försöksverksamhet med ett treterminssystem
              för de högskolor som vill pröva det. Den bör då följas av en kommitté
              eller en utredning som kan ge råd, följa upp, utvärdera och så
              småningom komma med några förslag till konkreta modeller för hur
              en terminsindelning kan läggas upp för de högskolor som är intresserade.
              Det initiativet har ingenting med reglering att göra, utan det
              handlar snarare om att stödja mångfalden. I dag råder det ett
              tvingande praxis som gör att man inte har någon flexibilitet när
              det gäller läsårsindelningen.
            </seg>
          </u>
          <note type="speaker" n="ef4dfe22">
            Anf. 25 Utbildningsminister THOMAS ÖSTROS (s):
          </note>
          <u who="thomas_ostros_1881c3" xml:id="i-bfd96fff959e3d98-6" n="8342ff0c">
            <seg n="ae7db53f">
              Fru talman! Låt mig börja med att försäkra Ulf Nilsson om min
              djupa ideologiska övertygelse om vikten av fria högskolor. Folkpartiets
              lust att hitta på politiska idéer och initiativ gör att man går
              över den viktiga gränsen. Då kan det ibland inträffa att den politiska
              utvecklingen leder till en reglering i stället för det som är
              så viktigt, att högskolorna själva får söka det sätt som de vill
              arbeta på. Det ger mest dynamik i längden.
            </seg>
            <seg n="f7f08666">
              Låt mig också få rätta Ulf Nilsson på en annan punkt. Det är
              inte så att svenska studenter tar längre tid på sig än vad man
              gör i andra länder. Ulf Nilsson hänvisar till en statistik över
              hur lång tid det tar att fullfölja en fil.kand. Men i den statistiken
              räknas också in alla människor som läser en eller två kurser och
              som inte har för avsikt att fullfölja en sådan examen. Det blir
              då en väldigt missvisande statistik.
            </seg>
            <seg n="37249f52">
              Om man till exempel vidareutbildar sig och läser en 20-poängskurs
              på Helsingforss universitet på kvällstid utan sikte på att uppnå
              120 poäng kan det inte räknas som att man har hoppat av, utan
              man har ju fullföljt exakt det som man hade tänkt sig. Det fångar
              inte de jämförelser som Ulf Nilsson tog upp. Mycket talar för
              att vi står oss väldigt väl vid en internationell jämförelse.
            </seg>
            <seg n="705d7b74">
              Jag är intresserad av den viktiga frågan här. Det är hur vi kommer
              framåt i att erbjuda system med treterminsstudier för att de snabbare
              ska bli klara med sin utbildning, och det vill jag inte göra genom
              att i första hand reglera. Efter det som vi nu har gjort med ekonomiska
              incitament kan jag mycket väl tänka mig att fortsätta arbetet
              med olika typer av initiativ för att stötta ett lärosäte fram
              mot den vägen.
            </seg>
            <seg n="aacfed65">
              Men låt oss inte hamna i läget att vi tror att vi här bäst kan
              avgöra vilken utbildning och vilka lärare som kommer att vara
              med och arbeta i ett treterminssystem. Den tiden har vi lämnat
              bakom oss. Låt oss i stället arbeta med stöd, initiativ och stimulans
              till olika lärosäten för en sådan utveckling.
            </seg>
          </u>
          <note type="speaker" n="e658553d">
            Anf. 26 ULF NILSSON (fp):
          </note>
          <u who="ulf_nilsson_3de2dc" xml:id="i-ac0f24c25709784a-2" n="62de7d0f">
            <seg n="77f462ce">
              Fru talman! Ibland undrar jag om utbildningsministern medvetet
              missförstår mig. Jag frågade om han kunde tänka sig att erbjuda
              de högskolor som själva är intresserade att ingå i en organiserad
              försöksverksamhet. Jag frågade också om utbildningsministern var
              intresserad av att tillsätta någon form av utredning eller kommitté
              som arbetar med dessa frågor, hjälper till och diskuterar hur
              det kan påverka lärare, ekonomi och så vidare.
            </seg>
            <seg n="ad75af3c">
              Jag upprepar alltså att jag inte har föreslagit att vi här ska
              bestämma hur terminsindelningen ska se ut, utan jag har föreslagit
              att Thomas Östros ska ta initiativ till en utredning och en försöksverksamhet
              som hjälper högskolorna att utnyttja möjligheten till större flexibilitet,
              en möjlighet som man inte utnyttjar i dag.
            </seg>
            <seg n="a7ca2d25">
              Det finns ett exempel ganska nära oss, nämligen Åbo akademi som
              2001 var besvärad av att så många studenter inte fullföljde sina
              studier eller tog så lång på sig att fullfölja dem. På grundval
              av dessa argument införde man ett treterminssystem 2001.
            </seg>
            <seg n="c9e2eb29">
              Det finns också en uppsats i nationalekonomi där man har räknat
              ut att för flera av de utbildningar som man har tittat på ekonomiutbildning
              och civilingenjörsutbildning blir högskolans kostnad för utbildningen
              lägre.
            </seg>
            <seg n="cdbc6a4d">
              Man tar lång tid på sig, även om statistiken kan tolkas olika.
              Det är bara 15 % av dem som skriver in sig på högskolan som når
              120 poäng under normaltiden tre år. Det finns andra orsaker till
              det, men det rör sig om en väldigt lång tid.
            </seg>
            <seg n="701bd445">
              Jag tycker att utbildningsministern medvetet eller omedvetet
              har missförstått mig. Jag skulle bli glad över ett litet initiativ
              för att stödja de högskolor som vill pröva detta, men det är inte
              fråga om att tvinga dem.
            </seg>
          </u>
          <note type="speaker" n="1d8f594d">
            Anf. 27 Utbildningsminister THOMAS ÖSTROS (s):
          </note>
          <u who="thomas_ostros_1881c3" xml:id="i-bfd96fff959e3d98-7" n="8342ff0c">
            <seg n="c44c5c2b">
              Fru talman! Några viktiga initiativ har tagits för att möjliggöra
              för högskolor och universitet att erbjuda också treterminssystem.
              Vi har avskaffat all reglering som förhindrar högskolorna att
              göra detta. Vi har avskaffat alla hinder i studiemedelssystemet.
              Studenterna får studiemedel om de studerar under sommaren. Vi
              har sett till att det har blivit ekonomiskt väldigt lönsamt att
              bedriva utbildning under sommaren. Regeringen har alltså kraftfullt
              sett till att dessa förutsättningar finns.
            </seg>
            <seg n="164a6fb5">
              Sedan måste det finnas ett starkt intresse hos högskolan att
              driva en sådan här fråga, och det hoppas jag verkligen att vi
              får se framöver. Jag utesluter inte alls att både Ulf Nilsson
              och jag kan kläcka goda idéer för hur man kan stötta en högskola
              i ett kanske svårt beslut.
            </seg>
            <seg n="68ccac17">
              Jag tittar också gärna på internationella exempel. Åbo har ju
              gått från ett tvåtermins- till ett treterminssystem, men man har
              inte förlängt studieåret utan studenterna läser lika många poäng
              som tidigare. Det tycker jag inte är en lösning som skulle befrämja
              effektivitet. Låt oss i stället se om det går att erbjuda de studenter
              som vill läsa en utbildning på kortare tid en möjlighet att redan
              i programmet få chansen att använda sommaren till studier. Det
              finns tecken på att det finns studenter som är intresserade av
              detta. Det bör finnas universitet och högskolor som erbjuder detta
              också i framtiden.
            </seg>
          </u>
          <note n="308ae96d">
            Överläggningen var härmed avslutad.
          </note>
          <note n="e58f678e">
            5 § Svar på interpellation 2003/04:246 om åtgärder inom skolan
            för att förebygga brott och förstärkning av samhällets värdegrund
          </note>
          <note type="speaker" n="ed6a2613">
            Anf. 28 Utbildningsminister THOMAS ÖSTROS (s):
          </note>
          <u who="thomas_ostros_1881c3" xml:id="i-bfd96fff959e3d98-8" n="8342ff0c">
            <seg n="f2f19442">
              Fru talman! Sofia Larsen har frågat vilka åtgärder jag avser
              att vidta för att stärka en gemensam värdegrund om respekt för
              andras liv och egendom och integritet i skolan, öka skolans möjligheter
              att genom tidiga insatser förebygga brottslighet samt underlätta
              samverkan mellan socialtjänst, polis och skola.
            </seg>
            <seg n="15db4248">
              Jag delar Sofia Larsens uppfattning om att det är mycket angeläget
              att förebygga och förhindra att barn och ungdomar utsätts eller
              utsätter andra för våld eller begår brott. Det krävs breda insatser
              på många områden i samhället i arbetet med att värna och stärka
              vår gemensamma demokratiska värdegrund. Detta kan skolan inte
              klara ensam. Det behövs en bred samverkan med olika sociala myndigheter
              och organisationer och ett väl fungerande samarbete med föräldrar.
            </seg>
            <seg n="3b4ef8dd">
              Läroplanerna som gällt från 1994 respektive 1998 visar tydligt
              vilka värden som ska genomsyra verksamheterna i samtliga skolformer.
              Utgångspunkten är den grundläggande principen om alla människors
              lika värde oavsett kön, etnisk tillhörighet, religion eller annan
              trosuppfattning, sexuell läggning och funktionshinder. Skolan
              är inte värderingsfri och neutral. All personal ska hävda de demokratiska
              värdena och klart ta avstånd från det som strider mot dessa. Läroplanerna
              betonar också vikten av samverkan med föräldrarna.
            </seg>
            <seg n="4237bac1">
              Regeringen har genomfört och genomför en rad insatser och åtgärder
              för att läroplanernas övergripande mål och värden ska få fullt
              genomslag i skolans verksamhet. Kompetensutveckling av skolledare,
              lärare, förvaltningschefer och politiker i värdegrundsfrågor har
              genomförts. Regeringen har stöttat två värdegrundscentrum under
              perioden 20012003 vid Göteborgs respektive Umeå universitet. Centrumens
              arbete har lett till en ökad medvetenhet om vikten av att förmedla,
              förankra och gestalta värdegrunden.
            </seg>
            <seg n="42c6e1d5">
              En pågående utredning, Skolansvarsutredningen (dir. 2003:114),
              har regeringens uppdrag att lämna förslag till en lagstiftning
              som främjar lika rättigheter och motverkar diskriminering inom
              skolväsendet. Utgångspunkten för utredningen är att skydd ska
              finnas mot diskriminering och mot annan kränkande behandling.
              Utredningsarbetet bedrivs skyndsamt och uppdraget ska i väsentliga
              delar redovisas senast den 30 april 2004.
            </seg>
            <seg n="967f6165">
              Våren 2003 presenterade regeringen kvalitetsprogrammet Alla skolor
              ska vara bra skolor, som innehåller en rad åtgärder för att stärka
              kvalitetsarbetet på alla nivåer i utbildningssystemet. Kommunens
              och skolans årliga kvalitetsredovisning av resultat och måluppfyllelse
              ska utgå från verksamheternas hela uppdrag, det vill säga läroplanens
              och kursplanernas mål. Skolverkets uppdrag att utöva kvalitetskontroll
              genom utvärdering, uppföljning och utbildningsinspektion har skärpts.
              I utbildningsinspektionen ingår kvalitetsgranskning och tillsyn.
              Även här sker granskning av och tillsyn över skolornas arbete
              med värdegrunden.
            </seg>
            <seg n="09d52b36">
              Regeringen bedriver ett omfattande arbete mot mobbning och andra
              former av kränkande behandling. Myndigheten för skolutveckling
              redovisade i december 2003 regeringsuppdraget att stödja kommuners
              och skolors arbete mot kränkande behandling och hur erfarenheterna
              från regeringens stora kampanj Tillsammans tagits till vara. Myndigheten
              håller nu på att ta fram allmänna råd för arbetet med att motverka
              alla former av kränkande behandling.
            </seg>
            <seg n="4aebe16c">
              Utvärderingar visar att fler vuxna resulterar i färre kränkningar
              och att eleverna upplever större trygghet. Regeringens särskilda
              satsning på personalförstärkningar genom ett riktat statsbidrag
              är därför en åtgärd som bör bidra till att öka tryggheten i skolan
              och stärka värdegrunden.
            </seg>
            <seg n="4a994fb2">
              Det är dessutom av yttersta vikt att även barn och unga själva
              engageras i arbetet med att motverka och förhindra samt förebygga
              våld, diskriminering och andra former av brott eller annan kränkande
              behandling. Sveriges elevråd (SVEA) har med stöd av regeringen
              tagit fram materialet Välkommen till gymnasiet i samverkan med
              Elevorganisationen för att inspirera och stödja aktiviteter som
              främjar gemenskap i samband med skolstart och skolavslutning.
            </seg>
            <seg n="69dd08b5">
              Det som betraktas som brott i samhället är självfallet också
              det när det begås i skolan. Skolan är skyldig enligt 14 kap. 1
              § socialtjänstlagen (2001:453) att genast anmäla till socialnämnden
              om man får reda på eller misstänker att ett barn far illa i hemmet
              eller genom sitt eget beteende. I skollagen infördes den 1 juli
              2003 en hänvisning till anmälningsskyldigheten enligt socialtjänstlagen
              för att förtydliga skolans ansvar. Dessutom infördes en skyldighet
              för skolan att samverka med andra organ och organisationer runt
              ett enskilt barn.
            </seg>
            <seg n="3f2ff9c9">
              Det är också mycket viktigt att ansvar tas lokalt för att utveckla
              olika former av samverkan i förebyggande syfte mellan skola, socialtjänst
              och polis. För att stödja en sådan utveckling har Myndigheten
              för skolutveckling på regeringens uppdrag tagit fram stödmaterial
              med lärande exempel på olika former av samverkan, handfasta råd
              för skolans personal i akuta situationer samt en genomgång av
              gällande lagstiftning.
            </seg>
            <seg n="b47e457c">
              Alla former av kränkande behandling strider mot de grundläggande
              demokratiska värdena. För regeringen är värdegrunden en ständigt
              aktuell och mycket högt prioriterad fråga.
            </seg>
          </u>
          <note type="speaker" n="cbf3a0b4">
            Anf. 29 SOFIA LARSEN (c):
          </note>
          <u who="sofia_larsen_d06afa" xml:id="i-dcafea448160c4a9-0" n="b76a66f8">
            <seg n="7b0460f1">
              Fru talman! Jag vill passa på att tacka för svaret. Jag har ställt
              ett antal frågor i min interpellation, och jag har fått relativt
              övergripande svar, alltifrån hur skollagen ser ut till att det
              pågår vissa utredningar.
            </seg>
            <seg n="07b3698b">
              Grunden till min interpellation är de många våldshändelserna
              och de brott som har begåtts av ungdomar under den senaste tiden.
              Då kan man fundera vart samhället är på väg. Vad är det som händer?
              Har inte vi som vuxna, som politiker, som föräldrar ett väldigt
              stort ansvar att säga att nu får det vara nog, nu måste vi in
              med nya förändringar?
            </seg>
            <seg n="6f19d2ff">
              Till exempel kunde vi för ett tag sedan läsa om två sjuttonåriga
              pojkar som på ett hemskt sätt hade ihjäl två jämnåriga flickor,
              om hur människor som inte kommer in på krogen vänder tillbaka
              efter ett tag med ett gevär och skjuter ned oskyldiga människor
              och om hur barn i skolan går till angrepp mot andra barn. Man
              kränker, man slår och man misshandlar sina jämngamla i skolan.
            </seg>
            <seg n="09bf3985">
              Då frågar jag mig: Hur kommer det sig att så många saknar de
              normala spärrarna mot att använda våld, som man skulle önska att
              alla människor hade? Vuxenvärlden måste då ta sitt ansvar. Jag
              känner också att vi som politiker måste stärka vår roll och ta
              det ansvaret. Jag tror att den här debatten kommer att vara oerhört
              viktig, och vi måste fatta väldigt viktiga beslut framöver.
            </seg>
            <seg n="f8f147e2">
              Hittills har vi mest diskuterat fler poliser, strängare straff,
              domstolsväsende och så vidare, vilket också är viktiga diskussioner
              och beslut. Men det räcker inte. Det är långt ifrån tillräckligt.
              Jag inser att vi måste förändra en del av de normer och värderingar
              som vi har. Det är då de tidiga insatserna och de förebyggande
              verksamheterna som är viktigast.
            </seg>
            <seg n="aeb2fbe1">
              De flesta barn som har hamnat i kriminalitet eller i svårigheter
              har haft problem i familjen hemma eller har tyckt att det har
              varit väldigt jobbigt i skolan och har inte kunnat lära sig läsa,
              skriva eller annat de har haft problem med vuxenvärlden. För att
              komma till rätta med våldet och den inställning som man kan se
              till våld krävs det ett par olika politiska inriktningar.
            </seg>
            <seg n="007d1e9b">
              Den första handlar om tydliga normer och värderingar. Vi måste
              våga tala om vad som är rätt och vad som är fel. Det gäller alltifrån
              den småskaliga brottsligheten med vandalisering, kränkning av
              flickor och annat.
            </seg>
            <seg n="a816851d">
              Den andra är snabba och relevanta insatser för barn och ungdomar
              som råkar i svårigheter. Det ska ske direkt och inte efter ett
              tag när barnet har gått vidare till brottslighet.
            </seg>
            <seg n="08729ca2">
              Här är skolan väldigt viktig och kan på vissa ställen ha en avgörande
              roll. Därför tror jag att det krävs ett stärkt samarbete mellan
              skolan, föräldrar, polisen och socialtjänsten. Men det finns ett
              par barriärer och här kommer mina förslag mellan de offentliga
              institutionerna, och de måste vi se till att få bort.
            </seg>
            <seg n="9ecddf46">
              För det första: Sekretessen måste ses över så att skola, socialtjänst
              och polis får utökade möjligheter att byta information sinsemellan.
            </seg>
            <seg n="725c57b7">
              För det andra: Att möjliggöra för skolan att engagera föräldrar
              också till myndiga elever, alltså även efter det att eleven har
              fyllt 18 år.
            </seg>
            <seg n="84d2b908">
              Många kommuner har samverkansgrupper som fungerar väldigt bra,
              men svårigheten är ofta att socialtjänsten inte får dela med sig
              av den information som de har till polisen eller skolan, och skolan
              har inte möjlighet att föra information vidare till föräldrarna.
            </seg>
            <seg n="e39d10df">
              Är frågan kring sekretessen en fråga som utbildningsministern
              utifrån sin position tänker arbeta vidare med?
            </seg>
          </u>
          <note type="speaker" n="201aaa0f">
            Anf. 30 TORSTEN LINDSTRÖM (kd):
          </note>
          <u who="torsten_lindstrom_120c0b" xml:id="i-bb9b8d18da2c87d5-0" n="05511840">
            <seg n="49eb368f">
              Fru talman! Jag läste häromdagen om vad barn önskar allra mest
              av föräldrar och andra vuxna. Det handlade varken om tuffa vuxna
              eller om flashiga presenter. Det handlade om att de vuxna skulle
              vara vuxna, varma, tydliga, pålitliga och framför allt närvarande.
              En undersökning bland skolelever nyligen om vad de ville ha av
              sina lärare visade att de mest av allt önskade rättvisa lärare.
            </seg>
            <seg n="c7c29930">
              Det finns ett mönster. Våra barn och unga är kloka. De pekar
              på grunden för det trygga samhälle som byggs underifrån, att våra
              barn och unga får känna närvaron av vuxna som bryr sig och har
              tid, tid att vara tillsammans. Så är det inte i dag. Ekorrhjulet
              snurrar snabbt för både barn och vuxna. Och i Thomas Östros svar
              i dag, och faktiskt också i Sofia Larsens frågor, saknas en del
              av det viktigaste resonemanget, det om trygghet, de närvarande
              vuxna och familjen. Sverige behöver en modern familjepolitik och
              en modern skolpolitik. En modern politik som utgår från människans
              behov av trygghet är den bästa vaccinationen mot otrygghet, våld
              och brott.
            </seg>
            <seg n="5b2c04e5">
              Fru talman! Att Thomas Östros i dag säger att skolan inte ska
              vara värderingsfri utan tvärtom aktivt hävdar de värderingar som
              finns i läroplanerna är en välkommen kovändning. Äntligen verkar
              en socialdemokratisk minister förstå hur viktigt det är att goda
              värderingar finns i skolan, så att skolan är en trygg och säker
              miljö där varje barn får utvecklas utifrån sina förutsättningar.
              Men om nu Thomas Östros verkligen inser det, till skillnad från
              sin företrädare, varför händer det då inte särskilt mycket? I
              stället har otrygghetens kalla vind dragit in över skolan.
            </seg>
            <seg n="e36a4131">
              77 000 barn ringde 2002 till BRIS hjälptelefon. Nästan vart femte
              handlade om mobbning. 14 % av eleverna är rädda när de går till
              skolan. Var femte elev har kränkts med sexuella ord. Ansvaret
              för det vilar givetvis tungt på de politiker som år efter år hävdat
              och fortfarande hävdar normlösheten som sin norm. Thomas Östros
              omvändning är välkommen.
            </seg>
            <seg n="5071375b">
              Vi kristdemokrater vill se de goda värderingar om människosyn
              och etik ur kristen tradition som finns i läroplanen genomsyra
              skolan, alla skolor. Skolorna ska årligen redovisa det som görs
              i värderingsarbetet. Och efter att ha hört Thomas Östros och Sofia
              Larsen räknar jag med både Centerns och Socialdemokraternas stöd
              för det.
            </seg>
            <seg n="7213fdf8">
              När nu Sofia Larsen och hennes centerkolleger visar sig intresserade
              av värderingsfrågor, blir också den naturliga frågan vilka värderingar
              mer precis som Centern egentligen eftersträvar och vilka konkreta
              förslag som Centern har för att uppnå den trygga skolan.
            </seg>
            <seg n="50022844">
              I sitt svar i dag säger Thomas Östros att för regeringen är värdegrunden
              en ständigt aktuell och högt prioriterad fråga. Men, fru talman,
              problemet är ju att värdegrunden trots regeringens ansträngningar,
              eller kanske snarare på grund av regeringens brist på ansträngningar,
              ännu inte genomsyrar skolan efter alla dessa år. Priset betalas
              som vi har hört av otrygga elever som riskerar att växa upp till
              otrygga vuxna.
            </seg>
            <seg n="7c9be819">
              Fru talman! När ska Thomas Östros lägga fram de förslag som krävs
              för att skolan ska bli en trygg miljö så att inget barn behöver
              vara rädd för att gå till skolan?
            </seg>
          </u>
          <note type="speaker" n="b937de94">
            Anf. 31 Utbildningsminister THOMAS ÖSTROS (s):
          </note>
          <u who="thomas_ostros_1881c3" xml:id="i-bfd96fff959e3d98-9" n="8342ff0c">
            <seg n="852961e3">
              Fru talman! Jag får börja med att tacka Sofia Larsen för en viktig
              interpellation. Jag tror att det här är ett område där vi har
              goda möjligheter att samverka, många partier i riksdagen. Skolans
              värdegrund, våra krav på att skolan ska vara en institution som
              till våra ungdomar förmedlar ett sätt att vara, respekt för varandra
              och betydelsen av att inte kränka varandra, är inte en partiskiljande
              fråga.
            </seg>
            <seg n="82320afb">
              Låt mig be Torsten Lindström om en gnutta respekt för att vi
              alla arbetar seriöst med den här frågan. När Torsten Lindström
              i talarstolen försöker påvisa att varken Centerpartiet eller Socialdemokraterna
              någonsin har begrundat värderingsfrågor när det gäller skolan
              är det för mig upprörande. Det är självklart att det är viktigt.
              Det är självklart att det är ett centralt uppdrag för skolan.
              Vi har arbetat under många år med att stärka skolans möjligheter
              att bli tydlig i värdegrunden och bidra till en god samhällsutveckling
              också där och inte bara förmedla goda kunskaper.
            </seg>
            <seg n="2ea61ed8">
              Jag tror att en av de framgångsfaktorer som måste ligga bakom
              ett sådant arbete är att vuxna människor är tydliga och stöttande
              när det gäller att förmedla de här värderingarna till barn och
              ungdomar. Vi ska inte utmåla varandra som att en del inte besitter
              några goda värderingar medan andra har monopol på dem på grund
              av vilken typ av rörelser partierna har sin bakgrund i. Det tror
              jag är djupt olyckligt.
            </seg>
            <seg n="a31c15ee">
              Det skolan behöver är en stark uppslutning i hela samhället för
              det svåra uppdrag som den har. Det behövs en uppslutning kring
              att vi naturligtvis måste ha skolor som präglas av ordning och
              reda, som har tydliga normer för våra barn, men som inte försöker
              förkrympa barnen utan också med värme stöttar barnens utveckling.
              Ordning och reda men också kärlek är viktigt om vi ska få en bra
              miljö i skolan. Det här är frågor som vi alla, i alla partier,
              borde kunna samverka om.
            </seg>
            <seg n="9aeb47a2">
              Jag delar Sofia Larsens uppfattning om behovet av tydliga normer
              och värderingar. Det är också väldigt tydligt när vi tittar på
              vilka skolor som är framgångsrika, inte minst de skolor som är
              framgångsrika fast de jobbar i ganska tuffa miljöer, till exempel
              i en utsatt del av någon av våra storstäder. Då är det ofta en
              sak som återkommer, nämligen att man är mycket tydlig med värderingarna,
              mycket tydlig med vilka regler som ska gälla i skolan och hur
              man ska vara mot varandra. Det bidrar till en lugn skolmiljö,
              och det stärker också alla elevers rätt och möjlighet att nå kunskap.
              Den uppfattningen delar jag alltså helt och hållet med Sofia Larsen.
            </seg>
            <seg n="39cce1e9">
              Jag tror också att det är oerhört viktigt med snabba, relevanta
              insatser och att skolan är uppmärksam och har ett intensivt samarbete
              med socialtjänst, polis, föräldrar samt organisationer och rörelser
              som kan hjälpa till att stötta barns och ungdomars utveckling.
              Skolan klarar det inte själv. 200 000 av våra barn och ungdomar
              växer upp i hem där någon av föräldrarna eller båda föräldrarna
              missbrukar alkohol. Tiotusentals barn växer upp i hem där kanske
              föräldrarna är inblandade i brottslig verksamhet. Det är klart
              att skolan har en jättestor uppgift i att stötta de här barnens
              utveckling så att de blir medborgare som tar ansvar för sig själva
              och sin omgivning på ett bra sätt. Men man behöver hjälp och stöd.
            </seg>
            <seg n="448f4890">
              Då är ju frågor om lagstiftning kring sekretess och sådant mycket
              viktiga att se över. Vi har nyligen fått en sekretessutredning
              som har tittat just på lagstiftning kring uppgifter som har särskild
              betydelse för barn och ungdom. Den arbetar vi med, och vi har
              den nu under remissbehandling. Vi får återkomma till om vi gör
              bedömningen att det behöver göras ytterligare förändringar. Men
              jag tror att den här frågan vinner i tydlighet och respekt om
              vi också visar respekt för varandra och för att vi faktiskt alla
              är engagerade i att skolan ska vara en plats i vårt land där man
              också förmedlar starka och goda värderingar till barn och ungdomar
              för allas bästa.
            </seg>
          </u>
          <note type="speaker" n="ac3f19ec">
            Anf. 32 SOFIA LARSEN (c):
          </note>
          <u who="sofia_larsen_d06afa" xml:id="i-dcafea448160c4a9-1" n="b76a66f8">
            <seg n="79ba6517">
              Fru talman! Ingen kan väl säga annat än att föräldraskapet är
              det absolut viktigaste. Ingen kan heller ta över en föräldraroll
              från någon annan, varken vi som politiker, socialtjänsten, skolan
              eller någon annan institution. Men vi som har fått förtroendet
              att vara politiker kan ju ge ökade förutsättningar för en bättre
              skola. Vi kan ge politiska förutsättningar för ett bättre samarbete
              mellan de institutioner och skolor som finns. Vi kan vara med
              och fatta beslut som stöttar barnen i deras roll. Vi kan vara
              med och fatta beslut som stöttar föräldrarna i deras viktiga roll.
            </seg>
            <seg n="81658160">
              I mitt första anförande gav jag ett konkret förslag. Jag hade
              en konkret idé om sekretessrätten. Jag fick inget riktig svar
              på detta förutom att utbildningsministern funderar på saken. I
              sitt svar skriver ministern så här: Det behövs en bred samverkan
              med olika sociala myndigheter och organisationer och ett väl fungerande
              samarbete med föräldrar. Självfallet är detta det viktigaste,
              och det måste vi underlätta. Just därför är det så viktigt att
              vi tar bort den barriär som nu finns mellan vissa institutioner.
              Det vore väldigt tacksamt om vi i dag kunde få ett svar på om
              den möjligheten kan finnas.
            </seg>
            <seg n="57976952">
              Den andra sak som jag tog upp var ju det här med att föräldrar
              som har barn som har blivit myndiga inte längre får information
              från skolan. Man går runt det. Nu är det ju så att jag som förälder
              har försörjningsansvar fram till dess att barnet blir 20 år. Här
              finns det ett glapp, och här kunde det vara viktigt att föräldrarna
              får rättigheten att få den här informationen för att kunna hjälpa
              sina barn om det skulle hända någonting. Det handlar alltså om
              tidiga insatser för att förebygga att barnen hamnar i en sned
              bana i livet.
            </seg>
            <seg n="8a3cd1c5">
              Jag vill fråga ministern: Vad finns det för andra konkreta förslag
              som han har funderat på eftersom jag förstår att han tycker att
              den här frågan är viktig? Vilka förebyggande insatser har regeringen
              tänkt sig att göra? Sekretesslagen, de idéer som jag har lagt
              fram, är några tankar från vår sida.
            </seg>
            <seg n="c79f3c40">
              En annan del är samverkan mellan förskola och skola. Ofta kan
              man väldigt tidigt se vilka barn som riskerar att hamna snett
              i livet. Om man inte får hjälp och stöd som förälder, eller om
              man inte gör insatser inom förskolan, kan det hända att den här
              sneda banan fortsätter att gå väldigt snett. Under förskolan kan
              man många gånger göra väldigt bra insatser. Men sedan, när barnet
              ska börja skolan, börjar man som ett nytt oskrivet blad eftersom
              den information som har kommit fram under förskoletiden inte kan
              flyttas över till skolan. Detta skulle säkert underlätta för många
              som arbetar i skolan. Det skulle också vara skönt för föräldrarna
              att kunna ha den här stöttningen kvar. Det är ett tredje förslag
              som vi i Centerpartiet har lagt fram, och jag hoppas att ministern
              kan ge ett svar på om han tycker att det är en bra idé.
            </seg>
          </u>
          <note type="speaker" n="81548e2e">
            Anf. 33 TORSTEN LINDSTRÖM (kd):
          </note>
          <u who="torsten_lindstrom_120c0b" xml:id="i-bb9b8d18da2c87d5-1" n="05511840">
            <seg n="22fb53d0">
              Fru talman! Utbildningsministern är välkommen i sitt engagemang.
              Utbildningsministern är välkommen i att konstatera att skolan
              ska förmedla värderingar. Det är en viktig poäng som vi alla kan
              vara överens om. Men just därför blir jag så ledsen och frustrerad
              när utbildningsministern pratar om detta. Trots detta har vi ju
              fortfarande en situation där 14 % av eleverna är rädda för att
              gå till skolan. Utbildningsministern och jag har haft den här
              diskussionen förr, och där hjälper det inte att prata om ordning
              och reda, Thomas Östros. Det måste också komma till konkreta åtgärder.
              Det måste vara tydligt vilka värderingar som ska genomsyra skolan.
              Och det måste faktiskt ställas krav på att skolan arbetar medvetet
              med de här värderingarna och redovisar detta arbete precis som
              vi kristdemokrater har föreslagit här i riksdagen. Jag räknar
              med Thomas Östros stöd för den tanken.
            </seg>
            <seg n="9a8bcb2c">
              Sedan hjälper det inte, fru talman, att tala om värderingar.
              Frågan är ju också vilka värderingar det gäller. Jag hoppas att
              vi kan vara överens om att det är de värderingar som finns i läroplanerna,
              de värderingarna som inte hänger löst i luften som slagord likt
              ordning och reda och hårda krav utan de värderingar som faktiskt
              hänger fast i en ram som bygger på en god etisk tradition. Om
              utbildningsministern menar allvar med sina ord, med det engagemang
              som han vill ge sken av här i dag, fru talman, hoppas jag att
              han också kan komma med konkreta utfästelser om de åtgärder han
              tänker vidta i riksdagen och i sitt ämbete som minister för att
              inget barn ska behöva vara ledsen och rädd för att gå till skolan.
              Då hoppas jag, fru talman, att vi inte ska behöva ha den här diskussionen
              igen om ytterligare något år.
            </seg>
          </u>
          <note type="speaker" n="a6f1a522">
            Anf. 34 Utbildningsminister THOMAS ÖSTROS (s):
          </note>
          <u who="thomas_ostros_1881c3" xml:id="i-bfd96fff959e3d98-10" n="8342ff0c">
            <seg n="d995abcd">
              Fru talman! En god start för en förändring i skolan är att vi
              som är vuxna är väldigt tydliga med vad våra värderingar är, vad
              vi vill ska gälla i skolan och att vi inte försöker låtsas som
              att man här kan hitta något slags billig politisk poäng att spela
              om. Det är vad Torsten Lindström nu ägnar sig åt. Den här frågan
              förtjänar mycket mer seriöst arbete än så.
            </seg>
            <seg n="3af88e50">
              Det handlar om väldigt konkret och handfast arbete ute på varje
              skola. Man måste vara tydlig med den värdegrund som är skolans
              grund för arbetet. Vilka regler och normer ska gälla i vår skola?
              Hur ska man bete sig mot varandra? Hur ska man agera som vuxen,
              lärare eller annan personal, när man ser kränkningar i skolan?
              Hur ska man se till att stötta barn och ungdomar som far illa?
              Hur ska man se till att bedriva ett bra förebyggande arbete?
            </seg>
            <seg n="67132909">
              Det arbetet måste ske på varje skola. Varje skola ska ha en handlingsplan
              om kränkande behandling. Vi ser över lagstiftningen för att också
              på det sättet stärka drivkrafterna till förändring i skolan. Vi
              räknar också med att vi får ökade möjligheter för elever och föräldrar
              som upplever att skolan inte har gjort ett bra arbete att få rätt
              att få till en förändring.
            </seg>
            <seg n="57e7c16c">
              Det handlar väldigt mycket om ledarskapet på skolan. Rektor har
              stor betydelse för att sätta en dagordning i skolans arbete som
              prioriterar respekt för varandra och trygghet i skolan. Det ska
              sedan utvärderas av det som är vårt viktiga nationella verktyg.
              Det är ett skolverk som regelbundet besöker kommuner och skolor
              och ställer frågor om hur man arbetar med att stärka kunskaperna
              hos barnen men också hur man arbetar för att skapa en god miljö
              i skolan som främjar goda värderingar hos våra barn.
            </seg>
            <seg n="43ffe2f6">
              Detta kan vi göra i stor politisk enighet om vi inte gör frågan
              till att några här har fått något slags insikt om att man inte
              ska klå varandra och andra inte har begripit detta. Så fungerar
              det inte.
            </seg>
            <seg n="60c1f556">
              Sekretesslagen är en väldigt viktig lagstiftning som vi nu har
              sett över. Vi remissbehandlar nu resultatet. Vi måste naturligtvis
              få goda synpunkter från de olika typer av instanser som konkret
              i vardagen arbetar med sekretesslagen men som också arbetar med
              att värna en god lagstiftning. Vi räknar med att återkomma till
              riksdagen med förslag till ändringar med anledning av utredningsarbetet.
            </seg>
            <seg n="4a17eafe">
              Vad gäller tidiga insatser handlar det om att varje skola i sina
              handlingsplaner för en god miljö i skolan också har åtgärderna
              klara för sig. Det gäller hur man ska se till att samverka med
              andra runtomkring i samhället. Det gäller framför allt föräldrar.
              Men det räcker inte alltid. Det är inte alltid föräldrarna räcker
              till. Då handlar det om andra typer av viktiga instanser som socialtjänst
              och polis.
            </seg>
            <seg n="06262a20">
              När det gäller myndiga ungdomar är jag villig att titta också
              på den frågan. Vi har ett viktigt brott som sker när ungdomar
              blir myndiga och därmed ansvariga för sig själva. Men finns det
              förändringar vi kan göra där som stärker en god utveckling ska
              vi givetvis diskutera det.
            </seg>
            <seg n="ceac4951">
              Naturligtvis spelar samverkan mellan förskola och skola en stor
              roll. Det gäller hela det arbete som nu pågår i nästan alla kommuner
              med integration mellan förskolan och skolan där förskoleklassen
              blir en viktig brygga mellan förskolan och skolan.
            </seg>
            <seg n="d324f73f">
              Alltmer personalsamverkan mellan förskola och skola är ett viktigt
              sätt att konkret komma till rätta med problem. Personalen arbetar
              tillsammans och kan då se till att ge varandra kunskap och information
              som behövs för att stötta barnens utveckling.
            </seg>
            <seg n="b75fd33e">
              I detta ska vi ha barnen i centrum. Det gäller barnens utveckling
              och allas rätt till ett gott stöd i skolan. Jag tror att vi kan
              få en bred politisk uppslutning kring sådana idéer.
            </seg>
          </u>
          <note type="speaker" n="96b56e8d">
            Anf. 35 SOFIA LARSEN (c):
          </note>
          <u who="sofia_larsen_d06afa" xml:id="i-dcafea448160c4a9-2" n="b76a66f8">
            <seg n="564bdb56">
              Fru talman! Torsten Lindström verkar brinna för skolans arbete
              och värdegrunden i skolan. Det är viktigt och bra. Men det vore
              också intressant att en annan gång höra Torstens konkreta förslag
              i stället för att han endast står i talarstolen och slänger ur
              sig slagord.
            </seg>
            <seg n="d66bf054">
              Det är trevligt att höra utbildningsministern vara så positiv
              till de konkreta förslag som vi i Centerpartiet har lagt fram.
              Det gäller att se över sekretesslagen men också det konkreta man
              kan göra för att förbättra samarbetet mellan de olika institutionerna
              och mellan föräldrar och skola.
            </seg>
            <seg n="3ce700fd">
              Sekretesslagen är viktig. Men det får inte vara så att sekretessen
              går före ett barns välmående och möjligheter senare i livet. Det
              är oerhört viktigt att hålla på den. Men den får inte vara ett
              hinder för barnets utveckling och dess möjligheter oavsett om
              det är i förskolan eller senare i skolan.
            </seg>
            <seg n="89994ba6">
              Vi har på ett antal områden kunnat se bra samverkansorgan. I
              min hemkommun Kumla kommun har man haft ett väldigt bra samverkansorgan
              mellan polisen, socialtjänsten och skolan. Alla partier i kommunen
              har ställt upp hundraprocentigt och kunnat ge bidrag och konkret
              stötta det.
            </seg>
            <seg n="d649cc4a">
              Det har gjort att man har fått ned antalet bilinbrott och andra
              mindre inbrott i kommunen. Man har fått mycket bättre samverkan
              och samarbete i skolan. Också föräldrarna har kunnat känna: Här
              har jag ett stöd.
            </seg>
            <seg n="4d0d3461">
              Det är oerhört viktiga områden. Jag hoppas senare under våren
              kunna se de konkreta förslagen på papper.
            </seg>
          </u>
          <note type="speaker" n="6f7b3af8">
            Anf. 36 Utbildningsminister THOMAS ÖSTROS (s):
          </note>
          <u who="thomas_ostros_1881c3" xml:id="i-bfd96fff959e3d98-11" n="8342ff0c">
            <seg n="5b25353f">
              Fru talman! Jag tackar Sofia Larsen för en bra diskussion. Vi
              arbetar också på nationellt plan för att få samverkan att fungera.
              Också där måste vi få en tätare konkret samverkan för hur vi ska
              få det att fungera i verkligheten lokalt på skolorna.
            </seg>
            <seg n="78358fb9">
              Sedan september 2003 samverkar också Socialstyrelsen tillsammans
              med Rikspolisstyrelsen och Myndigheten för skolutveckling för
              att ta fram en strategi för samverkan när det gäller barn som
              far illa eller riskerar att fara illa. Också det är ett viktigt
              uppdrag som ger ett bra underlag för framtida initiativ.
            </seg>
          </u>
          <note n="308ae96d">
            Överläggningen var härmed avslutad.
          </note>
          <note n="8a38bcab">
            6 § Svar på interpellation 2003/04:239 om införande av vårdgarantin
          </note>
          <note type="speaker" n="b8efd813">
            Anf. 37 Socialminister LARS ENGQVIST (s):
          </note>
          <u who="unknown" xml:id="i-bfd96fff959e3d98-12" n="5a7fdb05">
            <seg n="83969eb1">
              Fru talman! Bo Könberg har frågat mig när jag bedömer att en
              nationell vårdgaranti kommer att införas samt hur mycket pengar
              jag räknar med att staten övergångsvis måste skjuta till för att
              garantin ska införas.
            </seg>
            <seg n="c3f22f6a">
              Redan i 1997 års överenskommelse om vissa ersättningar till hälso-
              och sjukvården, den så kallade Dagmaröverenskommelsen, infördes
              en besöksgaranti som syftar till att tillförsäkra alla patienter
              snabb kontakt med vården. Denna garanti innebär att primärvården
              ska erbjuda hjälp, antingen per telefon eller genom besök, samma
              dag som vården kontaktas. Om kontakt med läkare erfordras ska
              väntetiden vara högst 7 dagar, och den som fått remiss till den
              specialiserade vården ska erbjudas detta inom 90 dagar.
            </seg>
            <seg n="97c94be9">
              Landstingsförbundets kongress fattade år 2002 beslut om att en
              nationell vårdgaranti ska införas. Mot bakgrund av detta beslut
              och de olika insatser som vidtagits under senare år för att komma
              till rätta med väntetidsproblemen den nationella handlingsplanen,
              tillgänglighetssatsningen, det fria vårdvalet, utvecklingen av
              väntetidsdatabasen och Socialstyrelsens arbete med riktlinjer
              för prioriteringar fann regeringen att det nu finns förutsättningar
              att införa en nationell vårdgaranti.
            </seg>
            <seg n="dd2fcd49">
              Staten och Landstingsförbundet kom därför i 2003 års Dagmaröverenskommelse
              överens om att en vårdgaranti som också innefattar behandling
              ska införas. Denna vårdgaranti innebär ett åtagande från landstingen
              att erbjuda behandling inom 90 dagar från det att beslut om behandling
              fattats. Under år 2003 vidtogs förberedelser med sikte på att
              den utökade vårdgarantin skulle kunna träda i kraft år 2004.
            </seg>
            <seg n="d8df9d45">
              Frågan om tidpunkten för införandet av vårdgarantin togs åter
              upp i förhandlingarna om Dagmaröverenskommelsen för år 2004. Parterna
              konstaterade då att förberedelser för införandet genomförts under
              år 2003 men att det finns behov av att under år 2004 vidta ytterligare
              förberedelser där hög prioritet ska ges åt att gå igenom väntelistor
              och behandla dem som väntat länge. Man kom också överens om att
              en kontrollstation ska genomföras i februari i år för att stämma
              av hur långt förberedelserna kommit, vilka effekter som uppnåtts
              och eventuella behov av ytterligare åtgärder och resurser.
            </seg>
            <seg n="63f31b05">
              Målsättningen är att en nationell vårdgaranti ska införas under
              år 2005. Det exakta datumet för införandet såväl som storleken
              på ett eventuellt resurstillskott är beroende av resultatet av
              den avstämning som ska genomföras mellan staten och Landstingsförbundet
              inom kort.
            </seg>
          </u>
          <note type="speaker" n="79f57f73">
            Anf. 38 BO KÖNBERG (fp):
          </note>
          <u who="bo_konberg_956905" xml:id="i-cb58029a47a368de-0" n="9da9c8ca">
            <seg n="e62075a0">
              Fru talman! Tack, socialministern, för svaret. Jag har visserligen
              fått svaret många gånger förut, det vill säga att det kommer en
              vårdgaranti nästa år. Och nästa gång som vi träffas kommer ministern
              att säga att det kommer en vårdgaranti nästa år.
            </seg>
            <seg n="5f6371f6">
              Det fanns en gång en vårdgaranti. Den fanns under den borgerliga
              regeringen. Då hade vi de kortaste vårdköerna som vi har haft
              så länge som vi har haft någon statistik över vårdköer och därmed
              på den här punkten förstås oerhört mycket mindre mänskligt lidande
              än när man har långa vårdköer, och sannolikt oerhört mycket mindre
              kostnader med tanke på hur långa vårdköer belastar andra delar
              av den svenska välfärdsapparaten.
            </seg>
            <seg n="79732ccc">
              Därefter förföll vårdgarantin. Men den socialdemokratiska regeringen,
              eller åtminstone kretsar närstående den, insåg efter ett tag att
              det inte var så dumt med en nationell vårdgaranti. Det kom ett
              utredningsförslag 1997. Ordförande var den nuvarande försvarsministern
              i regeringen. Utredningen föreslog enhälligt att man skulle införa
              en nationell vårdgaranti. Men det blev inte så.
            </seg>
            <seg n="5388354b">
              Inför valet 2002 flaggade såväl statsministern som socialministern
              på våren för att det skulle bli en vårdgaranti. Jag tror att många
              väljare fick känslan att det skulle komma en sådan året därpå.
            </seg>
            <seg n="8d2384cb">
              Hösten 2002 talade socialministern i en intervju om att han räknade
              med att det skulle införas en vårdgaranti inom något år. Det tolkade
              väl de flesta läsare som att det skulle äga rum någon gång vid
              årsskiftet 2003/04. I dag får vi veta att en vårdgaranti ska införas
              någon gång under 2005.
            </seg>
            <seg n="c574461a">
              Fru talman! Vi har, som sagt, hört det förut. Vi tror det när
              vi ser det.
            </seg>
          </u>
          <note type="speaker" n="1d19ffe4">
            Anf. 39 CARL-AXEL JOHANSSON (m):
          </note>
          <u who="unknown" xml:id="i-df2fc3f5f8274ef3-0" n="5a7fdb05">
            <seg n="cd8b773c">
              Fru talman! Ibland måste man blicka bakåt för att få se vart
              man är på väg. Och när jag blickar bakåt i fråga om Lars Engqvist
              och vårdgarantin är jag rädd för att han inte är på väg någonstans.
              Socialministern står stilla.
            </seg>
            <seg n="bd37abe5">
              Julen 2002 läste jag en debattartikel i min lokala tidning där
              Lars Engqvist och Lars Isaksson äntligen var överens om att införa
              en vårdgaranti. Det föranleder mig att replikera. Äntligen har
              Socialdemokraterna kommit till insikt om att det är viktigt för
              patienterna med fritt vårdsökande och en vårdgaranti. Vem minns
              inte de s-styrda Norrlandslandstingen som förvägrat patienterna
              detta, vilket medförde att initiativrika patienter flyttade till
              Helsingfors för att få vård. Kan man tänka sig en ojämlikare vård?
            </seg>
            <seg n="2d3e0776">
              Fru talman! Sjukvården möter människor när de är som mest utsatta.
              Det är därför viktigt att vården är tillgänglig när den behövs.
              Det är utifrån den enskilda människan som förtroendet för vården
              och välfärden måste byggas.
            </seg>
            <seg n="4fff2d6d">
              Vi har velat genomföra och krävt en nationell vårdgaranti sedan
              lång tid tillbaka. Och hade vi vunnit det senaste valet hade vi
              åter börjat genomföra den.
            </seg>
            <seg n="be9fa42e">
              Det som Lars Engqvist och Lars Isaksson egentligen var överens
              om var att man under 2003 skulle inleda förhandlingar och konkretisera
              innehållet i en vårdgaranti som skulle börja gälla från 2004.
              Några resurser för detta kunde jag inte läsa ut. Men budgettolkningar
              är inte alltid helt lätta att göra. Jag tvivlade då på att vi
              skulle få se en vårdgaranti värd namnet 2004. Men kanske skulle
              resurser föreslås i höstbudgeten 2003. Men det skedde inte.
            </seg>
            <seg n="86b57e22">
              Fru talman! Det blev inte ens en tummetott. Jag kunde inte finna
              några resurser som man uppenbarligen har. Man hänvisar till Dagmarmedlen
              i en aldrig sinande ström. Vårdgarantin lyser med sin frånvaro
              och kommer allt längre bort. Köerna ökar, och landstingen prioriterar
              bort vårdsökande. Och jag är inte förvånad över detta. Före överenskommelsen
              med Lars Isaksson hade socialministern klart uttryckt att en vårdgaranti
              är onödigt dyr och skapar nya köer. Socialdemokraterna är fantastiska
              på att skapa köer överallt, även inom kriminalvården, även om
              det inte är socialministerns ansvarsområde.
            </seg>
            <seg n="8356e85a">
              Nu ska vi tydligen få en vårdgaranti 2005, och någon uppfattning
              har väl socialministern om resursbehovet. Vi har preciserat hur
              vi kan starta detta. Men det enda som jag hör är: Nej, nej och
              åter nej, vi går inte med på detta.
            </seg>
            <seg n="dc6d83f5">
              Då undrar jag om socialministern fortfarande tycker att en vårdgaranti
              är onödigt dyr och skapar nya köer eller om det blir bättre och
              billigare att söka vård någon annanstans inom EU. Det har ju äntligen
              blivit klart att vi som EU-medborgare har denna rättighet. Är
              det på det sättet som frågan om vårdgarantin ska lösas?
            </seg>
          </u>
          <note type="speaker" n="752d0e6f">
            Anf. 40 ULRIK LINDGREN (kd):
          </note>
          <u who="ulrik_lindgren_5f7848" xml:id="i-8e02d99c6b44b026-0" n="bb1ffde7">
            <seg n="b3c94c4d">
              Fru talman! Tack för svaret från socialminister Lars Engqvist.
              Det var många av oss som blev rejält överraskade i valrörelsen
              2002 när Socialdemokraterna plötsligt var för en vårdgaranti trots
              en lång historia av motstånd och när detta positiva besked om
              vårdgarantin kom just i valrörelsen. Efter valet 2002 har motståndet
              faktiskt fortsatt. Oppositionens olika förslag om ekonomisk prioritering
              så att vårdgarantin skulle vara möjlig att införa har avvisats.
              Man måste naturligtvis tänka även på pengarna i detta sammanhang.
              Det går inte att bara utfärda en tom garanti, utan den måste också
              fyllas med ett innehåll.
            </seg>
            <seg n="b251e686">
              Kristdemokraterna interpellerade i maj förra året i samma ärende
              som Bo Könberg nu tacknämligt nog har interpellerat i. Svaret
              nu är nästan detsamma som lämnades 2003. 2003 var beskedet att
              man trodde att man 2004 skulle kunna gå i land med detta. Och
              beskedet nu är att det ska ske 2005. Och nästa år när vi ställer
              samma interpellation har vi anledning att frukta att det blir
              samma besked, det vill säga att vår socialminister kommer att
              meddela att det ett år framåt i tiden finns goda förutsättningar
              att införa detta. I värsta fall kan det bli på samma sätt som
              med de 6 000 förskollärarna, att det är ett vallöfte som kan upprepas
              i en valrörelse till och därmed bli väldigt användbart i stället
              för att man genomför det på en gång när man har lovat det i en
              valrörelse.
            </seg>
            <seg n="6c9774b2">
              Vi diskuterade även de ekonomiska förutsättningarna för ett år
              sedan. I den uppgörelse som staten och Landstingsförbundet har
              träffat står det att man senast i februari år 2004 ska stämma
              av de hittillsvarande effekterna av det förberedelse- och utvecklingsarbete
              som har bedrivits. Parterna ska också komma överens om vårdens
              behov av resurser och hur vårdgarantin påverkar detta.
            </seg>
            <seg n="a94bfd4e">
              Ministern meddelar i dag att den här uppgörelsen är på gång.
              Men finns det någonting att säga om vad uppgörelsen i februari
              kommer att innehålla? Blir det några ekonomiska åtaganden ytterligare
              för staten, eller kommer man att säga till landstingen att de
              får ordna detta på bästa sätt efter egen förmåga?
            </seg>
            <seg n="3edef14e">
              Beskedet för ett år sedan var att de så kallade tillgänglighetspengarna
              skulle användas för detta. Vi är ju vana vid det socialdemokratiska
              språkbruket och att man talar om extrapengar eller satsningar.
              Men i själva verket är det fråga om samma pengar från ett år till
              ett annat. I bästa fall är det fråga om oförändrade statsbidrag
              som så att säga bara genomgår en årlig värdeförsämring. De är
              inte indexuppräknade. Men nominellt är det oförändrade statsbidrag.
              Betyder det som kommer 2005 konkret att det också följer med ekonomiska
              besked till landstingen i Sverige om vilka villkor som kommer
              att gälla? Kommer sådana ekonomiska villkor att gälla som ger
              dem förutsättningar att leva upp till en vårdgaranti, eller blir
              det hänvisning till samma pengar som förra året?
            </seg>
          </u>
          <note type="speaker" n="67b75d63">
            Anf. 41 Socialminister LARS ENGQVIST (s):
          </note>
          <u who="unknown" xml:id="i-bfd96fff959e3d98-13" n="5a7fdb05">
            <seg n="df4db0d5">
              Fru talman! När Bo Könberg inledningsvis påpekade att det har
              getts besked om införande av vårdgarantin 2003/04 får han det
              att framstå som att det skulle ha ställts ut ett absolut löfte
              om att en sådan skulle införas endera 2003 eller 2004. Sanningen
              är följande:
            </seg>
            <seg n="3a43524d">
              Socialdemokraterna presenterade i valrörelsen ett besked om att
              det under mandatperioden skulle införas en vårdgaranti. Detta
              beslut togs efter det att Landstingsförbundet på sin kongress
              hade bestämt sig för att verka för en vårdgaranti. Det var alltså
              ett nytt politiskt läge där sjukvårdshuvudmännens gemensamma organisation
              bestämde sig för att verka för en vårdgaranti. Man har inte heller
              angett någon tidpunkt. Men man får anta att Landstingsförbundet
              menade att den ska införas under den kommande mandatperioden.
            </seg>
            <seg n="e16008d0">
              Vad det nu handlar om är lära någonting av de misstag som begicks
              den gång då vårdgarantin först infördes. Då infördes en vårdgaranti
              för tolv diagnoser. När Socialstyrelsen utvärderade detta konstaterade
              man att vårdgarantin fick effekt i stort sett första året med
              kraftigt minskade väntetider och att de flesta kunde leva upp
              till garantin på tre månader. Men redan under det andra året hade
              utvecklingen vänt, och vi kunde konstatera att vårdgarantin som
              en kraft för att minska köerna faktiskt försvagades. Och efter
              ytterligare någon tid visade det sig att vi var tillbaka till
              de gamla problemen igen. Och vad berodde det på? Jo, om man bara
              inför en vårdgaranti utan att se till hela vårdkedjan och bara
              koncentrerar sig på ett antal diagnoser är ju risken att någon
              annan del av vårdkedjan brister eller försvagas, och då får vi
              bekymmer i den övriga
            </seg>
            <seg n="f8ab23f5">
              vården.
            </seg>
            <seg n="5dd2dae9">
              Det vi nu vill bygga upp är för det första en vårdgaranti som
              gäller alla diagnoser och för det andra en vårdgaranti som införs
              i en miljö där hela vårdkedjan faktiskt håller det vill säga att
              det ska vara 0790, för att beskriva det mycket enkelt. Vi ska
              se till att vi har en primärvård som fungerar så att man direkt
              kommer i kontakt med primärvården och att man får träffa sin läkare
              inom en vecka. På detta vill vi ha en garanti om att man får behandling
              inom 90 dagar efter det att ett beslut om behandling har tagits.
              För detta krävs det att vi är säkra på att vi har ett sjukvårdssystem
              som håller.
            </seg>
            <seg n="f742be6f">
              När vi i höstas diskuterade med Landstingsförbundet kunde de
              konstatera att den osäkerhet som rådde i landstingsvärlden om
              ekonomin för åren 2003 och 2004 var sådan att de inte vågade gå
              in och garantera en fungerande vårdgaranti från år 2004.
            </seg>
            <seg n="2987fdc3">
              Däremot kom vi överens om att fortsätta diskussionerna och bestämma
              oss för en uppgörelse under februari 2004. Min bedömning är att
              det nu finns möjligheter att införa en vårdgaranti. Det är inte
              så att själva garantin är någon kostnad det kostar precis lika
              mycket att behandla en person om sex månader som det gör om tre
              månader. Men vi vill försäkra oss om att vårdgarantin inte innebär
              att andra områden missas, att vi för in en vårdgaranti utan att
              vi har en primärvård som fungerar och utan att vi har en psykiatri
              som lever upp till ställda krav för att ta ett annat aktuellt
              exempel för då får vi bekymmer.
            </seg>
            <seg n="72926a8c">
              Därför vill vi diskutera resurssituationen och ekonomin i landstingsvärlden
              i samband med att vi beslutar om en vårdgaranti. Vi har över 5
              miljarder kronor som landstingen får i år, något som vi har bestämt
              att vi ska fortsätta med. Vi meddelade tillsammans med våra samarbetspartier
              att kommun- och landstingsvärlden tillförs 4 miljarder kronor
              extra från nästa år. Dessa, menar vi, ska vi använda i våra diskussioner
              om hur vårdgarantin ska införas.
            </seg>
            <seg n="7a0f91a3">
              Min bedömning är att vi får en vårdgaranti under år 2005. Exakt
              datum ska vi diskutera. Det finns nu möjligheter att genomföra
              detta. Det viktigaste är att vi lär oss något av det som var misstagen
              förra gången vårdgarantin infördes.
            </seg>
          </u>
          <note type="speaker" n="7b81b7b5">
            Anf. 42 BO KÖNBERG (fp):
          </note>
          <u who="bo_konberg_956905" xml:id="i-cb58029a47a368de-1" n="9da9c8ca">
            <seg n="8287c729">
              Fru talman! På en punkt skulle jag vilja tacka socialministern.
              Jag vill nämligen tacka för en sak som han framförde i sitt anförande
              och som inte så ofta sagts från socialdemokratiskt håll under
              de 1015 år som vi har bråkat om vårdgarantin. Det gäller nämligen
              socialministerns konstaterande att det egentligen inte kostar
              mer att operera en person efter tre månader än det gör efter sex
              månader, och så är det förstås.
            </seg>
            <seg n="166d7e85">
              Det som låg bakom den borgerliga vårdgarantin, som den gången
              stöddes av Socialdemokraterna att gälla från den 1 januari 1992
              var just nämnda insikt plus att vi såg till att man fick betalt
              i form av vad vi kallade för puckelpengar för att klara av själva
              kortningen. 500 miljoner kronor första året var allt; det var
              prislappen för vårdgarantin den gången, och den ledde till de
              kortaste köerna i svensk historia.
            </seg>
            <seg n="4114f45b">
              Men sedan har socialministern i huvudsak fel i sina beskrivningar
              av vad som hände under tiden med vårdgarantin. Det var inte alls
              så att köerna blev längre år två. År tre fanns det några tecken
              på det. Sedan var det, tyvärr, så att vi samma höst fick en socialdemokratisk
              regering. Nästa år kan Socialdemokraterna, om de sitter kvar i
              regeringsställning, fira tio år av ansvar för vårdgarantin, eller
              frånvaron av densamma det är väl det som är det stora problemet.
            </seg>
            <seg n="6e62de92">
              Det är bra om man tittar på olika delar i vården vårdkedjor och
              allt möjligt annat. Men det är tråkigt att det först i storleksordningen
              tio och ett halvt år enligt det löfte vi får i dag av socialministern
              efter det att man vann valet 1994 ska börja gå åt samma bra håll
              så att säga som under den borgerliga regeringen.
            </seg>
            <seg n="2465335c">
              Jag är inte mer övertygad nu än jag förut varit. Vi har hört
              det här förut, och vi tror det när vi ser det.
            </seg>
          </u>
          <note type="speaker" n="17b0e78e">
            Anf. 43 CARL-AXEL JOHANSSON (m):
          </note>
          <u who="unknown" xml:id="i-df2fc3f5f8274ef3-1" n="5a7fdb05">
            <seg n="58f67f5c">
              Fru talman! Det är väldigt viktigt med den bedömning om år 2005
              som vi nu har hört om. Jag kommer att med mycket stor spänning
              följa det hela.
            </seg>
            <seg n="3cd4a718">
              Sedan måste jag också säga till socialministern att det behövs
              resurser jag tänker då på puckelpengarna för att nu kapa de köer
              som har byggts på under er och din tid här. Sedan kommer det i
              balans 3 ½ miljarder kronor är vi beredda på.
            </seg>
          </u>
          <note type="speaker" n="d857d26b">
            Anf. 44 ULRIK LINDGREN (kd):
          </note>
          <u who="ulrik_lindgren_5f7848" xml:id="i-8e02d99c6b44b026-1" n="bb1ffde7">
            <seg n="ceb4bedb">
              Fru talman! Det gäller den ekonomiska delen och beskedet från
              vår socialminister om att det ska bli ytterligare 4 miljarder
              kronor för år 2005 för att garantera genomförandet av vårdgarantin.
            </seg>
            <seg n="7bf5d06a">
              Är det rätt uppfattat? Eller är det så att det blir fråga om
              de 5 miljarder som finns i år och att det även nästa år kommer
              att utgå 5 miljarder att det alltså inte blir några ytterligare
              4 miljarder nästa år?
            </seg>
          </u>
          <note type="speaker" n="6ddc923b">
            Anf. 45 Socialminister LARS ENGQVIST (s):
          </note>
          <u who="unknown" xml:id="i-bfd96fff959e3d98-14" n="5a7fdb05">
            <seg n="0980e5dd">
              Fru talman! Vi har gett besked om att detta med drygt 5 miljarder
              kronor, som i år går till sjukvårdshuvudmännen, ska fortsätta
              nästa år. Därutöver gavs strax före jul beskedet att samarbetspartierna
              och regeringen kommit överens om att från år 2005 skjuta till
              ytterligare 4 miljarder kronor till kommun- och landstingssektorn.
              Någon del av detta borde användas också för att stimulera genomförandet
              av vårdgarantin.
            </seg>
          </u>
          <note type="speaker" n="2d2e44e8">
            Anf. 46 BO KÖNBERG (fp):
          </note>
          <u who="bo_konberg_956905" xml:id="i-9b108f82ff3d977c-0" n="9da9c8ca" next="i-03a2ce83fc6347b6-0">
            <seg n="737701ac">
              Fru talman! Vi och stenograferna noterar socialministerns löften
              till protokollet. Vi får väl se om beskedet om att det här ska
              komma nästa år för första gången på elva år är ett besked som
              ska gälla.
            </seg>
          </u>
          <note n="308ae96d">
            Överläggningen var härmed avslutad.
          </note>
          <note n="e6af5e56">
            7 § Anmälan om inkomna uppteckningar från EU-nämndssammanträden
          </note>
          <note n="26b3c09c">
            Tredje vice talmannen anmälde att uppteckningar från EU-nämndens
            sammanträden fredagen den 12 december och lördagen den 13 december
            inkommit.
          </note>
          <note n="d47ded3b">
            Ajournering
          </note>
          <note n="5aec88a5">
            Kammaren beslutade kl. 13.56 på förslag av tredje vice talmannen
            att ajournera förhandlingarna till kl. 14.00 då frågestunden skulle
            börja.
          </note>
          <u who="bo_konberg_956905" xml:id="i-03a2ce83fc6347b6-0" n="9da9c8ca" prev="i-9b108f82ff3d977c-0">
            <seg n="78d5878e">
              Återupptagna förhandlingar
            </seg>
            <seg n="7f44d6c3">
              Vi har många frågeställare i dag, och jag vädjar till er att
              hålla frågor och svar så korta som möjligt så att vi hinner med
              om inte alla så åtminstone en stor del av frågorna.
            </seg>
            <seg n="027c97e1">
              Besparingar inom försvaret
            </seg>
          </u>
          <note n="2fdbe069">
            Förhandlingarna återupptogs kl. 14.00.
          </note>
          <note n="4596d5ff">
            8 § Frågestund
          </note>
          <note n="0783e635">
            Anf. 47 ANDRE VICE TALMANNEN:
          </note>
          <note n="606fc5c3">
            Nu följer dagens frågestund. Frågor besvaras av kulturminister
            Marita Ulvskog, utbildningsminister Thomas Östros, statsrådet
            Morgan Johansson, försvarsminister Leni Björklund och statsrådet
            Barbro Holmberg.
          </note>
          <note type="speaker" n="d406dc61">
            Anf. 48 OLA SUNDELL (m):
          </note>
          <u who="ola_sundell_963beb" xml:id="i-3c49eeafe859df2e-0" n="4fec4c9f">
            <seg n="5502bdd1">
              Fru talman! Jag har en fråga till statsrådet Ulvskog.
            </seg>
            <seg n="998bced7">
              I den senaste partiledardebatten slog statsministern fast att
              försvaret ska spara 3 eller 6 miljarder i det kommande försvarsbeslutet.
              Detta uttalades innan ÖB kommit med sitt förslag det kommer den
              27 februari och innan Försvarsberedningen och Grundorganisationskommittén
              gjort sitt arbete. Och glöm inte: Detta uttalades innan riksdagen
              fattat sitt beslut i denna fråga.
            </seg>
            <seg n="4bffb548">
              Min fråga till statsrådet Ulvskog är om regeringen fortfarande
              är inställd på att spara 3 eller 6 miljarder i det kommande försvarsbeslutet.
            </seg>
          </u>
          <note type="speaker" n="a598b643">
            Anf. 49 Försvarsminister LENI BJÖRKLUND (s):
          </note>
          <u who="unknown" xml:id="i-bfd96fff959e3d98-15" n="5a7fdb05">
            <seg n="2dd55f90">
              Fru talman! Försvarsberedningen arbetar med fyra olika ekonomiska
              nivåer, och regeringens avsikt är att vi ska ha en bred enighet
              i det kommande försvarsbeslutet. Däremot har statsministern från
              regeringens sida angett en intention att åstadkomma en besparing.
              Hur utfallet sedan kommer att bli får vi se när vi gått igenom
              underlaget till det kommande försvarsbeslutet och haft en ordentlig
              beredning av det.
            </seg>
          </u>
          <note type="speaker" n="fc1b71d8">
            Anf. 50 OLA SUNDELL (m):
          </note>
          <u who="ola_sundell_963beb" xml:id="i-3c49eeafe859df2e-1" n="4fec4c9f">
            <seg n="72778c6e">
              Fru talman! Frågan är av allmänpolitisk karaktär, och det är
              därför av intresse att den som representerar regeringen, Marita
              Ulvskog, avger svaret i denna fråga.
            </seg>
            <seg n="7c8b1b10">
              Nu har försvarsministern sagt sin åsikt om detta, vilket jag
              självklart respekterar. Men det försvarsministern säger är att
              Göran Persson lovar runt och håller tunt vad avser det uttalande
              han gjorde i den senaste partiledardebatten.
            </seg>
            <seg n="f3b4a15a">
              Detta är, precis som försvarsministern säger, en lång process.
              Vi har nästan ett år på oss innan försvarsbeslutet kommer att
              fattas. Att då komma med billig slagordspolitik, nämligen genom
              att skifta den yttre säkerheten mot den inre som statsministern
              gjorde i partiledardebatten, är ingenting som inger respekt hos
              landets invånare.
            </seg>
            <seg n="652235e3">
              Jag skulle önska att försvarsministern vore ännu tydligare än
              i sitt förra svar just vad avser det faktum att det som sägs i
              en partiledardebatt inte är relevant inför framtiden när det gäller
              denna fråga. Det intressanta är i stället vad beredning, ÖB och
              riksdag slutgiltigt fastställer.
            </seg>
          </u>
          <note type="speaker" n="f25666e6">
            Anf. 51 Försvarsminister LENI BJÖRKLUND (s):
          </note>
          <u who="unknown" xml:id="i-bfd96fff959e3d98-16" n="5a7fdb05">
            <seg n="9c4bcee1">
              Fru talman! Det är så, Ola Sundell, att försvarsministern också
              sitter i regeringen. Såtillvida är det naturligtvis gemensamma
              diskussioner som förs.
            </seg>
            <seg n="927cb172">
              Jag vill ändå i denna del säga att vi kommer att ha en ordentlig
              beredning, och ingen som hört mig här i kammaren eller på möten
              ute i landet har hört mig säga något annat än att jag är ytterst
              mån om att vi kan leverera ett förslag till försvarsbudget med
              låga kostnader.
            </seg>
            <seg n="3a39ad84">
              Jag vet nämligen, i likhet med Ola Sundell och alla andra, att
              det finns andra politikområden som har stora behov. När vi befinner
              oss i ett ovanligt lugnt säkerhetspolitiskt läge, och har byggt
              upp ett försvar i en helt annan situation, kanske vi kan få njuta
              av att vi även kan spara. Och det ingår också i beredningsarbetet.
            </seg>
          </u>
          <note n="0bf80766">
            Handläggningstider i asylärenden
          </note>
          <note type="speaker" n="e29b90f9">
            Anf. 52 LEIF JAKOBSSON (s):
          </note>
          <u who="leif_jakobsson_ff922d" xml:id="i-0afc380c1bffbe99-0" n="ca6f2898">
            <seg n="4d7bd629">
              Fru talman! Jag har en fråga till statsrådet Holmberg som handlar
              om det välkända faktumet med de långa köerna inom asylmottagandet.
              Nu har regeringen lagt fram ett antal förslag, och när de väl
              kommit igenom riksdagen lär de kunna innebära att vi kan dra ned
              på handläggningstiderna.
            </seg>
            <seg n="fa45ae47">
              Det jag framför allt känner oro för är alla de barn som bor under
              mycket besvärliga förhållanden i storstädernas ytterområden. De
              långa väntetider som vi nu har känns därför väldigt inhumana.
            </seg>
            <seg n="39db0ea2">
              Jag skulle vilja fråga statsrådet om det finns fler förslag för
              att få ned handläggningstiderna, och vad statsrådet bedömer skulle
              kunna vara den normala handläggningstiden när de förslag som regeringen
              lägger fram vunnit kammarens gehör vilket jag hoppas att de gör.
            </seg>
          </u>
          <note type="speaker" n="072f89cc">
            Anf. 53 Statsrådet BARBRO HOLMBERG (s):
          </note>
          <u who="ulf_holm_0fcd2f" xml:id="i-d3876a9abc626647-0" n="89e9f52e">
            <seg n="3a5d3caa">
              Fru talman! De långa handläggningstiderna innebär en oerhörd
              påfrestning på enskilda individer. På något sätt hamnar de i ett
              vakuum, och ju längre tiden blir, desto mera nedbrytande är det
              att inte veta var man egentligen hör hemma. Det är också bakgrunden
              till att regeringen lagt fram förslagen på riksdagens bord. Vi
              måste alltså se över hela processen och se till att vi får en
              rättssäker och effektiv asylprocess.
            </seg>
            <seg n="c2b418b2">
              Ett förslag är att man ska ta bort möjligheten till nya ansökningar,
              som alltså innebär att en asylsökande kan söka hur många gånger
              som helst. Det i sig är naturligtvis ett systemfel och leder till
              att människor blir kvar i landet under mycket lång tid, ibland
              år ut och år in. Det medför dessutom att Utlänningsnämnden får
              lägga mycket resurser på att handlägga just den typen av ärenden,
              när de i stället skulle kunna handlägga grundärenden.
            </seg>
          </u>
          <note type="speaker" n="e7f3091f">
            Anf. 54 LEIF JAKOBSSON (s):
          </note>
          <u who="leif_jakobsson_ff922d" xml:id="i-0afc380c1bffbe99-1" n="ca6f2898">
            <seg n="0fc9bbe8">
              Fru talman! Jag tackar för svaret och hoppas att riksdagens alla
              partier tänker på att det handlar om människor som lever under
              ganska hemska förhållanden. Framför allt gäller det barnen. Kanske
              kan man lägga partitaktik och annat åt sidan så att dessa förslag
              kan genomföras.
            </seg>
          </u>
          <note n="d6c1a893">
            Utlänningsnämnden
          </note>
          <note type="speaker" n="c92759fb">
            Anf. 55 ERIK ULLENHAG (fp):
          </note>
          <u who="erik_ullenhag_febdf4" xml:id="i-92e536be6fd1cca6-0" n="437b6af1">
            <seg n="41685eae">
              Fru talman! Jag vill också rikta min fråga till migrationsministern.
            </seg>
            <seg n="61f92f96">
              I den här kammaren har alla varit överens om att dagens asylprocess
              med migrationsverk och utlänningsnämnd inte fungerar bra. Den
              är inhuman och rättsosäker för dem som går in i processen. Därför
              har man i denna kammare fattat beslut om att lägga ned Utlänningsnämnden.
            </seg>
            <seg n="d16ba73c">
              I denna kammare finns också en majoritet för att avskaffa förfarandet
              med nya ansökningar, som migrationsministern alldeles nyss var
              inne på. Som jag förstått det hela säger samtliga sju partier
              i Sveriges riksdag att om man lägger ned Utlänningsnämnden och
              samtidigt avskaffar de nya ansökningarna har detta riksdagens
              stöd.
            </seg>
            <seg n="d75b928d">
              Folkpartiet har försökt göra detta. Vi har sagt att vi måste
              lösa de här frågorna samtidigt. Regeringen klarar inte av att
              fixa en majoritet, så vi försöker lösa frågorna samtidigt. I går
              var Göran Perssons kommentar till Folkpartiets förslag: Det är
              ovärdigt att koppla samman frågan om Utlänningsnämndens nedläggande
              med frågan om de nya ansökningarna. Delar migrationsministern
              Göran Perssons bedömning?
            </seg>
          </u>
          <note type="speaker" n="2cf355da">
            Anf. 56 Statsrådet BARBRO HOLMBERG (s):
          </note>
          <u who="ulf_holm_0fcd2f" xml:id="i-d3876a9abc626647-1" n="89e9f52e">
            <seg n="074acadd">
              Fru talman! När det gäller systemet med ny ansökan, som alltså
              leder till att människor befinner sig här år ut och år in, har
              vi 43 000 människor i asylsystemet som lider av de långa handläggningstiderna.
              Förslaget måste därför genomföras så snart som det över huvud
              taget är möjligt.
            </seg>
            <seg n="faf7e2a4">
              Nedläggningen av Utlänningsnämnden är vi alla överens om.
            </seg>
            <seg n="1aa539ac">
              Jag har full förståelse för att det finns en frustration över
              att det har tagit väldigt lång tid. Lagrådet avstyrkte det förslag
              som regeringen lade för ett år sedan.
            </seg>
            <seg n="7e6f5d07">
              Regeringen hade sedan partisamtal med samtliga partier. Där var
              vi överens om att vi först måste se över utlänningslagen. Det
              är den process som nu pågår. Det är en utredning som också Erik
              Ullenhag sitter i.
            </seg>
            <seg n="45fe0550">
              Vi måste först se över utlänningslagen. Sedan ska vi titta på
              frågan om ny instans- och processordning.
            </seg>
          </u>
          <note type="speaker" n="eeff562a">
            Anf. 57 ERIK ULLENHAG (fp):
          </note>
          <u who="erik_ullenhag_febdf4" xml:id="i-92e536be6fd1cca6-1" n="437b6af1">
            <seg n="eba7ddaf">
              Fru talman! Problemet är att man i regeringen är oerhört handlingskraftig
              när det gäller att snabbt få fram en proposition om ny ansökan.
              Man är oerhört handlingskraftig när det gäller att snabbt få fram
              en ny proposition om transportörsansvar.
            </seg>
            <seg n="60964ff5">
              Men man dröjer med att vidga flyktingbegreppet. Man begraver
              frågan om ökad anhörigbehandling. Man förhalar frågan om Utlänningsnämnden.
            </seg>
            <seg n="58448009">
              Det finns delar av det regeringen föreslår på asylområdet som
              kan vara riktiga, men mönstret är bekymmersamt. Mönstret är bekymmersamt
              eftersom alla de förslag som ska göra svensk flyktingpolitik mer
              human tar tid, medan alla de förslag som handlar om restriktivitet
              går mycket fort.
            </seg>
            <seg n="478d1438">
              I partiöverläggningarna klarade inte migrationsministern att
              svara på när hon bedömde att regeringen skulle verkställa beslutet
              om att avveckla Utlänningsnämnden.
            </seg>
            <seg n="6e96fd07">
              Kan du i dag ge någon form av tidsram för det här beslutet? Vi
              har fattat ett beslut om detta i riksdagens kammare. Ditt eget
              parti röstade för detta. Det var en enhällig riksdag.
            </seg>
          </u>
          <note type="speaker" n="b6cf329b">
            Anf. 58 Statsrådet BARBRO HOLMBERG (s):
          </note>
          <u who="ulf_holm_0fcd2f" xml:id="i-d3876a9abc626647-2" n="89e9f52e">
            <seg n="0b8c3590">
              Fru talman! Jag vill upprepa det jag sade tidigare: Jag har förståelse
              för att det finns en frustration. Det har jag verkligen. Det här
              är en stor och viktig fråga. Det har tagit tid av det skäl som
              jag nämnde tidigare, med Lagrådet.
            </seg>
            <seg n="78ff2fbc">
              Jag vill verkligen framföra till riksdagen att det här inte är
              något som vi har lagt i en byrålåda och bara låter ligga. Det
              är inte det. Det är en oerhört viktig fråga. Jag kan försäkra
              Erik Ullenhag att vi anstränger oss oerhört för att hitta lösningar
              som blir hållbara för framtiden.
            </seg>
            <seg n="67f8796c">
              Omförhandling av JAS-kontrakten
            </seg>
          </u>
          <note type="speaker" n="8163f566">
            Anf. 59 LARS ÅNGSTRÖM (mp):
          </note>
          <u who="lars_angstrom_56ae08" xml:id="i-f83b29a20d7a349b-0" n="7ce587e8">
            <seg n="f0a53332">
              Fru talman! Jag har en fråga till försvarsministern.
            </seg>
            <seg n="4459dd84">
              Det tycks i dag råda en stor samsyn kring att Miljöpartiet och
              fredsrörelsen hade rätt när de 1997 sade: Köp inte delserie 3
              av JAS. Det tycks i dag också finnas ett brett stöd för vårt mångåriga
              krav på att omförhandla JAS-kontrakten. Den nytillträdda överbefälhavaren
              tycker att man ska omförhandla kontrakten. Försvarsindustrin Saab
              säger att man är villig att omförhandla kontrakten.
            </seg>
            <seg n="3e01532c">
              Min fråga till försvarsministern är: Är regeringen nu beredd
              att omförhandla de här dyra JAS-kontrakten och avveckla JAS-affären?
              Varje plan kostar en halv miljard som skulle kunna användas till
              något betydligt viktigare i samhället.
            </seg>
          </u>
          <note type="speaker" n="a6434da5">
            Anf. 60 Försvarsminister LENI BJÖRKLUND (s):
          </note>
          <u who="unknown" xml:id="i-bfd96fff959e3d98-17" n="5a7fdb05">
            <seg n="6f734738">
              Fru talman! Först vill jag rätta Lars Ångström på en punkt. Det
              är just delserie 3 av JAS som även det svenska försvaret efterfrågar.
              Det gör hela komplexiteten kring JAS-frågan lite svårare än vad
              den kan tyckas vara. Det är inte ett enkelt räkneexempel eftersom
              inte alla JAS-plan är likadana.
            </seg>
            <seg n="ef3fd4b2">
              Däremot anser jag att det är viktigt och riktigt att man nu tittar
              på möjligheterna att tillsammans med industrin hitta en lösning
              som kan vara tilltalande för både staten och industrin, där man
              kan få mer av utvecklingsbeställningar inom ramen för den kommande
              perioden.
            </seg>
          </u>
          <note type="speaker" n="c24c10cf">
            Anf. 61 LARS ÅNGSTRÖM (mp):
          </note>
          <u who="lars_angstrom_56ae08" xml:id="i-f83b29a20d7a349b-1" n="7ce587e8">
            <seg n="56f58f44">
              Fru talman! Det var inte något riktigt tydligt svar. Min fråga
              gällde om försvarsministern och regeringen avser att omförhandla
              och avveckla JAS-kontrakten.
            </seg>
            <seg n="1e184d1c">
              Det finns planer på att fortsätta att handla JAS-plan för 32
              000 miljoner kronor av skattebetalarnas pengar. Det är flygplan
              som inte längre behövs. Försvarsmakten säger att man har alldeles
              tillräckligt av dem i ladorna.
            </seg>
            <seg n="73f5087e">
              Varför vill regeringen fortsätta att handla de här planen? Är
              man kanske faktiskt beredd att i enlighet med vad Miljöpartiet
              tidigare krävt, omförhandla och avveckla de fortsatta inköpen
              och i stället använda de 32 000 miljoner kronorna till skola,
              psykvård, utbildning och andra mer angelägna områden i samhället?
            </seg>
          </u>
          <note type="speaker" n="36944c93">
            Anf. 62 Försvarsminister LENI BJÖRKLUND (s):
          </note>
          <u who="unknown" xml:id="i-bfd96fff959e3d98-18" n="5a7fdb05">
            <seg n="634c4134">
              Fru talman! Jag har inte fått något underlag om vilka plan som
              behövs. Om man behöver ett stort antal delserie 3-plan betyder
              det att de behöver levereras till det svenska försvaret.
            </seg>
            <seg n="eb08e6e6">
              Såvitt jag förstår pågår överläggningar mellan försvarsindustrin,
              Försvarsmakten och FMV. Jag är orienterad om det, och jag biträder
              att så sker.
            </seg>
          </u>
          <note n="d6c1a893">
            Utlänningsnämnden
          </note>
          <note type="speaker" n="53dc9426">
            Anf. 63 SVEN BRUS (kd):
          </note>
          <u who="sven_brus_b4c1bc" xml:id="i-bd37e1d34cc2b4d1-0" n="6c7292ed">
            <seg n="d209c062">
              Fru talman! Frågan om Utlänningsnämnden är ju central i den politiska
              debatten just nu. Barbro Holmberg säger sig ha förståelse för
              att det finns en frustration. Det gör det verkligen.
            </seg>
            <seg n="a4444ca6">
              Det är fem år sedan en enig statlig utredning lade det här förslaget.
              Det är tre år sedan en enig riksdag fattade beslut om att lägga
              ned nämnden.
            </seg>
            <seg n="50939b1f">
              Jag föreställer mig att det ansvariga statsrådet på det här området
              måste ha en uppfattning om när detta riksdagsbeslut ska verkställas
              efter tre år, och fem år efter utredningens förslag.
            </seg>
            <seg n="67af5d83">
              När kommer Utlänningsnämnden att fatta sitt sista beslut?
            </seg>
          </u>
          <note type="speaker" n="ba01a6a4">
            Anf. 64 Statsrådet BARBRO HOLMBERG (s):
          </note>
          <u who="ulf_holm_0fcd2f" xml:id="i-d3876a9abc626647-3" n="89e9f52e">
            <seg n="62668264">
              Fru talman! Jag kan inte ge ett datum. Jag önskar verkligen att
              jag kunde det, men jag kan inte det.
            </seg>
            <seg n="ec560390">
              Dels pågår en utredning som ser över utlänningslagen. Den ska
              ut på remiss. Vi måste ha en hel lagstiftningsprocess vad gäller
              det. Samtidigt bereder vi ärendet, som jag nämnde tidigare. Vi
              ser över hur det ska gå till när det gäller alla praktiska frågor
              kring en ny instans- och processordning.
            </seg>
            <seg n="b8c60c94">
              Jag ska villigt erkänna att det finns problem. Det förslag som
              regeringen lade förra året skulle till exempel innebära att vi
              skulle behöva 100 nya domare. De domarna finns inte. Vi har domarbrist
              i Sverige.
            </seg>
            <seg n="94d11d09">
              Det finns alltså flera praktiska problem. Det ska jag villigt
              erkänna. Men jag kan försäkra att vi arbetar hårt med att försöka
              lösa de problemen.
            </seg>
          </u>
          <note type="speaker" n="03084a41">
            Anf. 65 SVEN BRUS (kd):
          </note>
          <u who="sven_brus_b4c1bc" xml:id="i-bd37e1d34cc2b4d1-1" n="6c7292ed">
            <seg n="f0e90ffb">
              Fru talman! En parlamentarisk utredning ser över lagen. Det är
              helt rätt. Det arbetet går väldigt bra, skulle jag vilja påstå.
              Jag ser inga större svårigheter där.
            </seg>
            <seg n="7e4f928e">
              När vi samtalade med Barbro Holmbergs företrädare fick vi beskedet
              att denna utredning skulle tillsättas och att en organisationskommitté
              samtidigt skulle bildas för att hantera det praktiska överförandet.
            </seg>
            <seg n="964f96eb">
              Finns denna kommitté i sinnevärlden, och hur långt har man kommit
              i arbetet?
            </seg>
          </u>
          <note type="speaker" n="30fceb27">
            Anf. 66 Statsrådet BARBRO HOLMBERG (s):
          </note>
          <u who="ulf_holm_0fcd2f" xml:id="i-d3876a9abc626647-4" n="89e9f52e">
            <seg n="5fa19f96">
              Fru talman! Det finns ingen sådan organisationskommitté. Som
              jag sade tidigare försöker vi på Regeringskansliet att hitta lösningar
              på de praktiska problemen. När de är lösta måste det till en genomförandekommitté.
            </seg>
            <seg n="7e1d5869">
              Ännu finns det inte någon sådan kommitté. Men jag vill återigen
              försäkra Sven Brus och kammaren i övrigt att vi arbetar mycket
              hårt på att hitta lösningar.
            </seg>
          </u>
          <note n="c94fb316">
            Övergångsregler vid EU:s utvidgning
          </note>
          <note type="speaker" n="04270ad2">
            Anf. 67 BIRGITTA CARLSSON (c):
          </note>
          <u who="birgitta_carlsson_996489" xml:id="i-bd58e2ee8cde3b03-0" n="10b27893">
            <seg n="f73272ee">
              Fru talman! Det händer väldigt mycket inom Barbro Holmbergs område,
              så även min fråga ställs till statsrådet Holmberg.
            </seg>
            <seg n="d4f36122">
              Det gäller argumentationen kring övergångsregler i samband med
              EU:s östutvidgning.
            </seg>
            <seg n="f3b1337c">
              En poäng med EU är den fria rörligheten: att man kan röra sig
              fritt, studera, resa och arbeta. Det är ingen oinskränkt rätt.
              Den förutsätter att man gör rätt för sig och inte försöker leva
              på andra.
            </seg>
            <seg n="92ff45e2">
              Vad är det egentligen som har förändrats sedan en enig riksdag
              för mindre än två månader sedan slog fast att det inte behövs
              några övergångsregler?
            </seg>
            <seg n="ae43fe23">
              Är det inte så att problem som regeringen anför som vad man kallar
              social turism faktiskt skulle gå att lösa om viljan fanns hos
              regeringen?
            </seg>
            <seg n="0a91335b">
              System som kan överutnyttjas av polacker, ester och litauer kan
              också överutnyttjas av svenskar, danskar och tyskar.
            </seg>
            <seg n="bdbcebd8">
              Vi är överens om att ingen ska utnyttja våra system för att slippa
              arbeta. Oavsett varifrån man kommer ska man göra rätt för sig
              och arbeta efter förmåga. Det skiljer inte dem som bor här från
              dem som kommer hit för att arbeta.
            </seg>
            <seg n="c274c2a7">
              Varför försöker regeringen skuldbelägga våra grannar på andra
              sidan Östersjön?
            </seg>
          </u>
          <note type="speaker" n="0dc730b8">
            Anf. 68 Statsrådet BARBRO HOLMBERG (s):
          </note>
          <u who="ulf_holm_0fcd2f" xml:id="i-d3876a9abc626647-5" n="89e9f52e">
            <seg n="f8788b2f">
              Fru talman! Förra torsdagen hade regeringen en lång och ingående
              diskussion om just utvidgningen av EU och den fria rörligheten.
              Den landade i en bedömning att vi kommer att behöva en infasningsperiod
              av dessa nya medlemsstater.
            </seg>
            <seg n="ac072e28">
              Precis som Birgitta Carlsson så tror jag inte alls att det handlar
              om att enskilda individer på något sätt spekulerar i svenska barnbidrag.
              Den risk vi ser framför oss gäller i stället att vi har ett system
              som gör det möjligt för företagare att utnyttja arbetskraft. Jag
              menar att om vi inte gör någonting så kan vi få ett A- och ett
              B-lag på arbetsmarknaden. Det är det som vi måste skydda oss emot,
              och det är också det som vi måste skydda de nya medborgarna i
              de nya medlemsstaterna emot. Man måste ha samma rättigheter och
              skyldigheter när man arbetar i Sverige.
            </seg>
          </u>
          <note type="speaker" n="53377b7d">
            Anf. 69 BIRGITTA CARLSSON (c):
          </note>
          <u who="birgitta_carlsson_996489" xml:id="i-bd58e2ee8cde3b03-1" n="10b27893">
            <seg n="e1732dc4">
              Fru talman! Jag är inte nöjd med Barbro Holmbergs svar. Faktum
              är att regeringens retorik utmålar våra grannar i Estland, Lettland,
              Litauen och Polen som folk av fuskare och fifflare och som människor
              som bara vill komma hit till EU för att snylta på vår välfärd.
              Jag tror inte att många känner igen sig i den bilden. Tvärtom
              så kommer folk som kommer hit hit för att arbeta, betala skatt
              och göra rätt för sig. Jag tror att arbetsmoralen i många fall
              till och med är bättre hos den som utan att knota accepterar jobb
              som jordgubbsplockare eller andra jobb som inte är så attraktiva.
            </seg>
            <seg n="53b41c6b">
              Skäms inte ministern för retoriken som regeringen använder för
              att försvara att man vill sluta landets gränser för nya EU-medborgare?
            </seg>
          </u>
          <note type="speaker" n="b3bb200f">
            Anf. 70 Statsrådet BARBRO HOLMBERG (s):
          </note>
          <u who="ulf_holm_0fcd2f" xml:id="i-d3876a9abc626647-6" n="89e9f52e">
            <seg n="fd2102bc">
              Fru talman! Det handlar inte alls om att stänga våra gränser,
              utan det handlar om en infasningsperiod för de nya medlemsstaternas
              arbetstagare. Så småningom kommer vi att ha ett helt integrerat
              Europa där alla kan röra sig helt fritt. Det är målet. Det är
              det vi alla är överens om, och det är dit som vi ska nå. Men för
              att få övergången och integrationen så smidig som möjligt behöver
              vi en infasningsperiod. Det är den bedömning regeringen gör.
            </seg>
            <seg n="c7b8de20">
              Tiotimmarsregeln, som Birgitta Carlsson också hänvisar till,
              är en verklighet. Det är en verklighet som vi måste förhålla oss
              till. Det handlar inte om att utmåla de nya medlemsstaternas medborgare
              som några snyltare, men det är en verklighet som vi inte får blunda
              för utan som vi måste förhålla oss till. Regeringen gör bedömningen
              att detta är en infasningsperiod som kommer att underlätta integrationen
              i Europa.
            </seg>
            <seg n="4fff06f1">
              Övervakning av unga lagöverträdare
            </seg>
          </u>
          <note type="speaker" n="72c25996">
            Anf. 71 MAGDALENA ANDERSSON (m):
          </note>
          <u who="magdalena_andersson_acaf16" xml:id="i-7fbf64e4eb8e552a-0" n="052c73f0">
            <seg n="4aeef9e6">
              Fru talman! Jag vill ställa en fråga till socialtjänstminister
              Morgan Johansson. I onsdags var justitieminister Thomas Bodström
              i Malmö och pratade om unga lagöverträdare. Han pratade om att
              försöka införa nya former för dem i stället för fängelse. Böter
              och fängelse är ingen bra metod för att hjälpa unga människor,
              tyckte han.
            </seg>
            <seg n="e8ff7bce">
              Moderaterna har motionerat om att återinföra någonting som fanns
              tidigare, nämligen övervakningssystem för unga människor. Vi vill
              kunna bryta ett dåligt eller ett brottsligt beteende tidigt innan
              det går så långt att man ska behöva bli dömd till fängelse. I
              dag finns inte möjligheter till övervakning. Det finns ett frivilligt
              system med kontaktpersoner, men där sätter man inte riktigt samma
              kraft bakom orden och det går inte att fatta beslut på samma sätt.
            </seg>
            <seg n="4e15b2d1">
              Är socialtjänstministern beredd att överväga att införa ett system
              med övervakning?
            </seg>
          </u>
          <note type="speaker" n="3ad1d297">
            Anf. 72 Statsrådet MORGAN JOHANSSON (s):
          </note>
          <u who="morgan_johansson_b23097" xml:id="i-df2fc3f5f8274ef3-2" n="67216f24">
            <seg n="c330e13c">
              Fru talman! Hela frågan om hur unga lagöverträdare och påföljderna
              för unga lagöverträdare ska hanteras ses över av en utredning
              som, vilket Magdalena Andersson påpekade, ligger under justitieministern.
              Jag tror att det är han som i första hand har hand om de frågorna.
            </seg>
            <seg n="069421cc">
              Rent allmänt kan jag emellertid säga att vi har gjort en hel
              del på området under de senaste åren. Vi införde till exempel
              en ny lagstiftning lagen om sluten ungdomsvård för de unga lagöverträdare
              som begår de allra grövsta brotten. När det till exempel rör sig
              om grova våldsbrott så kan man dömas enligt lagen om sluten ungdomsvård,
              och då får man en god, adekvat behandling på Statens institutionsstyrelses
              behandlingshem runtom i landet. Jag besökte för övrigt Råby för
              bara en vecka sedan, där en del av de här ungdomarna finns. De
              visar goda resultat.
            </seg>
            <seg n="753d4d94">
              Jag tror att frågan om hur vi ska hantera unga lagöverträdare
              kommer att vara stor under de kommande åren. Vi ska med spänning
              se vad kommittén kommer fram till.
            </seg>
          </u>
          <note type="speaker" n="1e80bbed">
            Anf. 73 MAGDALENA ANDERSSON (m):
          </note>
          <u who="magdalena_andersson_acaf16" xml:id="i-7fbf64e4eb8e552a-1" n="052c73f0">
            <seg n="e9ad34b4">
              Fru talman! Jag har också varit på Råby och träffat unga grabbar
              som sitter dömda av domstol till att vara på ungdomshem. Men för
              att de inte ska behöva komma dit och för att ingripa lite tidigare,
              precis som justitieministern egentligen också vill, så finns det
              möjlighet att via en ändring av socialtjänstlagen ställa lite
              krav innan dess. Vart man än kommer och när man än träffar den
              här sortens ungdomar så säger de alltid: Varför var det ingen
              som gjorde någonting tidigare? Jag hoppas att socialtjänstministern
              tillsammans med justitieministern följer rådet att införa övervakning
              igen.
            </seg>
          </u>
          <note type="speaker" n="b7a5760a">
            Anf. 74 Statsrådet MORGAN JOHANSSON (s):
          </note>
          <u who="morgan_johansson_b23097" xml:id="i-df2fc3f5f8274ef3-3" n="67216f24">
            <seg n="e54aa0f8">
              Fru talman! Jag delar helt Magdalena Anderssons uppfattning om
              att det är viktigt att ingripa i tid. Vi vet att när man ser tillbaka
              över decennierna så rör det sig om en relativt liten grupp människor
              som kommer att hamna som kroniska brottslingar och kanske stå
              för hälften av alla brott som begås i ett land. Det rör sig faktiskt
              bara om några procent. Kan man i tid ingripa när det börjar gå
              snett för en ung människa så har vi väldigt mycket att vinna,
              både när det gäller mänskligt lidande och för att kunna få ned
              de totala brottstalen.
            </seg>
            <seg n="15e66e36">
              Det finns en process till, som ligger på mitt område och som
              angränsar lite till Magdalena Anderssons fråga; jag har gett en
              kommitté i uppdrag att se över hela den sociala barn- och ungdomsvården
              för att under mandatperioden kunna lägga en nationell handlingsplan
              för den. Då talar vi egentligen om två grupper både om mindre
              barn som far illa och om ungdomsvården som sådan när en ung människa
              håller på att hamna i kriminalitet. Detta ser jag som en av de
              stora reformerna under mandatperioden.
            </seg>
            <seg n="77c8c513">
              Skolskjutsar för handikappade barn
            </seg>
          </u>
          <note type="speaker" n="0bab1082">
            Anf. 75 SONJA FRANSSON (s):
          </note>
          <u who="sonja_fransson_32f079" xml:id="i-8f290f3e2c429f22-0" n="5b0c41cd">
            <seg n="1dd4e77f">
              Fru talman! Jag vänder mig till utbildningsminister Thomas Östros.
              Vi tycker att alla barn ska växa upp hemma och att de ska kunna
              bo i sin familj under sin uppväxttid. Några grundskolebarn har
              inte möjlighet till det. Det är i första hand de barn som är gravt
              hörselskadade och döva. Det är av speciella skäl som vi därför
              har specialskolor, som i de flesta fall är statliga.
            </seg>
            <seg n="1caca01f">
              Familjer vill naturligtvis bo så nära barnet som möjligt. Men
              det går inte alltid, utan det blir långa vägar. Staten står för
              reskostnader över helger. Men det finns några kommunala skolor
              där staten inte gör det men där man har tillgång till samma undervisning
              för döva barn. Problemet är att det då är hemkommunen som ska
              stå för reskostnaderna. Är det då en liten kommun så kan det innebära
              stora kostnader, vilket gör att kommunen säger nej och barnet
              hamnar mellan stolarna.
            </seg>
            <seg n="e4c51382">
              Min fråga till ministern är: Borde det inte vara rimligt, när
              det gäller så få barn, att staten står för reskostnaderna oavsett
              om man går på en statlig eller annan skola?
            </seg>
          </u>
          <note type="speaker" n="c408adc3">
            Anf. 76 Utbildningsminister THOMAS ÖSTROS (s):
          </note>
          <u who="thomas_ostros_1881c3" xml:id="i-bfd96fff959e3d98-19" n="8342ff0c">
            <seg n="145b981b">
              Fru talman! Jag delar helt Sonja Franssons uppfattning om att
              grunden måste vara att föräldrar och barn har möjlighet att låta
              barnen gå i en mycket bra skola nära hemmet.
            </seg>
            <seg n="1565e724">
              När det gäller de döva barnen har vi också, via statliga initiativ
              inte minst, sett oss tvungna historiskt att skapa goda specialskolor
              för att också skapa de miljöer som gör att döva barn får gå i
              en skola som har hög kvalitet och där man också kan använda teckenspråket
              på ett naturligt sätt. Dessutom har en del kommuner tagit initiativ
              till egna skolor med speciella miljöer för de här barnen.
            </seg>
            <seg n="29a01fec">
              I samband med skollagsöversynen ser vi också över frågorna om
              skolskjuts. Det finns många aspekter som måste redas ut, och då
              kommer den här frågan att tas in i beredningen. Jag kan i dag
              inte besvara frågan jakande, även om det vore lockande att göra
              det. Det finns rim och reson i Sonja Franssons argument, men detta
              måste ses i ett sammanhang. Under tiden utgår jag från att varje
              kommun värnar sina medborgares rätt till bra skolgång.
            </seg>
          </u>
          <note type="speaker" n="63ee2657">
            Anf. 77 SONJA FRANSSON (s):
          </note>
          <u who="sonja_fransson_32f079" xml:id="i-8f290f3e2c429f22-1" n="5b0c41cd">
            <seg n="3a1f3035">
              Fru talman! Tack för det svaret! Kan jag tolka det så att det
              kommer att bli en lösning och att inte barnen ska vara helt beroende
              av vilken kommun de bor i när det gäller om de ska få möjlighet
              till skolskjuts eller inte? Jag hoppas på det.
            </seg>
            <seg n="e34b1c03">
              Sedan hade jag naturligtvis hoppats på att man skulle kunna gå
              lite snabbare fram när det gäller just dessa barn. Jag tror att
              det handlar om max 100 barn i landet.
            </seg>
          </u>
          <note type="speaker" n="9b9b8496">
            Anf. 78 Utbildningsminister THOMAS ÖSTROS (s):
          </note>
          <u who="thomas_ostros_1881c3" xml:id="i-bfd96fff959e3d98-20" n="8342ff0c">
            <seg n="4e1f671d">
              Fru talman! Det är en liten grupp, men det är en väldigt angelägen
              fråga. Jag utgår från att kommunerna, som har ansvar för föräldrarnas
              och barnens väl och ve när det gäller skolgången, har en generös
              attityd till möjligheten att ta sig till en annan kommunal skola.
              Staten bidrar ju med kostnaderna för resan till en statlig skola.
              Det pågår en process när det gäller själva skollagen där vi måste
              se till att ha bra underlag och bra förslag till reformer innan
              vi återkommer till riksdagen.
            </seg>
            <seg n="dbf78e61">
              Regional kulturpolitik
            </seg>
          </u>
          <note type="speaker" n="a6e405cb">
            Anf. 79 LENNART KOLLMATS (fp):
          </note>
          <u who="lennart_kollmats_a1da14" xml:id="i-120a50166da81200-0" n="3d8be542">
            <seg n="120d9e65">
              Fru talman! Kulturministern och jag har under åren haft en del
              meningsutbyten om regionalpolitik i kulturell bemärkelse, det
              vill säga: Hur styrande ska statsbidragen vara?
            </seg>
            <seg n="7dde7139">
              Nu är det några år sedan Marita Ulvskog gjorde ett berömt uttalande
              och sade att om man permanentar regionförsöken har vi ingen nationell
              kulturpolitik längre. Då lägger vi ned det hela.
            </seg>
            <seg n="403d94f0">
              Jag har inte samma uppfattning utan tilltror de regionala kulturpolitikerna
              stort engagemang och stor kunskap inom sina regioner. Jag undrar
              givetvis om kulturministern har samma inställning nu som för några
              år sedan. Jag ställde den här frågan i budgetdebatten i höstas
              men fick inget svar. Jag undrar nu och här vilken inställning
              kulturministern numera har beträffande nationell kulturpolitik
              i förhållande till regionernas och landstingens självstyre.
            </seg>
          </u>
          <note type="speaker" n="3e4ce58d">
            Anf. 80 Kulturminister MARITA ULVSKOG (s):
          </note>
          <u who="marita_ulvskog_c1a6b2" xml:id="i-03feff23359c1c42-0" n="e12882f4">
            <seg n="71dc0dda">
              Fru talman! Nu sitter det en stor statlig utredning, som går
              under namnet Ansvarsutredningen, som tittar över vad vi ska fatta
              beslut om på kommunal nivå, på landstingskommunal nivå och på
              statlig nivå.
            </seg>
            <seg n="92d17f71">
              Två av regionförsöken på kulturområdet har faktiskt lagts ned.
              De har avslutats. Det finns kvar i Skåne fortfarande någon tid.
              Jag tycker att det är ett ganska tydligt bevis för att de faktiskt
              inte har fungerat. Regionala och kommunala politiker är kolossalt
              duktiga på regional och kommunal kulturpolitik, men vi behöver
              en nationell nivå om vi vill att kultur ska vara något som får
              kosta pengar och som är viktigt och angeläget inte bara i de kommuner
              som har väldigt gott om pengar. Genom den nationella nivån kan
              vi sätta upp kulturpolitiska mål och dessutom se till så att vi
              får en något rättvisare fördelning av de nationella skattepengarna.
            </seg>
          </u>
          <note type="speaker" n="f59b56e0">
            Anf. 81 LENNART KOLLMATS (fp):
          </note>
          <u who="lennart_kollmats_a1da14" xml:id="i-120a50166da81200-1" n="3d8be542">
            <seg n="a6e48d73">
              Fru talman! Även om det sitter en utredning uppfattar jag ändå
              att kulturministerns uppfattning är tämligen likartad. Efter 30
              år av statlig pekpinnepolitik på det här området, som faktiskt
              var bra i början, tycker vi att regionerna är i stånd att själva
              ta ställning till vilka kulturområden man vill prioritera. Om
              Dalarna vill prioritera Dalhalla och minska på andra uppgifter,
              är det deras sak. Om Halland vill prioritera kultur och hälsa,
              vilket man nu gör, och minska på andra delar, är det deras sak.
              Jag tycker alltså inte att vi här i riksdagen eller regeringen
              ska bestämma vad de ska göra.
            </seg>
            <seg n="59f3c2bc">
              Vad är det då som gör att kulturministern inte tror att regionerna
              kan fatta självständiga beslut i kulturfrågor när man kan göra
              det på så många andra områden? Kan kulturministern åtminstone
              tänka sig att minska styrningen av statliga pengar till regional
              kultur?
            </seg>
          </u>
          <note type="speaker" n="c86b5a87">
            Anf. 82 Kulturminister MARITA ULVSKOG (s):
          </note>
          <u who="marita_ulvskog_c1a6b2" xml:id="i-03feff23359c1c42-1" n="e12882f4">
            <seg n="510cc9d4">
              Fru talman! Kommuner och landsting beslutar självfallet själva
              hur de vill prioritera sina kulturpolitiska medel. Men däremot
              tycker jag inte att det är rimligt att de dessutom ska ta hand
              om de statliga kulturpengarna utan att staten och den nationella
              nivån, till exempel denna kammare, har en möjlighet att tala om
              hur de pengarna i första hand bör användas för att understödja
              en utveckling som redan pågår ute i kommuner eller landsting eller
              för att satsa på sådant som innehåller alldeles särskilda komponenter
              som man kanske inte tycker att en enskild kommun eller ett landsting
              ska bära ansvar för. Där måste den nationella nivån ta ansvaret
              och samtidigt vara en omfördelande kraft så att inte bara de stora
              starka storstadsområdena har råd att hålla sig med kultur.
            </seg>
            <seg n="c8ca7f52">
              Kvinnor i krishantering
            </seg>
          </u>
          <note type="speaker" n="7876fe17">
            Anf. 83 BERIT JÓHANNESSON (v):
          </note>
          <u who="berit_johannesson_da9748" xml:id="i-c2a77309608b7344-0" n="85f9d21d">
            <seg n="0f4e38be">
              Fru talman! Jag vill ställa min fråga till Leni Björklund. Den
              handlar om kvinnor i krishantering. Det är ett område som ligger
              mig och Vänsterpartiet väldigt varmt om hjärtat.
            </seg>
            <seg n="bbda4a7b">
              I samband med ett möte i Rom där försvarsministrarna möttes tog
              Sveriges och Greklands försvarsministrar initiativ till att i
              EU:s krishantering implementera 1325, den resolution som FN har
              antagit som gäller kvinnor i krishantering. Det handlar om att
              lyfta upp kvinnors behov i en kris och att kvinnor finns med i
              krishantering på alla nivåer.
            </seg>
            <seg n="2867168b">
              Jag tycker att det är mycket bra. Det gladde mig mycket när detta
              genomfördes i höstas. Det var många bra förslag som kom fram,
              bland annat att genderperspektivet ska diskuteras på samtliga
              nivåer inom krishanteringsorganen, att personal med kompetens
              ska finnas på fält och som vidare.
            </seg>
            <seg n="118fa0b4">
              Mina konkreta frågor är: Vad har hänt med det här initiativet?
              Vad ska man göra framgent? Hur följs det upp?
            </seg>
          </u>
          <note type="speaker" n="c0096626">
            Anf. 84 Försvarsminister LENI BJÖRKLUND (s):
          </note>
          <u who="unknown" xml:id="i-bfd96fff959e3d98-21" n="5a7fdb05">
            <seg n="0b3d5e43">
              Fru talman! Det är riktigt som Berit Jóhannesson säger att det
              här ett viktigt initiativ från Sverige och Grekland. Jag har uppfattat
              att det har ett starkt stöd i Sveriges riksdag att så sker.
            </seg>
            <seg n="4aac1794">
              Tanken var att vi lägger fram det här förslaget från början så
              att vi också kan se till att genderperspektivet förs in när vi
              bygger upp den gemensamma krishanteringsförmågan. Så sker också.
              Vi har inga stora starka institutioner, utan än så länge är det
              små program som kommer till stånd på EU:s krishanteringsområde.
              Efter Artemis har vi inte varit ute i någon ny operation. I samband
              med konventet diskuterades flera institutioner, men det har inte
              tagits några beslut i de frågorna. Tanken är att vi ska följa
              upp det steg för steg.
            </seg>
          </u>
          <note type="speaker" n="9f450664">
            Anf. 85 BERIT JÓHANNESSON (v):
          </note>
          <u who="berit_johannesson_da9748" xml:id="i-c2a77309608b7344-1" n="85f9d21d">
            <seg n="354dadb1">
              Fru talman! Länderna som sådana måste väl också ta upp det i
              sina lokala arbetsprogram, missioner och hur man nu arbetar. Vi
              har ju arbetat väldigt mycket här i Sveriges riksdag för att föra
              upp resolution 1325 och kvinnor i krishantering. Det här en sak.
              Diskuteras det med de andra ländernas försvarsministrar vad man
              gör i de lokala parlamenten och andra institutioner?
            </seg>
            <seg n="47fecebd">
              Om vi inte lyckas att ta in genderperspektivet i krishanteringen
              blir den varken trovärdig eller långsiktig. Jag skulle vilja säga
              att detta är en grundläggande fråga.
            </seg>
          </u>
          <note type="speaker" n="e7cc1c43">
            Anf. 86 Försvarsminister LENI BJÖRKLUND (s):
          </note>
          <u who="unknown" xml:id="i-bfd96fff959e3d98-22" n="5a7fdb05">
            <seg n="9ae4f2ed">
              Fru talman! Det var väl inte en självklarhet för alla länder
              och alla mina kolleger att genderperspektivet omedelbart skulle
              föras in i EU:s krishanteringsförmåga. Men vid alla de bilaterala
              överläggningar jag har med andra länder tar jag upp den här frågan.
              Det finns ett växande intresse. I några länder finns det ett starkt
              intresse. Förhoppningen är att vi om några år också ska kunna
              se det konkret när FN är ute på sina internationella krishanteringsuppdrag.
              Men den här processen tar tid.
            </seg>
            <seg n="9e078eb7">
              Skolverkets kontroller
            </seg>
          </u>
          <note type="speaker" n="e0bc77b7">
            Anf. 87 ERLING WÄLIVAARA (kd):
          </note>
          <u who="erling_walivaara_05b445" xml:id="i-abf5f96c6a9ef1d8-0" n="0b80bb35">
            <seg n="a4c94a7b">
              Fru talman! Jag har en fråga till utbildningsminister Thomas
              Östros. Skolverket har bland annat till uppgift att kontrollera
              att landets skolor ger en fullgod utbildning till eleverna och
              att de följer den gällande läroplanen. Det rådet total enighet
              om detta i Sveriges riksdag.
            </seg>
            <seg n="ffee6f06">
              Kontrollen som Skolverket gör utförs bland annat med hjälp av
              inspektioner och intervjuer, både föranmälda och icke anmälda
              sådana. Oftast får inte föräldrarna eller vårdnadshavarna veta
              om den här inspektionen i förväg och än mindre närvara vid intervjuerna
              av barnen.
            </seg>
            <seg n="d32c1461">
              Jag vill fråga utbildningsministern om det finns klara direktiv
              för Skolverket hur dessa kontroller och intervjuer praktiskt ska
              och får utföras och om, när och i vilka fall föräldrar eller vårdnadshavare
              måste informeras.
            </seg>
          </u>
          <note type="speaker" n="df5f7f96">
            Anf. 88 Utbildningsminister THOMAS ÖSTROS (s):
          </note>
          <u who="thomas_ostros_1881c3" xml:id="i-bfd96fff959e3d98-23" n="8342ff0c">
            <seg n="56ccd806">
              Fru talman! För mig och regeringen är det en väldigt viktig fråga
              att vi har ett skolverk som värnar om en nationell likvärdighet
              i vår skola, som är aktivt ute på skolorna och inspekterar och
              som ser till att följa upp hur man klarar kunskaperna men också
              den gemensamma värdegrund som ska gälla i skolan. Den inspektionen
              ska gälla kommunala skolor och fristående skolor.
            </seg>
            <seg n="2369535e">
              Det nya skolverk som vi har bildat har verkligen visat på aktivitet
              på det här området. Det har också haft som särskilt uppdrag att
              inspektera fristående skolor på religiös grund, vilket jag tror
              har ett mycket starkt gehör bland befolkningen efter de oroande
              rapporter och exempel som vi har haft runtomkring i landet på
              hur värdegrunden kan hotas. Sådana inspektioner måste naturligtvis
              göras med respekt för barnen, för föräldrar och för lärare, men
              man måste kunna komma oanmäld för att inspektera. Annars riskerar
              man ju att få se en verklighet som är friserad och tillrättalagd.
            </seg>
            <seg n="4720d892">
              Jag har stor respekt för att Skolverket gör det här på ett bra
              sätt.
            </seg>
          </u>
          <note type="speaker" n="568b7fb0">
            Anf. 89 ERLING WÄLIVAARA (kd):
          </note>
          <u who="erling_walivaara_05b445" xml:id="i-abf5f96c6a9ef1d8-1" n="0b80bb35">
            <seg n="5123f6a9">
              Fru talman! Jag tackar utbildningsministern för svaret, och jag
              delar i stort sett allt det som utbildningsministern säger. Skolverket
              menar dock att det när det gäller små barn är rimligt att föräldrarna
              först tillfrågas och får ge sitt medgivande innan barnet intervjuas.
              All erfarenhet visar ju att barn som av främmande vuxna människor
              utsätts för intervjuer eller förhör i olika sammanhang känner
              rädsla, osäkerhet och otrygghet. De svarar oftast som de tror
              att den vuxne vill att de ska svara.
            </seg>
            <seg n="3fc9fdea">
              Min fråga till utbildningsministern blir: Upp till vilken ålder
              på barnet bör enligt utbildningsministerns uppfattning föräldrar
              eller vårdnadshavare kontaktas innan en sådan här utfrågning sker?
              Jag frågar efter utbildningsministerns personliga åsikt.
            </seg>
          </u>
          <note type="speaker" n="d13e772e">
            Anf. 90 Utbildningsminister THOMAS ÖSTROS (s):
          </note>
          <u who="thomas_ostros_1881c3" xml:id="i-bfd96fff959e3d98-24" n="8342ff0c">
            <seg n="92ddf5a0">
              Fru talman! Jag är övertygad om att det finns en mycket stark
              folklig uppslutning för att vi är mycket noggranna vid tillsyn
              och utvärdering av alla skolor. Detta gäller också för skolor
              som bygger på religiös grund. Det är tillåtet i Sverige, men det
              innebär icke att man får avvika från den värdegrund som vi gemensamt
              har beslutat ska gälla i skolan. Det kan gälla jämställdhet mellan
              pojkar och flickor, en syn på olika religioner som innebär att
              man ger en god beskrivning av och information till eleverna, synen
              på sexualundervisning och alla dessa typer av frågor som kan upplevas
              som besvärliga i vissa typer av skolor. Allt detta måste genomsyra
              även de här skolorna.
            </seg>
            <seg n="7b3f0f28">
              Skolverket ska arbeta på ett professionellt sätt och visa hänsyn
              till barnen, och jag har stor respekt för dess företrädares pedagogiska
              kunnande, men de ska inte väja för den kritik som nu kommer när
              man är ute och inspekterar. Den märker också jag. Det är fråga
              om böcker, skrifter och annat som ska kunna leda till att det
              sätts stopp för inspektionen. Det är rimligt att vi utvärderar
              dessa skolor, så att vi kan känna oss trygga med att barnens rätt
              kommer barnen till godo.
            </seg>
            <seg n="8182dc26">
              Sänkningen av bokmomsen
            </seg>
          </u>
          <note type="speaker" n="e82d3e05">
            Anf. 91 LARS WEGENDAL (s):
          </note>
          <u who="lars_wegendal_bb6ccd" xml:id="i-b758231ac70a5ad9-0" n="0093766f">
            <seg n="5f5dccf1">
              Fru talman! Min fråga riktar sig till kulturministern.
            </seg>
            <seg n="a4b49443">
              Den 1 januari 2002 sänktes bokmomsen i landet från 25 % till
              6 %. Det tungt vägande skälet för detta var naturligtvis att stimulera
              till ökat läsande. Det var ingen billig reform. Jag tror att den
              kostade omkring 1 miljard att genomföra. Bokbranschen hade under
              en lång tid argumenterat för en sänkning av bokmomsen och lovat
              att en momssänkning skulle ge lägre priser för oss konsumenter.
              För att följa upp det här tillsattes en bokpriskommission.
            </seg>
            <seg n="12856e89">
              Nu har den här kommissionen lagt fram sin fjärde rapport. Man
              kan konstatera att det på skönlitteraturens område ser hyggligt
              acceptabelt ut. På barnlitteraturens område är det inte fullt
              lika acceptabelt, och inom facklitteraturen ser det väldigt dåligt
              ut. Min fråga är: Delar kulturministern min oro när det gäller
              de framtida priserna på litteratur i vårt land?
            </seg>
          </u>
          <note type="speaker" n="eb9e14c6">
            Anf. 92 Kulturminister MARITA ULVSKOG (s):
          </note>
          <u who="marita_ulvskog_c1a6b2" xml:id="i-03feff23359c1c42-2" n="e12882f4">
            <seg n="e2dd0880">
              Fru talman! Ja, jag delar Lars Wegendals oro. Det är oroande
              att priserna på böcker åter tycks vara på väg upp. Precis som
              Lars Wegendal säger ser det fortfarande hyfsat ut på skönlitteraturens
              och på barnlitteraturens områden, men på fackböckerna, som ju
              utgör en betydande del av bokmarknaden i dag, är det däremot till
              och med prishöjningar. Detta är naturligtvis väldigt oroande mot
              bakgrund av det löfte som branschen gav i samband med bokmomssänkningen.
              Det är därför väldigt viktigt att Bokpriskommissionen under den
              tid den har kvar att arbeta kan ge oss så många hårda fakta som
              möjligt som kanske kan bryta tillbaka utvecklingen, så att bokmomssänkningen
              faktiskt kommer oss som bokköpare till del.
            </seg>
          </u>
          <note type="speaker" n="a3b39db1">
            Anf. 93 LARS WEGENDAL (s):
          </note>
          <u who="lars_wegendal_bb6ccd" xml:id="i-b758231ac70a5ad9-1" n="0093766f">
            <seg n="d054439c">
              Fru talman! Jag är glad över att kulturministern delar min uppfattning
              och min oro i detta sammanhang.
            </seg>
            <seg n="52b083a6">
              En annan fråga som jag ställer mig undrande inför är att bokbranschen
              inom kommissionen inte accepterar den statistik som Statistiska
              centralbyrån tar fram. Numera låter bokbranschen göra egna statistiska
              undersökningar för att få fram ett underlag för att se om det
              har blivit ett genomslag för bokmomssänkningen. Hur ser kulturministern
              på denna misstro i varje fall uppfattar jag det som en misstro
              som branschen visar kommissionens statistiska underlag för bedömningar
              av hur det ser ut i nuläget?
            </seg>
          </u>
          <note type="speaker" n="d77f7957">
            Anf. 94 Kulturminister MARITA ULVSKOG (s):
          </note>
          <u who="marita_ulvskog_c1a6b2" xml:id="i-03feff23359c1c42-3" n="e12882f4">
            <seg n="b326cfc9">
              Fru talman! Jag tycker naturligtvis att det är ett bekymmer om
              vi får mera diskussion kring statistiken än kring det faktum att
              det ser ut som om vi som bokköpare inte får ut hela momssänkningen.
              Jag har stort förtroende för SCB:s undersökning, även om jag är
              väl medveten om att det är svårt att mäta just bokmarknaden. Man
              har dock en mycket ambitiös undersökningsmetod. Man undersöker
              1 000 olika titlar och mängder av olika försäljningsställen, medan
              den stickprovsmätning som görs av TEMO och som förlagen samlats
              kring utförs hos 48 bokhandlare, som dessutom är förvarnade om
              att de ska prisundersökas.
            </seg>
            <seg n="af551ecb">
              Jag kan ju säga att den typen av bataljer mellan SCB och branschen
              inte känns särskilt meningsfull. Jag hoppas att man i Bokpriskommissionen
              ska kunna samla sig för att se till att vi som bokköpare faktiskt
              får fullt genomslag hela tiden för bokmomssänkningen.
            </seg>
            <seg n="834056ca">
              Svenska Sjöräddningssällskapet
            </seg>
          </u>
          <note type="speaker" n="a9b35c9c">
            Anf. 95 LENA ADELSOHN LILJEROTH (m):
          </note>
          <u who="lena_adelsohn_liljeroth_b69525" xml:id="i-64b189a0fd29570a-0" n="61bab995">
            <seg n="db8c9b64">
              Fru talman! Jag har en fråga till försvarsministern. Den handlar
              om Svenska Sjöräddningssällskapet, en ideell förening som har
              funnits sedan 1907 och som inte får några som helst bidrag från
              staten. Detta känner försvarsministern mycket väl till. Hon vet
              säkert också att Sjöräddningssällskapet förra året räddade åtminstone
              120 människor till sjöss från livsöverhängande fara.
            </seg>
            <seg n="a72b0d73">
              Sjöräddningssällskapet sponsras av privatpersoner, företag och
              enskilda. Eftersom jag själv på sommaren bor på en ö där det finns
              en sjöräddningsstation vet jag hur mycket den betyder.
            </seg>
            <seg n="a3642b9d">
              Efter beslut i regeringen för ett par år sedan har Sjöräddningssällskapet
              fått låna tio Stridsbåt 90 av Försvarsmakten. Det är båtar som
              i annat fall skulle läggas upp oanvända på land eller, som man
              brukar säga, läggas i malpåse och på så sätt kosta Försvarsmakten
              pengar. Nu hålls de i gång genom Sjöräddningssällskapet.
            </seg>
            <seg n="a1ffdb7a">
              Nu har regeringen beslutat att ta ut avgift från och med den
              1 januari i år, men man har skjutit upp detta ett år. Jag skulle
              vilja veta om försvarsministern är beredd att verka för en ändring,
              så att man inte behöver betala fortsättningsvis.
            </seg>
          </u>
          <note type="speaker" n="b0ab23be">
            Anf. 96 Försvarsminister LENI BJÖRKLUND (s):
          </note>
          <u who="unknown" xml:id="i-bfd96fff959e3d98-25" n="5a7fdb05">
            <seg n="497abffa">
              Fru talman! Det är så att Försvarsmakten inte lånar ut några
              båtar som annars ska ligga i malpåse utan om det bedöms att båtarna
              i fråga inte ska användas, ska de avyttras. Det är inte heller
              Försvarsmakten och Försvarsdepartementet som ska avgöra frågor
              om sjösäkerheten. Det vilar på Sjösäkerhetsverket och på Näringsdepartementet.
            </seg>
            <seg n="71f43e00">
              Riksdag och regering har sagt att det ska vara ordning med hänsyn
              till konkurrensneutralitet när man lånar ut materiel från statens
              sida. När man följer den regeln får det de här återverkningarna.
              Hur säkerheten till sjöss ska utformas ska faktiskt Sjösäkerhetsverket
              avgöra, och om det inom Försvarsmakten finns materiel till hands
              som kan lånas ut, ska det ske enligt de regler som är fastställda
              av riksdag och regering.
            </seg>
          </u>
          <note type="speaker" n="807981f0">
            Anf. 97 LENA ADELSOHN LILJEROTH (m):
          </note>
          <u who="lena_adelsohn_liljeroth_b69525" xml:id="i-64b189a0fd29570a-1" n="61bab995">
            <seg n="c8f54177">
              Fru talman! Tack, även om jag inte är särskilt nöjd med svaret.
              Sjöräddningen har visserligen ett stort antal egna båtar, men
              de här har betytt mycket. Såvitt jag har förstått finns det också
              en positiv uppfattning hos Sjöfartsverket om att det ideella sällskapet
              med 30 000 medlemmar som har funnits i 100 år ska få fortsätta
              att använda de här båtarna.
            </seg>
            <seg n="47a0c61d">
              Nu får man lägga ned väldigt mycket möda, inte bara på att söka
              folk i sjön utan också på att söka pengar. Det vet försvarsministern
              också. Det skulle skapa mycket arbetsro hos Sjöräddningssällskapet
              om man fick ett positivt besked.
            </seg>
            <seg n="4ed1584f">
              Om nu försvaret ska ändra inriktning och satsa på det som man
              kallar för interna hot i alla fall om man ska tro statsministerns
              tal här i kammaren borde det ligga i också regeringens intresse
              att stödja den här verksamheten, i synnerhet som den faktiskt
              inte har kostat någonting hittills.
            </seg>
          </u>
          <note type="speaker" n="d1431a22">
            Anf. 98 Försvarsminister LENI BJÖRKLUND (s):
          </note>
          <u who="unknown" xml:id="i-bfd96fff959e3d98-26" n="5a7fdb05">
            <seg n="442c5ea9">
              Fru talman! Regeringen är också väldigt imponerad av de insatser
              som Sjöräddningssällskapet gör. Det finns alltså ingen ovilja
              från regeringens sida.
            </seg>
            <seg n="fc735c7d">
              Ulrica Messing och jag har skrivit ett brev till Sjöräddningssällskapet
              där vi förklarat hur regelverket ser ut och bett att de ska ta
              kontakt med Sjöfartsverket. Jag tror att det enklaste är om alla
              parter ser till att frågor som rör sjösäkerheten går till Sjöfartsverket.
              Sedan finns det möjligheter att myndigheterna kan bistå varandra.
            </seg>
            <seg n="bba3e774">
              Det gagnar inte den här frågan att det hela tiden verkar som
              om Försvarsmakten har en massa båtar som kan användas till alla
              möjliga saker och som om försvarsministern bestämmer över det,
              för så går det inte till.
            </seg>
            <seg n="f7d265d8">
              Kultur som personalvård
            </seg>
          </u>
          <note type="speaker" n="7735d0b3">
            Anf. 99 GUNILLA TJERNBERG (kd):
          </note>
          <u who="gunilla_tjernberg_9c8a90" xml:id="i-d8055fa1370d7b9b-0" n="11f55184">
            <seg n="9fa4d0ea">
              Fru talman! Min fråga går till kulturminister Marita Ulvskog.
            </seg>
            <seg n="d0a55009">
              Kristdemokraterna har, både i debatter och i motioner här i riksdagen,
              tagit upp frågan om kulturens betydelse för hälsan. Det var därför
              glädjande när kulturministern i senaste numret av Från Riksdag
              &amp; Departement tog upp just arbetsgivarnas personalvårdande insatser
              och att de inte ska gälla bara fysiska aktiviteter utan också
              kulturella. Exakt hur detta skulle gå till framkom dock inte i
              intervjun.
            </seg>
            <seg n="8164aa22">
              Vi kristdemokrater vill införa kulturcheckar. De skulle kunna
              fungera på samma sätt som dagens system för friskvård, det vill
              säga i form av skattebefriad förmån. På så sätt skulle man kunna
              underlätta för arbetsgivare att satsa på kultur, och dessutom
              skulle det innebära ett stort lyft för kultursektorn.
            </seg>
            <seg n="6d0360de">
              Jag vill därför fråga kulturministern på vilket sätt kulturministern
              har tänkt att realisera sina ambitioner att införliva kulturen
              i de personalvårdande insatserna och hur kulturministern ser på
              införande av kulturcheckar.
            </seg>
          </u>
          <note type="speaker" n="09b898bf">
            Anf. 100 Kulturminister MARITA ULVSKOG (s):
          </note>
          <u who="marita_ulvskog_c1a6b2" xml:id="i-03feff23359c1c42-4" n="e12882f4">
            <seg n="2ccc0e53">
              Fru talman! Jag är glad över att Gunilla Tjernberg kommer att
              vara en av dem som stöder regeringens ansträngningar på det här
              området. Vi utgår ju egentligen från Folkhälsokommitténs stora
              betänkande där man visade på just det mycket klara sambandet mellan
              kultur och hälsa, särskilt bland människor som finns i låglöneyrken
              och som är korttidsutbildade. Där betyder kulturen allra mest
              för att man ska orka och trivas på jobbet.
            </seg>
            <seg n="1bb0df52">
              Vi har valt att inte presentera färdiga lösningar, utan vi vill
              gärna ta emot idéer, naturligtvis från denna kammare men också
              från företag där man redan i dag utan något checksystem använder
              sig av kultur i det personalvårdande arbetet. Vi kommer att bjuda
              in näringslivet, och då särskilt företag som själva redan arbetar
              på det här sättet, för att delge oss sina erfarenheter. Efter
              det kan det bli lite lättare för oss att konkretisera framtida
              åtgärder på det här området.
            </seg>
          </u>
          <note type="speaker" n="f35f7e5e">
            Anf. 101 GUNILLA TJERNBERG (kd):
          </note>
          <u who="gunilla_tjernberg_9c8a90" xml:id="i-d8055fa1370d7b9b-1" n="11f55184">
            <seg n="611a32ad">
              Fru talman! Jag vill än en gång understryka att jag uppskattar
              kulturministerns engagemang i frågan. Jag är dock lite ängslig
              för att ett möte med näringslivet skulle kunna innebära bara ett
              möte och ingenting mer, ungefär på samma sätt som regeringen har
              hanterat tillväxtsamtalen med näringslivet.
            </seg>
            <seg n="b25739b2">
              Det är viktigt att det verkligen händer något på det här området,
              och jag är övertygad om att till exempel införande av kulturcheckar
              skulle kunna innebära ett stort lyft både för kultursektorn och
              för hälsan.
            </seg>
            <seg n="ea3eafd4">
              Visst bjud gärna in näringslivet till samtal, men det får inte
              stanna där, utan det måste också komma konkreta förslag, som till
              exempel införande av kulturcheckar.
            </seg>
          </u>
          <note type="speaker" n="30aa79fc">
            Anf. 102 Kulturminister MARITA ULVSKOG (s):
          </note>
          <u who="marita_ulvskog_c1a6b2" xml:id="i-03feff23359c1c42-5" n="e12882f4">
            <seg n="6b8ec5c3">
              Fru talman! Nu tycker jag ju att regeringens samtal med näringslivet
              har gett ganska snabba resultat. När det gäller ohälsofrågorna
              har vi ju kommit fram till en rad beslut som nu realiseras. Regeringen
              befinner sig nu mitt uppe i samtal kring andra frågor, till exempel
              skattefrågor och annat som är viktigt för tillväxten.
            </seg>
            <seg n="f07d9934">
              Det här är faktiskt också en fråga av betydelse för tillväxten
              eftersom det har en tydlig koppling till hälsan. Det vi ser framför
              oss är att just företag, fackliga organisationer och andra som
              har en direkt egen konkret erfarenhet av hur man kan jobba ska
              få berätta hur de har gjort. Jag tror att vi kan lära av det.
              Varken vi i Regeringskansliet eller ni som sitter här i kammaren
              sitter inne med alla goda förslag själva. Jag tror att det är
              viktigt att lyssna till andra och få fler idéer. Kanske slutar
              det med kulturcheckar, vem vet? Men jag tror inte att vi ska börja
              med att vara övertygade om att vi redan har de färdiga lösningarna.
              Men resultatet blir viktigt.
            </seg>
          </u>
          <note n="4ae160cb">
            Prioriteringsutredning i socialtjänsten
          </note>
          <note type="speaker" n="0697888b">
            Anf. 103 KENNETH JOHANSSON (c):
          </note>
          <u who="kenneth_johansson_582684" xml:id="i-61900ba5949b2b45-0" n="d8c5e967">
            <seg n="08a1da6b">
              Fru talman! En majoritet av landets socialnämndsordförande anser
              att det behövs ett nationellt prioriteringsarbete som stöd för
              socialtjänsten enligt en enkät i tidningen Kommun-Aktuellt. Samma
              krav drivs av Föreningen Sveriges Socialchefer. Jag tycker att
              det är viktigt att lyssna på de signalerna. Vi vet ju från hälso-
              och sjukvården att prioriteringsarbetet är riktigt nödvändigt
              och har haft stor betydelse när det handlar om hur man fördelar
              resurser.
            </seg>
            <seg n="6193c53f">
              En offensiv socialtjänstminister lyssnar självfallet på de här
              signalerna, och därför vill jag fråga Morgan Johansson om han
              är beredd att initiera en prioriteringsutredning även inom socialtjänsten.
            </seg>
          </u>
          <note type="speaker" n="ff43183a">
            Anf. 104 Statsrådet MORGAN JOHANSSON (s):
          </note>
          <u who="morgan_johansson_b23097" xml:id="i-df2fc3f5f8274ef3-4" n="67216f24">
            <seg n="7b6bff3b">
              Fru talman! Det görs ju varenda dag prioriteringar inom socialtjänsten:
              vem man ska hjälpa först, hur man ska gå till väga eller i vilken
              situation som det är viktigast att lägga ned mest resurser. Jag
              är emellertid rädd för att om vi skulle föra upp en prioriteringsdiskussion
              på ett nationellt plan på det sättet som jag tror att en del av
              förslagsställarna är ute efter så skulle vi hamna i en situation
              där vi kom att ställa väldigt svaga grupper emot varandra, till
              exempel barn som far illa i förhållande till missbrukare eller
              hjälp till prostituerade i förhållande till socialbidragstagare
              alla de där svåra konflikterna som man ju måste lösa ute i vardagen,
              men där det är väldigt svårt att ge några nationella regler för
              hur de faktiskt ska klaras.
            </seg>
            <seg n="76397e75">
              Jag är därför mer intresserad av att föra en diskussion om socialtjänstens
              resurser när det gäller hela den här sektorn. Därför har vi också
              från regeringens sida initierat en rad utredningar som ska leda
              fram till ett lyft av socialtjänsten.
            </seg>
          </u>
          <note type="speaker" n="8b5728e9">
            Anf. 105 KENNETH JOHANSSON (c):
          </note>
          <u who="kenneth_johansson_582684" xml:id="i-61900ba5949b2b45-1" n="d8c5e967">
            <seg n="fea321d0">
              Fru talman! Efter 18 år i en socialnämnd vet jag att det är många
              vardagsprioriteringar som görs. Det är inte det jag pratar om.
              Jag pratar om att det behövs ett prioriteringsarbete motsvarande
              hälso- och sjukvårdens där man ser till att det inte händer att
              svaga grupper ställs mot varandra utan där man ser till att de
              mest utsatta och de svagaste kommer i första hand.
            </seg>
            <seg n="ea868fab">
              Jag tycker att socialtjänstministern skulle gå mer på offensiven,
              lyssna på professionen, lyssna på dem som faktiskt gör vardagsprioriteringarna
              och vara mer förstående för att det är ganska kloka synpunkter
              som framförs från de berörda.
            </seg>
          </u>
          <note type="speaker" n="ffecd3d3">
            Anf. 106 Statsrådet MORGAN JOHANSSON (s):
          </note>
          <u who="morgan_johansson_b23097" xml:id="i-df2fc3f5f8274ef3-5" n="67216f24">
            <seg n="0a9428cb">
              Fru talman! Det är klart att vi ska gå på offensiven, men jag
              tror att vi nog ska göra det på ett lite annat sätt. Det handlar
              bland annat om att lyfta den sociala barn- och ungdomsvården som
              vi talade om tidigare under den här frågestunden. Där hoppas vi
              kunna lägga fram en nationell handlingsplan under mandatperioden.
              Det handlar också om speciellt missbrukarvården, som i sin tur
              också innebär att vi pekar ut ett område inom socialtjänstens
              verksamhetsområde som vi tycker är särskilt viktigt. Men varje
              gång man gör sådana satsningar måste man också vara beredd att
              ta diskussionen om resurserna för detta.
            </seg>
            <seg n="8c3de24f">
              Men jag är som sagt rädd för att gå in i den stora diskussion
              där det kanske handlar om att på ett nationellt plan vara beredd
              att prioritera bort vissa grupper som man inte ska befatta sig
              med ute i kommunerna. Den diskussionen vill jag inte föra, därför
              att jag tycker att socialtjänsten också framgent ska ha ett väldigt
              brett ansvar för den sociala situationen lokalt. De prioriteringarna
              måste man också klara av att göra lokalt.
            </seg>
            <seg n="c05d182f">
              Ansvaret för människohandelns offer
            </seg>
          </u>
          <note type="speaker" n="c9bb2e61">
            Anf. 107 TINA ACKETOFT (fp):
          </note>
          <u who="tina_acketoft_7873e3" xml:id="i-f28e6a4753bfcd44-0" n="7a376d11">
            <seg n="07425d95">
              Fru talman! Min fråga går också till statsrådet Morgan Johansson
              eftersom hans ansvarsområde enligt hemsidan ska omfatta socialtjänstens
              stöd till utsatta grupper.
            </seg>
            <seg n="832163d6">
              Det finns grader i helvetet, men jag har svårt att tänka mig
              en mer utsatt grupp än den grupp som vi tyvärr alltför ofta hittar
              i Sverige och som har varit utsatt för människohandel. Det råder
              stor oklarhet huruvida denna grupp människor hamnar under just
              Socialdepartementet eller om det är Migrationsverket som har ansvar
              för dem. Vi märker att man inte riktigt vet hur man ska lösa det
              här problemet eller hur man ska agera.
            </seg>
            <seg n="fa2a7d2b">
              Trots att det är ett prioriterat område från regeringens sida
              visas de här kvinnorna ut eftersom ingen anser sig ha ansvaret
              för den gruppen. Ingen anser sig ha pengarna.
            </seg>
            <seg n="82d387f3">
              Människohandeln sprider sig också över ett väldigt stort område.
              Det är många ministrar som borde samarbeta i denna fråga. Men
              den minister som hittills har varit mest frånvarande är faktiskt
              socialministern. Därför gör jag nu ett försök med socialtjänstministern
              i stället och frågar om han anser att hans uppdrag även omfattar
              denna grupp utsatta människor och vad han i så fall avser att
              göra.
            </seg>
          </u>
          <note type="speaker" n="dd02fc3b">
            Anf. 108 Statsrådet MORGAN JOHANSSON (s):
          </note>
          <u who="morgan_johansson_b23097" xml:id="i-df2fc3f5f8274ef3-6" n="67216f24">
            <seg n="26df6f35">
              Fru talman! Självklart har socialtjänsten ett ansvar också för
              den gruppen människor så länge de befinner sig i Sverige. Sedan
              är frågan vilka regler som ska gälla när väl en domstolsprocess
              är avslutad. Det är ju fråga om utlänningslagen och asylprövningen.
              Men under den tid som de här kvinnorna, som det i första hand
              är, befinner sig i Sverige är det vistelsebegreppet inom socialtjänstlagen
              som gäller. Därmed är det också socialtjänstens ansvarsområde.
            </seg>
          </u>
          <note type="speaker" n="645bc30b">
            Anf. 109 TINA ACKETOFT (fp):
          </note>
          <u who="tina_acketoft_7873e3" xml:id="i-f28e6a4753bfcd44-1" n="7a376d11">
            <seg n="2fd366ca">
              Fru talman! Det gläder mig alldeles oerhört. Och jag är övertygad
              om att det är många med mig som gläder sig åt att socialtjänstministern
              anser att detta är hans fråga. Då kanske vi kan få andra svar
              än de jag har fått tidigare som löd så här: Det finns i dag inget
              som hindrar att socialtjänsten hjälper till med bostad och socialt
              stöd. Det är den typen av svar vi tidigare har fått från de ministrar
              som har varit berörda.
            </seg>
            <seg n="6ae8ca17">
              Då ska jag också säga att socialtjänstministern säkert vet att
              han har ett alldeles ypperligt tillfälle att faktiskt göra skillnad
              här och inte bara tillsätta en utredning som vi vet brukar ta
              ett antal år. Nu pågår nämligen ett EU-finansierat samverkansprojekt
              mellan myndigheterna som faktiskt leds av Kvinnoforum. Det är
              som sagt inga pengar från regeringen utan detta är EU-pengar.
              Här har alltså socialtjänstministern ett ypperligt tillfälle att
              se till att detta projekt ros i hamn.
            </seg>
            <seg n="176cbcdc">
              Vi kanske till och med, som önskemålet är, kan få se en förändring
              snabbt. Helsingfors kan få utses som ett pilotprojekt där vi kan
              få de olika myndigheterna att samverka, så att vi inte avvisar
              dessa kvinnor med vändande båt, som vi faktiskt gör i dag.
            </seg>
          </u>
          <note type="speaker" n="f63c8b25">
            Anf. 110 Statsrådet MORGAN JOHANSSON (s):
          </note>
          <u who="morgan_johansson_b23097" xml:id="i-8ff0e15ba1a2e0b0-0" n="67216f24" next="i-77bc5f79d037173f-0">
            <seg n="7bb7050d">
              Fru talman! Jag tror liksom frågeställaren att vi måste bli mycket
              bättre över huvud taget på att hantera den här frågan.
            </seg>
            <seg n="eaeb768d">
              Jag satt i Sexualbrottskommittén som ju utredde straffrätten
              när det gällde människohandelsfrågor. Vi kriminaliserade hela
              förfarandet, från rekryteringsfallet, ofta i Östeuropa, till överförandet
              till Sverige och sedan den nästan slavliknande verksamhet som
              det här har handlat om. På det sättet kunde vi flytta fram positionerna.
              Vi fick en ny lagstiftning på plats.
            </seg>
            <seg n="087983c1">
              Det är nog så att vi har blundat alltför länge för den här problematiken,
              framför allt när den här handeln släpptes lös under 90-talet då
              fler och fler kvinnor mot sin vilja drogs in i detta. Här har
              vi ett självklart ansvar från Sveriges sida att när vi stöter
              på och rullar upp den här typen av härvor också se till att vara
              med och stödja de utsatta kvinnorna i den här situationen.
            </seg>
            <seg n="9735886f">
              När det gäller enskilda projekt är jag däremot rädd att jag inte
              kan svara på rak arm hur vi ska handla i den frågan.
            </seg>
          </u>
          <note n="fd38f0b7">
            Anf. 111 ANDRE VICE TALMANNEN:
          </note>
          <u who="morgan_johansson_b23097" xml:id="i-77bc5f79d037173f-0" n="67216f24" prev="i-8ff0e15ba1a2e0b0-0">
            <seg n="4c7b8662">
              Därmed var frågestunden avslutad. Jag tackar samtliga deltagare.
            </seg>
          </u>
          <note n="2f733cc7">
            9 § Bordläggning
          </note>
          <note n="d5a6b921">
            Anmäldes och bordlades
          </note>
          <note n="6b749ced">
            10 § Anmälan om interpellationer
          </note>
          <note n="b066f6c4">
            Anmäldes att följande interpellationer framställts
          </note>
          <note n="e465cfe2">
            den 5 februari
          </note>
          <note n="9df2e147">
            Anna Grönlund
          </note>
          <note n="9df2e147">
            Anna Grönlund
          </note>
          <note n="a8cd4796">
            Börje Vestlund
          </note>
          <note n="d6e522a8">
            Interpellationerna redovisas i bilaga som fogats till riksdagens
            snabbprotokoll tisdagen den 10 februari.
          </note>
          <note n="eb28d5f9">
            11 § Anmälan om frågor för skriftliga svar
          </note>
          <note n="56accb23">
            Anmäldes att följande frågor för skriftliga svar framställts
          </note>
          <note n="e465cfe2">
            den 5 februari
          </note>
          <note n="2e36c269">
            Helena Bargholtz
          </note>
          <note n="f3d8ad06">
            Hillevi Engström
          </note>
          <note n="9a081328">
            Carina Hägg
          </note>
          <note n="0f71700f">
            Cecilia Widegren
          </note>
          <note n="b5dacebf">
            Johan Linander
          </note>
          <note n="b0b25cad">
            Kent Härstedt
          </note>
          <note n="e52be956">
            Karin Thorborg
          </note>
          <note n="7ae54a13">
            Niclas Lindberg
          </note>
          <note n="ae548a71">
            Gunnar Nordmark
          </note>
          <note n="6b3c758b">
            Owe Hellberg
          </note>
          <note n="508f2ca1">
            Elina Linna
          </note>
          <note n="50cd1cb9">
            Sven-Erik Sjöstrand
          </note>
          <note n="408575f9">
            Hans Backman
          </note>
          <note n="142a1da0">
            Fredrik Olovsson
          </note>
          <note n="9f69dc8a">
            Lars-Ivar Ericson
          </note>
          <note n="4d76ed19">
            Frågorna redovisas i bilaga som fogats till riksdagens snabbprotokoll
            tisdagen den 10 februari.
          </note>
          <note n="35f3b808">
            12 § Anmälan om skriftliga svar på frågor
          </note>
          <note n="97a17858">
            Anmäldes att skriftliga svar på följande frågor inkommit
          </note>
          <note n="8c546260">
            den 4 februari
          </note>
          <note n="35fd1537">
            Ingegerd Saarinen
          </note>
          <note n="11d64135">
            Gunnar Axén
          </note>
          <note n="e465cfe2">
            den 5 februari
          </note>
          <note n="fc542577">
            Allan Widman
          </note>
          <note n="fc542577">
            Allan Widman
          </note>
          <note n="599f86be">
            Svaren redovisas i bilaga som fogats till riksdagens snabbprotokoll
            tisdagen den 10 februari.
          </note>
          <note n="3504c8e6">
            13 § Kammaren åtskildes kl. 15.05.
          </note>
          <note n="a9647dce">
            Förhandlingarna leddes
          </note>
          <note n="6c6bf474">
            /Monica Gustafson
          </note>
        </div>
      </body>
    </text>
  </TEI>
</teiCorpus>
