<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2003</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2003</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200304--59</head>
          <docDate when="2003-01-28">2003-01-28</docDate>
        </div>
      </front>
      <body>
        <div>
          <note n="bcadeeb4">
            ﻿
          </note>
          <note n="4e4d5d7c">
            Riksdagens protokoll
          </note>
          <note n="062cda1f">
            2003/04:59
          </note>
          <note type="date" n="a205f425">
            Onsdagen den 28 januari
          </note>
          <note n="81b04d0a">
            Kl. 09:00 - 14:18
          </note>
          <note n="b938f7bc">
            1 § Justering av protokoll
          </note>
          <note n="8548fd2b">
            Justerades protokollet för den 22 januari.
          </note>
          <note n="a51dfb1f">
            2 § Anmälan om inkomna faktapromemorior om förslag från Europeiska
            kommissionen
          </note>
          <note n="b36ddf0d">
            Talmannen anmälde att följande faktapromemorior om förslag från
            Europeiska kommissionen inkommit och överlämnats till utskott:
          </note>
          <note n="77f0fc0b">
            KOM(2003)664
          </note>
          <note n="a0640d2d">
            KOM(2003)622
          </note>
          <note n="d2b2c8c6">
            KOM(2003)625
          </note>
          <note n="5e07eaa6">
            3 § Hänvisning av ärenden till utskott
          </note>
          <note n="166de256">
            Föredrogs och hänvisades
          </note>
          <note n="fda2c054">
            4 § Justitieombudsmännens ämbetsberättelse
          </note>
          <note type="speaker" n="5d41b78e">
            Anf. 1 GUNNAR HÖKMARK (m):
          </note>
          <u who="unknown" xml:id="i-01773be0f85ba05f-0" n="22e38359">
            <seg n="c49bfbbf">
              Herr talman! Konstitutionsutskottet vill med detta överlämna
              sitt betänkande om Justitieombudsmännens ämbetsberättelse. Några
              saker tycker jag är väl värda att understryka en sådan här dag.
            </seg>
            <seg n="cbf0b04e">
              Först och främst ger det svenska JO-ämbetet möjlighet till en
              ständig granskning av hur myndigheter förhåller sig till medborgare
              och hur medborgare kan få rätt gentemot myndigheter. Det är en
              institution som är väl värd att slå vakt om och att på många olika
              sätt honorera. Detta innebär att svenska medborgare har ett bra
              skydd och en ständig vakt för att myndigheter beter sig korrekt.
              Man kan diskutera hur detta skydd över tiden ska utvecklas och
              förhålla sig starkt och aktivt i ett föränderligt samhälle. Det
              är viktigt att se till att det ständigt finns närvarande.
            </seg>
            <seg n="f1e4031a">
              En annan viktig sak är att JO genom sin verksamhet också sätter
              normer och standarder för hur myndigheter ska bete sig. Det är
              i själva tillämpningen av lag och rätt gentemot medborgare en
              normerande verksamhet som har betydelse inte bara där JO har granskat
              och där JO har haft synpunkter, utan det är också en verksamhet
              som på det viset påverkar myndigheter överlag inte bara det enskilda
              granskade fallet. Detta gör det också viktigt för riksdagens del
              att följa JO:s verksamhet.
            </seg>
            <seg n="2251b4f0">
              Till detta kommer en annan sak som jag vill nämna här i kammaren,
              nämligen att de olika fall som tas upp i ämbetsberättelsen också
              är en bild av starka och svaga sidor i det svenska samhället.
              Det här är i princip ett underlag för samtliga utskott att följa
              och diskutera men det handlar också om att se vad förbättringar
              i lagstiftningen kan göra för oss.
            </seg>
            <seg n="de4c09e4">
              Den uppmaning som jag vill rikta här i kammaren är egentligen
              att det som ett underlag för diskussionen i riksdagen och dess
              utskott är viktigt att ta del av JO:s ämbetsberättelse. Med detta
              följs det förslag upp som finns i konstitutionsutskottets betänkande,
              nämligen att redogörelsen läggs till handlingarna.
            </seg>
          </u>
          <note n="b733f6da">
            Föredrogs
          </note>
          <note n="e17d4248">
            Överläggningen var härmed avslutad.
          </note>
          <note n="88a78251">
            Beslut
          </note>
          <note n="fd4cdcf6">
            5 § Granskning av statsrådens tjänsteutövning och regeringsärendenas
            handläggning
          </note>
          <note type="speaker" n="d14d8ebc">
            Anf. 2 GUNNAR HÖKMARK (m):
          </note>
          <u who="unknown" xml:id="i-01773be0f85ba05f-1" n="22e38359">
            <seg n="307fe3e4">
              Herr talman! I detta betänkande där den mer administrativa granskningen
              av regeringen redovisas finns det en lång rad olika analyser och
              reflexioner med anledning av hur regeringen utövar sin makt och
              hur man agerar. Det finns några saker som jag särskilt vill lyfta
              fram.
            </seg>
            <seg n="2837622c">
              Utskottet påpekar enhälligt, liksom i övrigt i betänkandet, vikten
              av att statliga företag styrs på ett sådant sätt att det är tydligt
              och lätt för riksdagen att följa upp och granska hur styrningen
              har skett. Detta är viktigt, för det får aldrig råda något tvivel
              om var ansvaret för ett företags beslut finns det finns ytterst
              alltid i bolagsstyrelsen. Sker det någon styrning från regeringen
              ska denna vara öppen och tydlig så att den också kan kontrolleras.
            </seg>
            <seg n="fc501091">
              Den andra saken handlar om EU-arbetet. Där understryker utskottet
              vikten av att de faktapromemorior som delas till riksdagen är
              relevanta och också ger bästa möjliga underlag för riksdagen och
              dess olika utskott att diskutera och dra slutsatser och därmed
              också påverka processen.
            </seg>
            <seg n="de386b57">
              Den tredje saken som jag vill lyfta fram handlar om begreppet
              non-papers som utskottet har diskuterat. Där slår utskottet fast
              att vad man än kallar allmänna handlingar för så är de allmänna
              handlingar. Antingen är de offentliga, eller också är de sekretessbelagda.
              Att de kallas för någonting förändrar inte något vad gäller det
              ansvar som regeringen har gentemot riksdagen eller när det gäller
              möjligheterna att på olika sätt ha insyn i vad de är för någonting.
            </seg>
            <seg n="e037647f">
              Den fjärde saken som jag vill lyfta fram gäller främjandet av
              kvinnliga chefer i statsförvaltningen. Utskottet slår fast att
              vi kommer att fortsätta att granska detta. Utvecklingen i dag
              är inte tillfredsställande. Det finns all anledning för Regeringskansliet
              att på olika sätt se till att vi får en bättre situation när det
              gäller att ta vara på kvinnlig kompetens.
            </seg>
            <seg n="069ccf64">
              Herr talman! Vi har också ett avsnitt om de statliga utnämningarna.
              I detta betänkande har utskottet nöjt sig med att redovisa de
              utnämningar som gjorts under de senaste åren. Men utskottet konstaterar
              också att det är viktigt att gå vidare med detta i ett bredare
              perspektiv för att se vad som egentligen sker. Jag anser att det
              är utomordentligt viktigt att vi går vidare med detta i utskottet.
            </seg>
            <seg n="97937eee">
              I det moderata riksdagskansliet har vi närmare utrett detta för
              att ställa utnämningar i relation till de avgångar som skett inom
              olika områden. Jag vill nog påstå att man vid en fördjupad studie,
              vid en fördjupad analys, kan se att regeringen använder utnämningsmakten
              till att politisera i en utsträckning som inte är rimlig och till
              att gynna de egna på ett sätt som inte är förenligt med kraven
              på förtjänst och skicklighet.
            </seg>
            <seg n="404940de">
              Man kan börja med att titta på de 20 viktigaste myndigheterna
              såsom Statskontoret år 1999 redovisade dessa. Av de 20 viktigaste
              myndigheterna har nio myndigheter generaldirektörer som har en
              mycket tydlig socialdemokratisk bakgrund. I övrigt finns det inga
              generaldirektörer med politisk bakgrund. Av de nio som har politisk
              bakgrund är alltså samtliga socialdemokrater. Därutöver finns
              det ett antal generaldirektörer som har en bakgrund i Regeringskansliet.
              Det är uppenbart att här finns en utnämningsprincip som innebär
              att man missbrukar utnämningsmakten.
            </seg>
            <seg n="e8f5c875">
              När det gäller Arbetarskyddsstyrelsen, Arbetsmarknadsstyrelsen,
              Banverket, Tullverket, Riksförsäkringsverket, Rikspolisstyrelsen,
              Luftfartsverket, Statistiska centralbyrån och Vägverket finns
              det chefer som i praktiken har ett mandat från socialdemokratin.
              Detta är fel därför att när det är i denna omfattning och när
              det är så tydligt innebär det att man på ett sätt som inte är
              avsett politiserar statsförvaltningen. Vidare innebär det att
              man gynnar de egna framför det mer allmänna krav på förtjänst
              och skicklighet som bör gälla.
            </seg>
            <seg n="aed9fe38">
              Herr talman! Man kan gå vidare och på motsvarande sätt se hur
              det är när det gäller landshövdingarna. Där är det slående att
              i de tre största länen finns i dag landshövdingar som har socialdemokratisk
              bakgrund.
            </seg>
            <seg n="c6f6af22">
              Det här är ett förhållande som vi inte tidigare haft. Det innebär
              att vi i de län som har ungefär hälften av Sveriges befolkning
              har utnämnda landshövdingar som har en tydlig och entydig koppling
              till regeringsmakten och socialdemokratin på ett sätt som vi inte
              tidigare har skådat.
            </seg>
            <seg n="9297a3da">
              När det gäller de utnämningar som har skett under den här perioden
              kan konstateras att det mellan 2001 och 2004 har utnämnts sex
              socialdemokratiska landshövdingar eller snarare, för att uttrycka
              mig korrekt, landshövdingar med socialdemokratisk bakgrund, medan
              på motsvarande sätt sex landshövdingar med socialdemokratisk bakgrund
              har avgått. Där har det inte skett någon förändring. Man har utnämnt
              en landshövding från Vänsterpartiet, och sex med borgerlig bakgrund
              har avgått och ersatts med fem landshövdingar med borgerlig bakgrund.
              Det är ingen större förändring, kan man säga, men det ska ses
              i en helhetsbild av situationen som den är.
            </seg>
            <seg n="b64a6474">
              För en tid sedan gjorde Kristdemokraterna en granskning av situationen
              i de statliga verken och inom de statliga företagen. Man granskade
              de sju största verken och de sju största företagen. Bilden var
              oerhört entydig. Av de 59 styrelseledamöterna i de största statliga
              bolagen var 22 personer med anknytning till socialdemokratin,
              medan det bara fanns fem med borgerlig bakgrund. Samma mönster
              fanns i de statliga verken. Det kan inte rimligtvis vara så, inte
              ens i den bästa stämning på en partikongress, att kompetens, förtjänst
              och skicklighet är så ojämnt fördelade i det svenska samhället.
              Det är faktiskt förtjänst och skicklighet som ska gälla i alla
              sådana befattningar.
            </seg>
            <seg n="daa6d765">
              Den här utvidgningen av politiseringen som vi ser tar nu ett
              steg in i universitets- och högskolevärlden. När det gäller de
              utnämningar som nu har blivit klara ser vi att av de 31 ordföranden
              i universitets- och högskolestyrelser som vi har vid Lunds universitet,
              Helsingforss universitet, Uppsala, högskolorna runtom i landet
              finns det 17 med politisk bakgrund, 13 av dessa 17 är socialdemokrater.
            </seg>
            <seg n="18ec3548">
              Jag vill slå fast en sak, och det har utskottet tidigare sagt
              enhälligt: En politisk bakgrund är självfallet ingen belastning.
              Jag tror att det i minst i denna kammare finns många som håller
              med mig om detta. Självfallet är det en tillgång. Men det är inte
              så att det politiska mandatet och den politiska bakgrunden får
              överväga kravet på förtjänst och skicklighet, oavsett från vilket
              parti man kommer. Men det kan inte heller vara så att förtjänst
              och skicklighet är så entydigt fördelat att vi får dessa proportioner.
            </seg>
            <seg n="1e50a275">
              Herr talman! Det är för mig och oss uppenbart att vi här har
              ett missbruk av utnämningsmakten, som leder till en försvagning
              av statsförvaltningen, som leder till en politisering och som
              leder till att man gynnar egna på ett sätt som inte är tänkt enligt
              vår grundlag. Jag välkomnar därför att vi i konstitutionsutskottets
              fortsatta arbete går vidare med denna granskning och precis som
              i detta betänkande går vidare och sätter in det i ett bredare
              perspektiv. Det är nyttigt, och det är viktigt att vi kommer till
              rätta med detta missbruk av utnämningsmakten.
            </seg>
          </u>
          <note type="speaker" n="67b5d6f5">
            Anf. 3 BARBRO HIETALA NORDLUND (s):
          </note>
          <u who="barbro_hietala_nordlund_dd7388" xml:id="i-4ca43ebc82ff4ae2-0" n="057f9ed4">
            <seg n="31212281">
              Herr talman! 2 § i regeringsformen säger att utskottet minst
              en gång om året ska meddela riksdagen vad som funnits förtjäna
              uppmärksamhet med anledning av den granskning som konstitutionsutskottet
              företar två gånger om året dels den administrativa delen, som
              vi behandlar i dag, dels den granskning som vi kommer tillbaka
              till kammaren i en debatt senare i vår och som bygger på anmälningar
              från riksdagens ledamöter.
            </seg>
            <seg n="b87d19cd">
              Herr talman! Det är mycket intressant att på det sätt som vi
              gör i konstitutionsutskottet över tid kunna följa och med en viss
              systematik se hur regelverk, förhållanden och praxis utvecklas
              i Regeringskansliets administration. Gunnar Hökmark sade inledningsvis
              i sitt anförande att det är ett enigt konstitutionsutskott som
              i kammaren i dag debatterar det här betänkandet.
            </seg>
            <seg n="d203cd3d">
              Jag ska kommentera några av de, som vi ser det, viktigaste punkterna
              i det här betänkandet och också något kommentera Gunnar Hökmarks
              inlägg.
            </seg>
            <seg n="1e4070bc">
              Frågan om personalutvecklingen i Regeringskansliet är ett viktigt
              granskningsområde för utskottet. Vi har i flera omgångar uppehållit
              oss just vid jämställdhetsfrågorna utifrån olika aspekter. I förra
              årets granskning hade vi fokus på löneutvecklingen ur ett jämställdhetsperspektiv.
              I år har vi varit mera inriktade på utnämningsmakten och chefsutvecklingen
              just ur ett jämställdhetsperspektiv. Vi har tittat speciellt på
              antalet kvinnliga ambassadörer, attachéer och generalkonsuler.
              Så har vi tittat på antalet kvinnliga chefer i Regeringskansliet.
            </seg>
            <seg n="edb6da19">
              Av den granskningen framkommer att Regeringskansliet medvetet
              nu arbetar med att förverkliga sin jämställdhetsplan och att man
              har en handlingsplan för jämställda löner, att man har genomfört
              ett karriärplaneringsprogram det gjorde man under 2002 och man
              har också ett chefsprogram för att främja rekryteringen av kvinnliga
              chefer.
            </seg>
            <seg n="e1bc4255">
              Med det kan vi se att det på Regeringskansliet finns en medvetenhet
              om jämställdhetskraven i utnämningsmakten. Det kan vi se i statistik
              också. Exempelvis är 40 % av de myndighetschefer som utnämnts
              under senare år kvinnor.
            </seg>
            <seg n="ee8f6447">
              Påpekas bör att det är tydliga skillnader mellan de olika departementen.
              Vi kan se att största andelen utnämningar av kvinnliga chefer
              har Socialdepartementet, medan Jordbruksdepartementet har lägsta
              frekvensen av utnämningar av kvinnliga chefer. Fortfarande finns
              det också stora skillnader inom vissa högre tjänstekategorier
              i Regeringskansliet.
            </seg>
            <seg n="96f0a030">
              Herr talman! Trots att det självklart finns åtskilligt kvar med
              arbete att göra för just jämställdheten mellan könen också på
              Regeringskansliet, tycker jag att vi ska kosta på oss att säga
              att somligt av det arbete som nu pågår förtjänar positiv uppmärksamhet.
              Utskottet markerar, precis som Gunnar Hökmark sade, vikten av
              att man fortsatt arbetar för att jämställt värdera kvinnors kompetens.
              Vi understryker det.
            </seg>
            <seg n="b09138ee">
              En annan fråga som följs i granskningen och som alltid väcker
              debatt är antalet anställda i meningen utökningen av personal
              på Regeringskansliet. Där kan vi i år se en kraftfull ökning på
              Finansdepartementet, 46 nya medarbetare. Utskottet har statistik
              som går tillbaka till 70-talet. Vi kan över tid också se att antalet
              anställda steg för steg har ökat. Det har vi haft uppe till granskning
              och debatt under tidigare år.
            </seg>
            <seg n="dde5fac2">
              Utskottet har tagit del av rapporten Ett effektivare regeringskansli
              förslag till åtgärder där man har tittat på det här. Bortsett
              från att antalet anställda ökade under Sveriges ordförandeskap
              i EU och att EU-medlemskapet självklart kräver åtskilligt av arbetsinsatser
              som kan motiveras med antalet tjänster, har vi ändå sagt med anledning
              den granskning av Regeringskansliet som finns i rapporten att
              Regeringskansliet ju har en speciell ställning jämfört med andra
              myndigheter.
            </seg>
            <seg n="2a59bf9b">
              Det kan vara en del av förklaringen. Men utskottet har ändå funnit
              detta så intressant att vi har sagt att vi i kommande granskning
              med skärpa ska se på orsakerna till denna utökning av antalet
              tjänster. Vi har också sagt att vi ska titta med större skärpa
              på hur det ser ut med tillsättningen när det gäller de politiskt
              tillsatta tjänstemännen.
            </seg>
            <seg n="cd6224a6">
              Herr talman! I vilken utsträckning förekommer det utnämningar
              av myndighetschefer med politisk bakgrund? Detta är en klassisk
              KU-fråga som är intressant från konstitutionell synpunkt, och
              den är också politiskt mycket het. Vi i konstitutionsutskottet
              har under flera år haft denna fråga uppe till granskning, och
              vi har haft många utfrågningar och debatter.
            </seg>
            <seg n="55dcc7f0">
              Nu tycker jag att Gunnar Hökmark utifrån det material som finns
              i dagens betänkande, KU10, drog väl stora slutsatser. Kanske höll
              han sig inte heller till det material som dagens granskning grundar
              sig på. Han redovisade en annan granskning som hade gjorts på
              Moderaternas kansli och en annan granskning som vi ska göra senare.
            </seg>
            <seg n="7efdced4">
              Jag vill med förlov sagt framföra att dagens granskning gäller
              den statistik och det material som presenteras i betänkandet.
              Där framkommer det till exempel att man på Regeringskansliet nu
              är väl medveten om detta. Man har utvecklat verktyg som används
              när man utövar sin utnämningsmakt. Man tillämpar en samlad policy,
              och man anstränger sig för att skapa en utvecklad kravprofil som
              verktyg. Jag vill påpeka att denna medvetenhet, politiska granskning,
              kritik och debatt är något som har kommit under senare år.
            </seg>
            <seg n="6da0d832">
              Men utgångspunkten är och det är givetvis också Regeringskansliets
              utgångspunkt att vid tillsättningar av statlig tjänst ska avseende
              endast fästas vid sakliga grunder såsom förtjänst och skicklighet.
              Utskottet upprepar därför sitt tidigare uttalande, att en person
              med politisk bakgrund inte ska vara diskvalificerad på grund av
              den omständigheten. Tvärtom kan politisk erfarenhet vara värdefull.
            </seg>
            <seg n="46b7d9dc">
              Vi har tittat på 20012003, och det är ett kort perspektiv. Men
              statistiken pekar åt rätt håll. Den är positiv. Vi kan också se
              en rätt god avspegling av dagens politiska landskap.
            </seg>
            <seg n="95c059ba">
              Herr talman! Tiden medger inte att jag redovisar mer statistik,
              utan jag tänker nu avsluta mitt anförande. Men utskottet återkommer
              till utvecklingen på det här området.
            </seg>
            <seg n="552c5899">
              Vi har gått igenom åtta granskningspunkter med underrubriker.
              I kammaren i dag presenteras bara ett axplock av dem.
            </seg>
          </u>
          <note type="speaker" n="684c0d57">
            Anf. 4 GUNNAR HÖKMARK (m) replik:
          </note>
          <u who="unknown" xml:id="i-01773be0f85ba05f-2" n="22e38359">
            <seg n="e08d948f">
              Herr talman! Det vi redovisar om utnämningarna i dagens betänkande
              är och jag citerar: Den det vill säga framställningen ger således
              ingen heltäckande bild av myndighetschefers bakgrund. Inte heller
              säger den något om utvecklingen över tid.
            </seg>
            <seg n="c50111df">
              I mitt anförande pekade jag på det som vi måste granska framöver.
              Jag vill fråga Barbro Hietala Nordlund: Är det ett uttryck för
              att Regeringskansliet använder sig av förtjänst och skicklighet?
              Är det detta som leder till att av de 20 viktigaste myndigheterna
              såsom Statskontoret har definierat dem har nio av cheferna, det
              vill säga i princip hälften, en tydlig socialdemokratisk bakgrund?
              Det finns ingen motsvarande borgerlig bakgrund. Är det ett uttryck
              för förtjänst och skicklighet?
            </seg>
            <seg n="14fd41cc">
              När det gäller ordförandena för universiteten och högskolorna
              är 13 av 31 socialdemokrater, och detta i en situation när det
              bara är 17 av dessa 31 som över huvud taget har en politisk bakgrund.
              Det innebär en ensidig slagsida åt socialdemokratin både när det
              gäller myndighetscheferna vid de viktigaste myndigheterna och
              när det gäller ordförandeposterna vid universitet och högskolor.
              Är inte detta uttryck för att någonting är fel?
            </seg>
            <seg n="79a067f7">
              Jag refererade till en studie som Kristdemokraterna tidigare
              har gjort. I princip en tredjedel av de personer i statliga verksstyrelser
              och statliga företagsstyrelser som har någon politisk bakgrund
              är socialdemokrater. Är det inte någonting som även för Barbro
              Hietala Nordlund verkar vara konstigt? Finns det inte ens för
              en socialdemokratisk ledamot i konstitutionsutskottet anledning
              att känna att det är, om inte en hund begraven så i alla fall
              ett missbruk av utnämningsmakten bakom detta?
            </seg>
            <seg n="a9fe1a24">
              Eller är det så att förtjänst och skicklighet är så ojämnt fördelat
              i det svenska samhället?
            </seg>
          </u>
          <note type="speaker" n="0235b457">
            Anf. 5 BARBRO HIETALA NORDLUND (s) replik:
          </note>
          <u who="barbro_hietala_nordlund_dd7388" xml:id="i-4ca43ebc82ff4ae2-1" n="057f9ed4">
            <seg n="fa113c50">
              Herr talman! Den statistik som ligger till grund för dagens granskningsbetänkande
              sträcker sig över en ganska kort tid, men den visar att det nu
              inte ser ut på det sätt som Gunnar Hökmark beskriver när regeringen
              använder sig av utnämningsmakten.
            </seg>
            <seg n="c6cffb69">
              Av 66 utnämningar där det inte ställdes krav på särskild formell
              utbildning eller kompetens gick en tredjedel till personer med
              politisk bakgrund. Drygt hälften alltså 13 av 22 var socialdemokrater.
              En dryg fjärdedel var moderater, och övriga kom från Vänsterpartiet,
              Centerpartiet och Folkpartiet. Det är den statistik som vi har
              att utgå ifrån i dagens granskning.
            </seg>
            <seg n="d9a76e02">
              Det historiska perspektivet och det som Gunnar Hökmark tar upp
              är det som återstår att titta på i vårt granskningsarbete. Vid
              det här tillfället avstår jag från att kommentera de siffror som
              vi inte har granskat, även om de utgör fakta.
            </seg>
            <seg n="391d76bb">
              Ibland får jag en känsla av och det har inträffat också tidigare
              år att politisk bakgrund enligt Moderaternas definition är lika
              med socialdemokratisk tillhörighet eller sympati. Det är många
              gånger en ganska grannlaga uppgift att försöka att ta reda på
              vad vi menar med politisk bakgrund. Tydlig politisk bakgrund är
              då att man har varit riksdagsledamot, att man har varit politisk
              sekreterare eller politiskt anställd tjänsteman på Regeringskansliet.
              Men vi måste vara medvetna om att det också finns en gråzon.
            </seg>
            <seg n="827e7a5d">
              Vad som konstateras i dagens betänkande är att det i dag finns
              en medvetenhet om att det är förtjänst och skicklighet som gäller
              och ingenting annat. Självklart finns det oerhört förtjänstfulla
              socialdemokrater liksom det finns oerhört förtjänstfulla moderater.
            </seg>
          </u>
          <note type="speaker" n="b8f6ce11">
            Anf. 6 GUNNAR HÖKMARK (m) replik:
          </note>
          <u who="unknown" xml:id="i-01773be0f85ba05f-3" n="22e38359">
            <seg n="58727a0d">
              Herr talman! Jag tror att det finns förtjänstfulla socialdemokrater,
              moderater, folkpartister, miljöpartister jag hinner tyvärr inte
              räkna upp alla partier. Men det är inte det som är poängen. Det
              finns förtjänstfulla personer som saknar politisk bakgrund, och
              poängen är att vi ska ha de mest förtjänstfulla och skickliga
              till befattningar i statliga verk och styrelser. Det är allvarligt
              när det är så uppenbart att det är ett kriterium som gynnas framför
              andra.
            </seg>
            <seg n="0778c627">
              Barbro Hietala Nordlund har rätt i att vi i detta betänkande
              bara har redovisat utnämningarna under dessa år. Men det måste
              sättas i relation till avgångarna. Jag redovisade i mitt anförande
              att det har avgått fler borgerliga företrädare. När det gäller
              både statliga verk och landshövdingar har det skett en förstärkning
              av den socialdemokratiska dominans som jag också har redovisat.
            </seg>
            <seg n="42c1bd70">
              Detta material är inget nytt material. Det är de facto existerande
              material som speglar verkligheten. Inom de 20 största myndigheterna
              är de som över huvud taget har en politisk bakgrund enbart socialdemokrater.
              Det rör sig om nio stycken. I den utnämningsomgång som skedde
              efter vår granskning som gällde ordföranden för universitet och
              högskolor är 13 av 31 socialdemokrater.
            </seg>
            <seg n="43e8da56">
              Jag säger detta för att visa på vad utskottet måste gå vidare
              med. Det skulle vara intressant om granskningen just tog in de
              här siffrorna. Det skulle också vara intressant att veta hur Socialdemokraterna
              i utskottet förhåller sig till ett resultat av det slag som jag
              redovisat. Är det rimligt att de verkschefer som har politisk
              bakgrund och är socialdemokrater är av en så stor omfattning?
              Är det rimligt att ha en snedfördelning av ledningarna för våra
              universitet och högskolor?
            </seg>
          </u>
          <note type="speaker" n="491240a8">
            Anf. 7 BARBRO HIETALA NORDLUND (s) replik:
          </note>
          <u who="barbro_hietala_nordlund_dd7388" xml:id="i-4ca43ebc82ff4ae2-2" n="057f9ed4">
            <seg n="f9bc9e3f">
              Herr talman! Det enda rimliga är att förtjänst, skicklighet och
              erfarenhet, och den kan också vara politisk, inte ska utgöra en
              diskriminering. Det tror jag att vi är helt överens om.
            </seg>
            <seg n="04ee2ef0">
              Sedan tycker jag att den utfrågning som vi hade av Göran Persson
              för något år sedan, då han var anmäld till konstitutionsutskottet
              för just utövandet av utnämningsmakten, gav en bra bild. Statsministern
              gav en beskrivning av vilket oerhört arbete och vilken omsorg
              man lägger ned just vid utnämningar av högre chefer, myndighetschefer.
              Det händer att människor tackar nej. Det är alltså en svår uppgift.
              Den utfrågningen för utskottets granskning gav då vid handen att
              regeringen arbetar medvetet med det här och att det inte pågår
              någon form av kupp eller cementering av gamla metoder för att
              bruka utnämningsmakten.
            </seg>
            <seg n="0f9a8e62">
              I sak är vi överens. Vad jag inte är överens med Gunnar Hökmark
              om är den oerhörda politiseringen som jag tycker förekommer från
              till exempel Moderaterna i den här frågan. Ibland framstår det
              som att en utnämnd socialdemokrat är det något mystiskt med och
              att man verkligen inte i första hand ser till förtjänst och skicklighet.
              Det är trist. Det blir fel ingångar i debatten. Men i övrigt tror
              jag att vi är överens om vad det är som ska gälla för utnämningar
              av chefer. Jag tycker att regeringen arbetar med det här på ett
              medvetet och bra sätt i dag.
            </seg>
          </u>
          <note type="speaker" n="98600acd">
            Anf. 8 TOBIAS KRANTZ (fp):
          </note>
          <u who="tobias_krantz_56c063" xml:id="i-6d5b6060512a9991-0" n="a5b58a17">
            <seg n="d78365e6">
              Herr talman! I torsdags fick Högskolan i Kalmar en ny rektor,
              Agneta Bladh, som under rätt lång tid har varit socialdemokratisk
              statssekreterare i Utbildningsdepartementet. Utnämningen skedde
              samma vecka som TV:s Aktuellt kom med sitt senaste avslöjande
              om utövandet av utnämningsmakten.
            </seg>
            <seg n="8bdcda40">
              16 av styrelseordförandena på våra största universitet och högskolor
              har en partipolitisk bakgrund. Av dessa har 13 socialdemokratisk
              bakgrund, 2 moderat bakgrund och 1 en folkpartistisk bakgrund.
              Detta menar jag är en partipolitisk snedfördelning som inte bara
              utmanar alla rimliga sannolikhetskalkyler utan också sunt förnuft.
              Den fråga vi bör ställa oss är om socialdemokrater verkligen är
              så förkrossande mer kompetenta att leda landets universitets-
              och högskolestyrelser än personer med annan politisk bakgrund.
              När man tittar på de här siffrorna verkar det nästan som att det
              skulle finnas något slags genetiskt samband, att hos ledande socialdemokrater
              finns det en myndighetschefsgen som inte finns hos ledande borgerliga
              företrädare.
            </seg>
            <seg n="379e35c2">
              Vi har tidigare sett hur det finns en massiv majoritet av socialdemokrater
              i de viktigaste statliga bolagsstyrelserna. Vi har sett en rad
              politiska utnämningar till ambassadörer jag kan nämna Carl Tham
              och Margareta Winberg vilket har orsakat stora problem för Sverige
              utomlands med tanke på att ambassadörerna har drivit en helt egen
              utrikespolitik som gått emot den utrikespolitik som har slagits
              fast både av regeringen och av riksdagen. Jag kan ju förstås leva
              med att detta faller tillbaka på regeringen. Att regeringen får
              badwill på grund av utnämningarna kan jag leva med. Problemet
              är att detta också ger Sverige badwill utomlands, och det är ett
              allvarligt problem. Det här är en del av ett större mönster.
            </seg>
            <seg n="1c2a37b7">
              Statliga toppjobb används i dag alltför ofta som belöningar eller
              förläningar åt gamla socialdemokratiska ledande företrädare, ofta
              ministrar. Det är ett missbruk av utnämningsmakten som inte står
              i överensstämmelse med det som regeringsformen i dag anger ska
              vara de grunder som ska gälla när man utser statliga toppchefer,
              förtjänst och skicklighet.
            </seg>
            <seg n="9d9d3d51">
              Dagens granskningsbetänkande pekar inte i motsatt riktning till
              det jag har sagt nu, utan tvärtom visar betänkandet att det finns
              en socialdemokratisk dominans i de chefsrekryteringar som gjorts
              under 20012003. Vi säger också i utskottets betänkande att det
              finns en bild som vi inte har kunnat ta del av. Vi måste se till
              helheten, och vi har bara sett vad som skett de senaste åren.
            </seg>
            <seg n="c1919406">
              Dagens granskningsbetänkande innehåller ett antal olika principer
              som jag tror att vi kan vara överens om, att det ska vara förtjänst
              och skicklighet som är avgörande. Det intressanta är hur vi tolkar
              de utnämningar som har gjorts. Står de i överensstämmelse med
              förtjänst och skicklighet?
            </seg>
            <seg n="99b96352">
              Ett försvar för Socialdemokraternas utnämningspolitik brukar
              ofta vara att politisk bakgrund inte ska vara diskvalificerande,
              och det är naturligtvis så att politisk bakgrund inte ska vara
              diskvalificerande. Det kan till och med i många sammanhang vara
              en merit att ha en politisk bakgrund, till exempel om man ska
              leda ett statligt verk.
            </seg>
            <seg n="b0cbd012">
              Problemet i dag är att politisk bakgrund är diskvalificerande
              om man inte har rätt politisk bakgrund. Det är ofta meriterande
              att ha en socialdemokratisk bakgrund om man ska bli en statlig
              toppchef, men om man har en borgerlig bakgrund är det ofta diskvalificerande,
              om man ska tolka de siffror som finns.
            </seg>
            <seg n="f680a4cf">
              Min stora slutsats av detta är att granskningen av regeringens
              utnämningspolitik nu på allvar måste intensifieras. Det finns
              många trådar som det måste dras i. Konstitutionsutskottet har
              verkligen inte satt ned foten en gång för alla och gett regeringen
              ett klartecken för att fortsätta med den utnämningspolitik som
              regeringen i dag bedriver, utan den måste granskas vidare.
            </seg>
            <seg n="de4fd92a">
              Bland annat har frågan om hur regeringen har använt utnämningsmakten
              när det gäller styrelseordförandena inom den akademiska världen
              anmälts till konstitutionsutskottet och kommer att granskas under
              våren. Det är en granskning som jag ser fram emot mycket, därför
              att nu måste vi på något sätt sätta ned foten och tala om att
              det finns problem med den utnämningspolitik som i dag äger rum.
              Vi måste rannsaka den utnämningspolitik som regeringen i dag bedriver.
            </seg>
          </u>
          <note type="speaker" n="7a1a3386">
            Anf. 9 BARBRO HIETALA NORDLUND (s) replik:
          </note>
          <u who="barbro_hietala_nordlund_dd7388" xml:id="i-4ca43ebc82ff4ae2-3" n="057f9ed4">
            <seg n="9413aae3">
              Herr talman! Vi har varit överens i utskottet om att vi ska fortsätta
              granskningen av utnämningsmakten. Men jag kan inte låta bli att
              fråga varför i hela världen det bara är det kommande som intresserar
              utskottets moderater och folkpartister i dag. Utifrån det material
              och den statistik som vi har från de senaste två årens granskningar
              ser vi att det politiska landskapet och fördelningen avspeglas
              ganska väl. När vi sammanfattade årets granskning gick det inte
              att konstatera det som Tobias Krantz nu vill låta påskina.
            </seg>
            <seg n="c2c1175d">
              Dessutom vill jag lägga in en protest, vad det nu kan ha för
              effekt, mot Tobias Krantz sätt att betygsätta och kvalitetskommentera
              utnämnda ambassadörer. Det är nämligen inte vår uppgift här i
              dag. Utifrån den konstitutionella granskning som vi har gjort
              har vi inte kunnat säga annat än att vi ska följa det här i fortsätta
              granskningar med skärpa. Vi har inte kunnat rikta kritik mot de
              senaste två tre årens tillsättningar, och de ärenden som vi har
              granskat föranleder inte att vi går i taket på det sätt som Tobias
              Krantz gör nu.
            </seg>
          </u>
          <note type="speaker" n="0387e43b">
            Anf. 10 TOBIAS KRANTZ (fp) replik:
          </note>
          <u who="tobias_krantz_56c063" xml:id="i-6d5b6060512a9991-1" n="a5b58a17">
            <seg n="ace48799">
              Herr talman! Också av den väldigt ofullständiga bild av de här
              åren som vi i dag kan ge i betänkandet kan man utläsa att det
              finns en oproportionerligt stor övervikt av socialdemokrater som
              har utnämnts. Jag har försökt sätta in det här i ett större sammanhang.
              Det finns också andra bitar i det här pusslet som måste vägas
              in, bortsett från de år som vi har kunnat granska i den här granskningen.
              Då menar jag att slutsatsen är entydig: Det är ett oproportionerligt
              stort antal socialdemokrater som har utnämnts, och det är ett
              missbruk av utnämningsmakten som äger rum.
            </seg>
            <seg n="25ad7b34">
              Barbro säger att vi inte får diskutera enskilda utnämningar,
              men då blir ju egentligen hela den här diskussionen rätt egendomlig.
              Vi är ju alla överens om att det ska vara förtjänst och skicklighet
              som avgör. Den övergripande principen kan vi ställa upp på. Men
              vad är det då vi granskar? Vi måste väl granska om det är så att
              utnämningarna i de fall där de har skett står i överensstämmelse
              med de principerna. Då menar jag att den granskning som SVT:s
              Aktuellt har gjort visar att det finns en hund begraven här. Det
              finns också ett antal olika fall, ambassadörsutnämningar till
              exempel, som jag tycker att man har all rätt att ifrågasätta.
              Vi måste ha rätt att diskutera också dessa enskilda fall, enskilda
              utnämningar, för det är ju i de enskilda utnämningarna som det
              verkligen prövas om regeringen följer regeringsformens bestämmelser
              om förtjänst och skicklighet.
            </seg>
          </u>
          <note type="speaker" n="15720ccf">
            Anf. 11 BARBRO HIETALA NORDLUND (s) replik:
          </note>
          <u who="barbro_hietala_nordlund_dd7388" xml:id="i-4ca43ebc82ff4ae2-4" n="057f9ed4">
            <seg n="4c226ee0">
              Herr talman! Men vi ska inte göra en subjektiv granskning där
              vi tycker att ambassadören si eller så i det eller det uttalandet
              möjligtvis drev en egen linje. Det är inte ambassadörerna vi granskar.
              Den formella kompetensen och tillsättningen frågar vi om när vi
              begär underlag för vårt granskningsarbete. Det var precis bara
              det sätt på vilket Tobias Krantz uttalade sig om enskilda ambassadörers
              arbete som jag faktiskt ville protestera emot. Det är inte det
              vi granskar.
            </seg>
          </u>
          <note type="speaker" n="914c61a3">
            Anf. 12 TOBIAS KRANTZ (fp) replik:
          </note>
          <u who="tobias_krantz_56c063" xml:id="i-6d5b6060512a9991-2" n="a5b58a17">
            <seg n="41203db8">
              Herr talman! Jag måste återkomma till detta: Det är så att vi
              har ett antal principer som vi alla säger att vi är överens om,
              och dessa principer måste prövas gentemot verkligheten genom att
              vi tar fram statistik och ser olika mönster, men också genom att
              vi ser enskilda fall där regeringen har gjort olika typer av utnämningar,
              exempelvis av ambassadörer.
            </seg>
            <seg n="3060a281">
              Det är ju inte Carl Thams fel att han har blivit ambassadör i
              Tyskland eller Margareta Winbergs fel att hon har blivit ambassadör
              i Brasilien. Från mina utgångspunkter tycker jag att det är uppenbart
              att det är regeringens fel. Det är regeringen som har gjort felaktiga
              utnämningar. I fallet med ambassadören i Brasilien har ju också
              facket på UD protesterat väldigt mot denna utnämning och kritiserat
              regeringen. Så det är inte mot de enskilda personerna som kritiken
              ska riktas, utan det är mot regeringen som har gjort en felaktig
              utnämning, som inte har vägt in kunskap och kompetens på det sätt
              som man borde ha gjort och som inte har vägt in huruvida de här
              personerna är dugliga eller mindre dugliga för sitt jobb. Det
              är ju regeringen som den här kritiken faller tillbaka på enligt
              min uppfattning.
            </seg>
          </u>
          <note type="speaker" n="071fe08a">
            Anf. 13 INGVAR SVENSSON (kd):
          </note>
          <u who="ingvar_svensson_8b2598" xml:id="i-18c8e9acf5065840-0" n="1febafc2">
            <seg n="ccb807a0">
              Herr talman! Årets allmänna granskning, som vi numera kallar
              detta, är kanske inte så spektakulär, eller rättare sagt: Den
              brukar inte vara spektakulär, och därvidlag avviker den inte i
              år heller. Ändå finns det ett antal intressanta områden som belyses
              och där det görs en del viktiga iakttagelser, och utskottet har
              också gjort några betydelsefulla noteringar i sammanhanget.
            </seg>
            <seg n="f563349d">
              Regeringskansliets expansion har ju diskuterats under ett antal
              år, och vi har ibland undrat vart miljarderna har tagit vägen.
              Den långsiktiga utvecklingen i fråga om Regeringskansliets personal
              är sådan att utskottet har anledning till skärpt uppmärksamhet
              och närmare granskning av orsakerna, skriver vi i det här betänkandet.
              Det är viktigt med kvalitetsförstärkningar i Regeringskansliet,
              men man kan ju misstänka att kvantitetstänkandet ibland gått före
              kvalitetstänkandet.
            </seg>
            <seg n="c1d740b0">
              Herr talman! Kvalitet måste vara det centrala i en av de delar
              som Regeringskansliet sysslar med, nämligen lagstiftningsförslagen.
              Utskottet framhåller att lagstiftning som håller tillräckligt
              hög kvalitet är en förutsättning för att förutsebarhet och därmed
              enskildas rättssäkerhet ska kunna garanteras. Vi konstaterar också
              att regeringen har ett betydande ansvar i arbetet med att upprätthålla
              god kvalitet i lagstiftningen. Då kan man notera att en femtedel
              av de lagrådsyttranden som avgetts över regeringsförslag har innehållit
              invändningar som rör principiella frågor eller andra kvalitetsaspekter,
              och det bör väl vara ett memento i sammanhanget. Så vad utskottet
              säger till regeringen i klarspråk är: Var noggranna i lagstiftningsarbetet!
              Samtidigt påpekar vi också att skriftligt remissförfarande bör
              vara det normala. Så kallade remissmöten är bara komplement i
              sammanhanget.
            </seg>
            <seg n="525c3243">
              Herr talman! Utnämningsmakten är ett återkommande granskningstema
              det har vi redan hört här i debatten. Det ska öppet erkännas att
              utskottet inte har haft förmåga att ta fram en helhetsbild, och
              det är lite synd. Det är möjligt, herr talman, att det inte går
              att få fram denna totala helhetsbild genom utskottets granskning.
              Vi får kanske nöja oss med nedslag här och var. Möjligen får man
              förlita sig på att forskningen tar tag i helhetsbilden.
            </seg>
            <seg n="d2371db5">
              Den socialdemokratiska hegemonin är ett problem, som många har
              varit inne på. Hela statsförvaltningen är till stora delar genomsyrad
              av den socialdemokratiska partiboken, och det är klart: Mot bakgrund
              av det långvariga maktinnehavet så blir man kanske inte förvånad.
              Det är ju så att regeringen har utnämningsmakten.
            </seg>
            <seg n="20345109">
              Inom parentes kunde jag notera att partiledarna i förra veckan
              hade lite svårt med matematiken. Det hävdades nämligen ett antal
              gånger härifrån talarstolen att Socialdemokraterna suttit vid
              regeringsmakten i 65 av de 74 senaste åren. Men om man utgår från
              1932 så är det enkelt med kulramens hjälp att inse att sifferuppgifterna
              inte stämmer. Det ska vara 63 av de senaste 72 åren. Det är först
              2006 som den där profetian kan infrias om inget nytt händer. Men
              detta säger jag mer som en parentes i sammanhanget.
            </seg>
            <seg n="fcee887f">
              Utnämningsmakten är intressant. Varje regering, oavsett kulör,
              utnyttjar klart den favör som regeringsinnehavet innebär vad gäller
              utnämningar. Möjligen inträffar det dock här och var att förtjänst
              och skicklighet, som talare har varit inne på här tidigare, hamnar
              något på undantag. Vi diskuterar i det här sammanhanget ofta utnämningar
              till de höga posterna, men förmodligen är utnämningsmakten för
              den underliggande organisationen i regeringskansli och myndigheter
              väl så viktig. Det kan mycket väl vara kandidater med likartade
              meriter, men det kan också vara så det vet vi inte säkert att
              det förekommer en positiv särbehandling i den typen av fall.
            </seg>
            <seg n="dc3aa3c2">
              Gunnar Hökmark hade en del siffror när han talade om utnämningar
              med partipolitisk bakgrund, som det egentligen borde heta. Det
              är inte heller säkert att de så kallade icke-politiker som utnämns
              i själva verket är icke-politiker. Det är möjligt att de inte
              har en politisk karriär bakom sig, men det är mycket möjligt att
              de via olika steg har fått favörer på grund av sin partibok. Det
              är svårt att få riktigt grepp om detta. Egentligen handlar det
              väl kanske om att detta långvariga maktinnehav ju ger ett försteg
              när det gäller utnämningar på både de högre och de lägre nivåerna.
              Som jag sade tidigare blir det så att hela statsförvaltningen
              genomsyras. Det viktigaste är givetvis att via de allmänna valen
              förändra den här makthegemonin. Men vi ska vara uppmärksamma på
              detta så att man inte sätter förtjänst och skicklighet på undantag.
            </seg>
            <seg n="bcc284e0">
              Jag tror alltså att det är viktigt att vi funderar vidare på
              detta, inte bara ur granskningssynpunkt. Vi bör även i andra sammanhang
              överväga förändrade regler som bättre kan tillgodose kraven på
              förtjänst och skicklighet.
            </seg>
            <seg n="b1af1329">
              Herr talman! Jag vill också säga några ord om non-papers icke-papper.
              Utskottet konstaterar att beteckningen non-paper är okänd för
              lagstiftaren och att sådana handlingar därmed lagstiftningsmässigt
              inte utgör någon särskild kategori samt att de liksom andra handlingar
              omfattas av regelverket om allmänna handlingars offentlighet,
              och det är väldigt viktigt att konstatera.
            </seg>
            <seg n="99c2fbd2">
              Utskottet pekar också på vikten av förankring där samrådsskyldighet
              föreligger. Vi skriver så här i betänkandet: När det gäller att
              i EU-kretsen lägga fram tankar och idéer måste i princip samma
              krav på förankring i riksdagen anses gälla, oavsett om tankarna
              eller idéerna läggs fram muntligt eller i form av skriftliga handlingar,
              och för skriftliga handlingar oavsett deras beteckning.
            </seg>
            <seg n="5bf462b2">
              Med detta vill jag yrka bifall till förslaget i utskottets betänkande.
            </seg>
          </u>
          <note type="speaker" n="0e943efb">
            Anf. 14 KERSTIN LUNDGREN (c):
          </note>
          <u who="kerstin_lundgren_078b71" xml:id="i-077e1c685e5a5549-0" n="80129427">
            <seg n="cb7c192b">
              Herr talman! Jämställdhetsarbetet i Regeringskansliet rör sig
              framåt. Det är bra.
            </seg>
            <seg n="bd5e47a6">
              Lönerevisionen nu i vår får visa om också regeringsarbetet leder
              till att man klarar att se till och säkerställa att osakliga löneskillnader
              inte förekommer. Det får vi all anledning att följa upp.
            </seg>
            <seg n="d8d0df70">
              Regeringskansliet som helhet växer alltjämt. På tio år har man
              tillsatt 810 nya tjänster det är en 30-procentig ökning om jag
              har räknat rätt varav 100 nya tjänster det senaste året.
            </seg>
            <seg n="d763ae6b">
              Regeringskansliet är en myndighet sedan 1997. Det skulle effektivisera
              arbetet. En slutsats av den utvärdering som nu har redovisats
              är att ingen drastisk förändring skett av arbetssättet. En viss
              effektivisering inom speciellt administrationen kan dock skönjas.
              Trots det ser Regeringskansliets budget, när vi får den till kammaren,
              likadan ut som tidigare när ordförandeskapsåret motiverade extra
              800 miljoner.
            </seg>
            <seg n="7e20ae1e">
              Den granskning som KU har gjort i år ger inte bilden av att regeringen
              tydligt kan visa vad man använder resurserna till, annat än att
              växa som kansli och myndighet.
            </seg>
            <seg n="88ec0529">
              Vi, folkets direktvalda ombud, ska säkra den enskildes rättssäkerhet
              och med lag skapa förutsebarhet för alla aktörer inom vårt område.
              Det förutsätter med dagens ordning hög kvalitet i regeringens
              lagberedande arbete. Lagrådet håller ett extra öga på att så sker.
            </seg>
            <seg n="56502ef0">
              I höstens granskning har vi sett att det i en femtedel av de
              lagrådsyttranden som granskats har riktats principiell kritik,
              tveksamhet utifrån grundlagen, Europakonventionen eller annars
              grundläggande frågor. Det är värt, herr talman, att följa upp
              det arbete som regeringen gör i den här delen. Det är viktigt
              och uppfordrande att regeringen ser granskningens signaler för
              att säkra kvaliteten i rättsväsendet.
            </seg>
            <seg n="d0643f7c">
              Med dagens ordning har regeringen makt att utnämna chefer för
              annars självständiga myndigheter. Vi har inte ett spoil -system.
              Ledningen ska fungera oavsett vem som givits regeringsmakten.
              Det får därför inte förekomma en maktsymbios. Den ska förhindras
              just med självständiga myndigheter.
            </seg>
            <seg n="40521ddf">
              Vi ser vid vår granskning från i höstas att det inte är möjligt
              att följa upp de kravprofiler som ska tydliggöra att det är regeringsformens
              paragraf om förtjänst och skicklighet som är basen för arbetet
              med utnämningarna.
            </seg>
            <seg n="e2b5166c">
              Politisk bakgrund har tidigare diskuterats. Det ska självklart
              inte vara en belastning. Men det är uppenbart att socialdemokratisk
              bakgrund är en särskild merit i sammanhanget.
            </seg>
            <seg n="24922a93">
              11 kap. 9 § i regeringsformen markerar som sagt att det endast
              är på sakliga grunder som förtjänst och skicklighet som statliga
              tjänster ska tillsättas. Statsrådsberedningen har ej visat, men
              pekat på, att det är ett grannlaga arbete. Man pekar på att det
              krävs ett stort förtroende mellan regeringen och myndighetschefen.
            </seg>
            <seg n="73d0ba7a">
              Herr talman! Det måste gälla oavsett regering med dagens system.
              Därför är det så oerhört viktigt att man kan visa att det inte
              finns en maktsymbios, vilket många nu pekar på.
            </seg>
            <seg n="69682b3a">
              Mycket talar, som sagt, för att man har ett särskilt meritvärde
              om man har en socialdemokratisk bakgrund. Det gör att frågan om
              myndigheternas självständighet och regeringens styrning av myndigheterna
              kommer i ny dager. Vi har all anledning, herr talman, att följa
              upp det här området, ta ett tydligare grepp och möjligen också
              se över och ändra dagens ordning.
            </seg>
            <seg n="9dd8dd87">
              Statens styrning av sina företag är ett annat område som vi har
              granskat. Det lämnar en del övrigt att önska. Det har tidigare
              granskats av revisorerna som markerade tydligt regeringens skilda
              syn. Krav på uppstramning kom från deras håll, men riksdagen avvisade
              oklokt nog det förslaget.
            </seg>
            <seg n="9513dbc1">
              KU granskade förra våren statens styrning av Vattenfall och fann
              att den lämnade en del övrigt att önska också då. Det fanns oklarheter.
              Därför har vi valt att i höstens granskning följa upp hur statens
              styrning ser ut.
            </seg>
            <seg n="e80bd4e2">
              Vi kan konstatera att olikheterna består trots ett samlat ansvar
              hos Näringsdepartementet när det gäller styrningen av de statliga
              företagen.
            </seg>
            <seg n="eebb551d">
              Ägardirektiv som Finansdepartementet väljer att använda förkastas
              av Näringsdepartementet.
            </seg>
            <seg n="e34d57f2">
              Regeringen uppträder inte samfällt på det här området. Frågan
              är varför. Regeringen har skilda uppfattningar om vad ägardirektiv
              är och ska innehålla. Det kanske är svaret.
            </seg>
            <seg n="c58ae696">
              Finansdepartementet ser ägardirektiv som en möjlighet att reda
              ut oklarheter när det gäller målkonflikter. Näringsdepartementet
              ser det som ett bekymmer.
            </seg>
            <seg n="5d723ee8">
              KU upprepar tidigare uttalanden att det måste utvecklas rutiner
              som gör det möjligt att både följa upp och granska samt att regeringen
              uppträder på ett samlat sätt.
            </seg>
            <seg n="6f467dd3">
              Till sist, herr talman, vill jag säga något om EU-frågorna som
              vi tittat på.
            </seg>
            <seg n="e1670491">
              Det är så, som Ingvar Svensson också nämnde, att ett non-paper
              må vara ett non-paper i relation till den man talar med. Men inte
              i förhållande till allmänheten. Det är en allmän handling. Relationen
              till riksdagen påverkas inte, oavsett rubriken på papperet.
            </seg>
          </u>
          <note n="f35568e3">
            Därmed yrkar jag bifall till förslaget i betänkandet.
          </note>
          <note type="speaker" n="e8ad5449">
            Anf. 15 GUSTAV FRIDOLIN (mp):
          </note>
          <u who="gustav_fridolin_991ef7" xml:id="i-2760a732aeac8ce1-0" n="f5255b75">
            <seg n="e6d7bda3">
              Herr talman! Låt mig börja med att understryka vikten av den
              diskussion vi för här i kammaren i dag. Det är en del av riksdagens
              arbete med att granska regeringens arbete. I betänkande KU10,
              som i och med den här debatten anmäls till kammaren, görs i full
              enighet mellan utskottets ledamöter flera mycket viktiga påpekanden
              som inte får gå ohörda förbi.
            </seg>
            <seg n="3e1b00bb">
              Jag kan till exempel peka på de regelproblem som uppenbarligen
              funnits vid bidragsutbetalningar via AB Svenska Spel, som anmälts
              här. Jag kan peka på en granskning genom överklagningsärende rörande
              arbetsmiljöfrågor.
            </seg>
            <seg n="eaac6a28">
              Vi understryker vikten av ett bra beredningsarbete för lagärenden.
              Vid granskningen av beredningen av lagärenden framkom att i så
              många som en femtedel av alla inhämtade lagrådsyttranden finns
              synpunkter av konstitutionell karaktär eller ifrågasättande av
              ärendets beredning.
            </seg>
            <seg n="121cb8d0">
              Detta understryker, menar jag, vikten av en starkare lagprövning.
              Det sätter också ljuset på en misstänkt utveckling där remissförfarandet
              tappat i ställning.
            </seg>
            <seg n="7d290575">
              Ingvar Svensson har tidigare understrukit utskottets bedömning
              att så kallade remisshearingar bara får vara ett komplement till
              det skriftliga remissförfarandet.
            </seg>
            <seg n="e7d3d3fa">
              Det svenska remissförfarandet utgör ett demokratiskt alternativ
              till den lobbyverksamhet som annars gör sig gällande vid lagstiftning
              i Europa och är något som vi kraftfullt ska värna.
            </seg>
            <seg n="b0f5c140">
              Låt mig också klargöra vikten av att utskottet nu stärker regeringens
              skyldighet till offentlighet och förankring i riksdagen vid hanteringen
              av så kallade non-papers , vilket flera av mina kolleger tidigare
              varit inne på.
            </seg>
            <seg n="e1f91cc4">
              Herr talman! Ett granskningsområde som jag tycker är särskilt
              intressant är det om regeringens styrning av de statliga bolagen.
              Bakgrunden till granskningen är en anmärkning som konstitutionsutskottet
              lämnade gentemot regeringen under föregående riksdagsår rörande
              Näringsdepartementets styrning av Vattenfall och detta statliga
              bolags uppköp av brunkol och kärnkraft i Tyskland, helt i strid
              med svensk energipolitik.
            </seg>
            <seg n="e95ef36c">
              Utskottets genomgång av arbetsfältet regeringens styrning av
              statliga bolag visar på flera ifrågasatta exempel då statligt
              ägda företag agerat stick i stäv med den svenska politiken.
            </seg>
            <seg n="36b53a73">
              Det handlar bland annat om hur Vin &amp; Sprit undergräver den svenska
              alkoholpolitiken genom att öppet anpassa sitt sortiment till grannländer
              där alkoholskatten sänkts efter svenska konsumenter.
            </seg>
            <seg n="6938de8e">
              Vin &amp; Sprit är också medlem i Sprit- &amp; Vinleverantörsföreningen
              som driver en påkostad PR-kampanj för att motverka svensk folkhälso-
              och alkoholpolitik. Detta väcker givetvis en mycket intressant
              fråga: Ska staten driva bolag som undergräver eller till och med
              driver kampanj mot den svenska politiken? Nej, säger vi i utskottet.
              Till det läggs frågan: Kan regeringen genom sitt ansvar att styra
              de statliga bolagen lastas för exempel då så sker? Ja, säger utskottet.
              I vårt ställningstagande skriver vi klart och tydligt:
            </seg>
            <seg n="0581b316">
              Det torde därvid vara ofrånkomligt att det emellanåt, i förvaltningen
              av ett bolags angelägenheter, uppkommer beslutssituationer som
              fordrar avvägningar mellan finansiella mål och samhällsmål, då
              det inte framstår som självklart vilket mål som skall prioriteras.
              I egenskap av företrädare för det statliga ägandet har regeringen
              att verka i enlighet med de beslut som fattats av riksdagen rörande
              enskilda bolags verksamhet. Regeringen har ett politiskt ansvar
              i fråga om den statliga företagsverksamheten.
            </seg>
            <seg n="15b0cc63">
              Det är en tydlig fingervisning gentemot regeringen som följer
              upp föregående års yttrande rörande Vattenfall.
            </seg>
            <seg n="d58cd96c">
              Jag kan redan nu lova regeringen att Miljöpartiet kommer att
              följa upp hur regeringen ser till att efterfölja utskottets uppmaning.
              Vi kommer också, i enlighet med utskottets yttrande, se till att
              regeringen möjliggör en ordentlig granskning av styrningen av
              bolagen, till exempel genom ett verkligt införande av ägardirektiv
              i alla departement. I dag verkar alltför mycket av styrningen
              ske ad hoc och utan möjlighet för riksdagen att granska. Det är
              inte tillfyllest.
            </seg>
            <seg n="16f14662">
              Herr talman! Vi granskar i betänkandet också regeringens utnämningsmakt.
              I vår granskning, som särskilt varit inriktad på frågeställningen
              om hur, eller om, regeringen gynnar sina egna partigängare vid
              tillsättningen av höga och viktiga statliga tjänster, har vi inte
              helt kunnat gå till botten med frågan om regeringsformens 11 kap.
              9 §, som stadgar att avseende endast ska fästas vid sakliga grunder
              såsom förtjänst och skicklighet, verkligen har följts. Vi har
              inte kunnat få en heltäckande bild av myndighetschefers bakgrund
              eller en bild av utvecklingen över tid. Vi ska därför fortsätta
              granska regeringens utövande av utnämningsmakten.
            </seg>
            <seg n="a2af42b9">
              Enligt ett inslag i public service -TV i går är det ett gott
              beslut och en god inriktning av utskottet. Där blottades statistik
              som vi i dagsläget inte har studerat närmare. Bland annat uppgavs
              det att 13 av 16 högskoleordförande med politisk bakgrund i landet
              är socialdemokrater och 51 av 72 politiker i statliga bolagsstyrelser.
            </seg>
            <seg n="e349f78b">
              I tidigare KU-debatter har det framkommit att fyra riksdagspartier,
              Miljöpartiet de gröna och tre borgerliga partier, velat stärka
              riksdagens roll i utnämningsmakten, till exempel genom att ordna
              öppna utskottsförhör av kandidater till olika tjänster.
            </seg>
            <seg n="e8798e55">
              I gårdagens TV-inslag verkade också centerledaren och Vänsterns
              banerförare ha vaknat till liv och krävde långtgående förändringar
              för att stärka riksdagens roll i utnämningsfrågor. Vi kommer att
              komma tillbaka till den statliga utnämningsmakten och att döma
              av det finns det majoritet för en stärkt riksdag i dessa frågor.
            </seg>
            <seg n="7c7c9fe6">
              Herr talman! Slutligen några ord om situationen på Regeringskansliet:
              Vi noterar att antalet anställda i Regeringskansliet fortsätter
              att öka, vilket vi ställer oss frågande till. Även på jämställdhetsområdet
              finns det ett stort utrymme till förbättringar. I vårt betänkande
              understryker vi vikten av att kvinnor inte diskrimineras vid tillsättningen
              av högre tjänster inom Regeringskansliet. Regeringen ska vara
              ett föredöme för andra arbetsgivare. Och om de fina jämställdhetsmål
              som regeringens ledamöter skisserar ska bli verklighet också ute
              i samhället förutsätter det givetvis att regeringen själv kan
              undanröja varje misstanke om könsdiskriminering. Eller som utskottet
              uttrycker det: En utveckling som leder till fler kvinnor på höga
              poster skulle enligt utskottet tydligt visa att kvinnors kompetens
              ges lika värde som mäns.
            </seg>
          </u>
          <note type="speaker" n="50f0370f">
            Anf. 16 GUNNAR HÖKMARK (m) replik:
          </note>
          <u who="unknown" xml:id="i-01773be0f85ba05f-4" n="22e38359">
            <seg n="50673054">
              Herr talman! Jag tycker att det är viktigt och uppskattar att
              Gustav Fridolin pekade på de bekymmer som finns här, inte minst
              eftersom han företräder ett av regeringens samarbetspartier. Jag
              säger detta av det skälet att om vi delar denna oro över vad som
              sker i kammaren är det en väldigt viktig grund för att stärka
              riksdagens ställning. Jag säger detta av flera olika skäl därför
              att i den ena delen handlar den här debatten om hur man går förbi
              en sak som riksdagen har slagit fast, nämligen att det är förtjänst
              och skicklighet som ska gälla, och i den andra delen handlar det
              om att en politisering av statliga verk leder till att vi inte
              får de oberoende myndigheter som är viktiga för att riksdagen
              ska ha en stark ställning också gentemot regeringen.
            </seg>
            <seg n="60903378">
              På grundval av den fortsatta granskning som vi ska göra tror
              jag också att vi kommer att se att det finns skäl att göra förändringar
              för att också stärka riksdagens roll när det gäller processen
              av utnämningar. Det vi kan se här är nämligen att det inte kan
              fortsätta på detta sätt. Jag är övertygad om att den fortsatta
              granskningen kommer att understryka detta. Jag tror inte att det
              handlar om att man ska flytta beslutanderätten från den ena eller
              andra kanten. Men riksdagen måste ha en tydligare roll för att
              säkerställa att utnämningsmakten inte missbrukas av regeringen.
            </seg>
          </u>
          <note type="speaker" n="3f013edb">
            Anf. 17 GUSTAV FRIDOLIN (mp) replik:
          </note>
          <u who="gustav_fridolin_991ef7" xml:id="i-f450089c20bfffcb-0" n="f5255b75" next="i-2ee6fe71d077b94c-0">
            <seg n="a444a1b0">
              Herr talman! Jag kan inte låta blir att göra reflexionen, efter
              att Gunnar Hökmark underströk att Miljöpartiet samarbetar med
              regeringen, att jag hade varit glad över att få granska också
              miljöpartistiska statsråd. Jag ser fram emot att Sverige kan få
              en stabil majoritetsregering, vilket till exempel hade kunnat
              innebära vissa förbättringar när det gäller utnämningsmakten,
              regeringens hanterande av EU-frågor och andra frågor som vi granskar
              i vårt betänkande. Jag anser att det inte är helt i sin ordning
              att Sverige under så lång tid har styrts av en minoritetsregering.
            </seg>
            <seg n="1a2f720c">
              När det gäller den frågeställning som Gunnar Hökmark tar upp
              om utnämningsmakten är det åtminstone för oss uppenbart att allt
              inte är som det borde vara i fråga om detta. Om man ser på den
              statistik som jag redovisade och som redovisades i Sveriges Television
              i går behövs det förändringar. Jag och Gunnar Hökmark och två
              partier till har tidigare tillsammans i riksdagen krävt att sådana
              förändringar ska komma till stånd, till exempel genom öppna utskottsutfrågningar
              av dem som kandiderar till olika högre tjänster inom statsförvaltningen
              och inom utnämningsmakten. Och i går lät det också som om Lars
              Ohlys parti och Maud Olofssons parti var inne på linjen att man
              borde stärka riksdagens roll. Därför hoppas jag att vi inför nästa
              riksdagsbehandling av den typen av krav och förslag faktiskt kan
              se en majoritet här i kammaren och att det inte bara var ett spel
              för Sveriges Television.
            </seg>
          </u>
          <note n="b733f6da">
            Föredrogs
          </note>
          <note n="e17d4248">
            Överläggningen var härmed avslutad.
          </note>
          <note n="88a78251">
            Beslut
          </note>
          <note n="9b01601a">
            Ajournering
          </note>
          <note n="09f3300d">
            Kammaren beslutade kl. 10.07 på förslag av talmannen att ajournera
            förhandlingarna till kl. 13.00, då aktuell debatt med anledning
            av fritagningen från Kumlaanstalten skulle äga rum.
          </note>
          <u who="gustav_fridolin_991ef7" xml:id="i-2ee6fe71d077b94c-0" n="f5255b75" prev="i-f450089c20bfffcb-0">
            <seg n="e94afbd3">
              Återupptagna förhandlingar
            </seg>
          </u>
          <note n="20810bb1">
            Förhandlingarna återupptogs kl. 13.00.
          </note>
          <note n="65110fbb">
            6 § Aktuell debatt med anledning av fritagningen från Kumlaanstalten
          </note>
          <note type="speaker" n="ead5b9ce">
            Anf. 18 BEATRICE ASK (m):
          </note>
          <u who="beatrice_ask_00e90e" xml:id="i-ed2d829daee6e9d2-0" n="43629c8e">
            <seg n="b8f80b9b">
              Fru talman! Det finns tillfällen då man inte tror på det man
              hör, då man åtminstone inte omedelbart accepterar vad som påstås
              eller tar det till sig utan tror att det faktiskt är ett riktigt
              dåligt skämt. Fritagningen av tre intagna från säkerhetsanstalten
              på Kumla kunde ha varit ett dåligt skämt. Men tyvärr och det är
              därför vi moderater har begärt den här debatten är historien alldeles
              sann.
            </seg>
            <seg n="74236c49">
              Tre av landets farligaste brottslingar kunde söndagen den 18
              januari lugnt promenera ut från en av landets mest hårdbevakade
              anstalter. Minst två kumpaner, förmodligen fler, reste långa stegar,
              sågade upp stängslet och visade vapen. Vakterna såg det hela på
              TV-skärmar och ringde polisen men kunde i övrigt ingenting göra.
            </seg>
            <seg n="e3ed7af5">
              Många tar sig för pannan över det här. Ilskan bland allmänheten
              är med rätta stor. Inte ens bilden av Kumlabunkern höll när den
              socialdemokratiska samhällsmodellen krackelerar.
            </seg>
            <seg n="c7c34882">
              Det som har hänt är pinsamt för svensk kriminalpolitik och upprörande
              för alla som vill att brottsbekämpningen ska fungera. De enda
              som möjligen flinar åt den här historien är de grovt kriminella.
            </seg>
            <seg n="fe25fe10">
              Personalen följde instruktionerna, har vi fått veta. De gjorde
              förmodligen vad de kunde. Ansvaret för det som hände och för instruktionerna
              är naturligtvis regeringens och justitieministerns. Uppenbart
              är att politiken inte fungerar, och jag ser fram emot att få veta
              vad Thomas Bodström tänker göra för att säkerheten i och vid landets
              fängelser ska bli bättre.
            </seg>
          </u>
          <note type="speaker" n="81745fc3">
            Anf. 19 Justitieminister THOMAS BODSTRÖM (s):
          </note>
          <u who="thomas_bodstrom_202d69" xml:id="i-01773be0f85ba05f-5" n="50eb38d2">
            <seg n="7ee8ef56">
              Fru talman! Jag vill först tacka Moderaterna för att de har tagit
              initiativ till den här debatten. Det är synnerligen viktiga frågor.
              Det är också alltid roligt att vara här i riksdagen och debattera.
              Det är dessutom viktigt att vi har en aktiv opposition. Det stärker
              också vårt arbete.
            </seg>
            <seg n="63aed119">
              Däremot kan man ju fundera lite över vissa personers uttalanden
              och agerande under den senaste veckan. Det handlar inte bara om
              den här rymningen utan också om en del fruktansvärt tragiska händelser
              som skedde förra helgen. Lite märkligt och överraskande var det
              kanske ändå att den som gick i spetsen var justitieutskottets
              ordförande.
            </seg>
            <seg n="db7b68a5">
              När sådana här saker sker blir naturligtvis många människor chockade.
              Om man då omedelbart börjar smida partipolitiska planer och i
              första hand tänker: Hur ska jag utnyttja det här? Hur ska jag
              kunna göra partipolitik av det här på bästa sätt? då tycker jag
              att man har en lite märklig inställning till sitt uppdrag. Det
              handlar inte bara om medierna, inte bara om att skicka ut pressmeddelanden.
              Även i interpellationsdebatter som handlade om helt andra saker
              skulle plötsligt den här saken diskuteras trots att initiativ
              till den här debatten redan hade tagits. Om man i första hand
              tänker partipolitiskt, om man i första hand tänker att det är
              det viktigaste, riskerar man också att man kommer att bedömas
              som en cynisk populist som inte tar de verkliga problemen på allvar.
            </seg>
            <seg n="e3617e58">
              Det här var den här gången. Vi har kanske inte sett det så många
              gånger tidigare, men det går inte att låta bli att reagera över
              vad vissa personer prioriterar.
            </seg>
            <seg n="ab1bcf5d">
              En annan märklig sak tycker jag var att folk redan från början,
              utan att veta hur det skulle gå, började tala om att vi nu skulle
              överväga beväpning. Det är kanske lite förvånande att det kom
              från just Kristdemokraterna i pressmeddelanden eller uttalanden.
              Man förordar att det skulle vara bättre med större möjligheter
              till eldstrider och att polisen skulle komma mycket snabbare och
              agera på ett annat sätt. Jag tycker att det är lite märkligt att
              det i alla fall gick så fort, att man omedelbart sade att här
              ska det finnas vapen.
            </seg>
            <seg n="3a502ff3">
              Det har faktiskt inte ens gått fem år sedan poliser mördades
              vid Malexander. Nu agerade man annorlunda. Inom fem dygn hade
              de här personerna kunnat gripas igen utan att ett enda brott hade
              begåtts men framför allt utan att någon hade kommit till skada
              och utan att någon den här gången hade blivit änka. Denna gång
              hade inga barn förlorat sina pappor.
            </seg>
            <seg n="535e379d">
              Vi ska vara rädda om den svenska modellen. Vi brukar skryta om
              den. Jag tycker att vi ska vara rädda om den och slå vakt om den,
              slå vakt om vår respekt för liv. Det är inte alla länder som har
              det så, men vi har haft det i Sverige. Det har räddat många människor
              och sett till så att vi har undvikit många tragiska öden. Jag
              tycker att vi ska fortsätta att arbeta så.
            </seg>
            <seg n="3265e569">
              Det är klart att man måste reagera, och jag återkommer till det.
              Men det är märkligt att man så omedelbart tror att vapen löser
              det här. Det finns inget annat skandinaviskt land som har det.
              Det gäller också ett land som England, som har en helt annan situation
              när det gäller brott. Det är allt från IRA-fångar till terrorism
              på ett helt annat sätt än här och en helt annan brottslighet.
              Om de inte har beväpnade vakter bör vi också fundera över om det
              inte är så, som vi får rapporter om, att där det finns mer vapen
              leder detta till mer skada och fler personer som dödas. Jag tycker
              att det är viktigt, när vi ser hur det här har gått och tänker
              på alla som kritiserade polisens arbete, att man alltså inom den
              här korta tiden kunde agera på det här sättet.
            </seg>
            <seg n="3b0d4975">
              Sedan tycker jag förstås också att det är märkligt att man verkligen
              försöker göra partipolitik av det här. Då blir det förstås oundvikligt.
              Man talar här om att samhället är krackelerat. Nu är det ingen
              ordning längre. Nu är det vanstyre, har jag sett att man har uttalat.
              Under de här tio åren av vanstyre har allt gått överstyr.
            </seg>
            <seg n="ad8b9a7a">
              Det är klart att man ska säga de här sakerna om det vore sant.
              Det är klart att man kan göra en jämförelse och säga att det har
              blivit mycket sämre under de här tio åren när det gäller rymningar,
              som är dagens fråga. Men hur är det egentligen? Hur är det? Sanningen
              är att under de här tio åren har rymningarna halverats. Ja, de
              har halverats under de här tio åren. Hur kan man självsäkert uttala
              sig om att det har blivit så mycket sämre när det faktiskt har
              blivit en sådan förbättring?
            </seg>
            <seg n="e8b915aa">
              Jag ska inte säga, det vill jag slå fast från början och jag
              återkommer till det, att det inte är mycket som kan bli bättre.
              Men att försöka göra partipolitik av det här när det ändå har
              blivit en sådan förbättring, det är faktiskt lite märkligt. Nu
              talas det om den här rymningen som om det bara är att promenera
              ut. Hur många sådana här rymningar har vi haft under här tio åren?
              Hur många har vi haft över huvud taget från säkerhetsavdelningar,
              om man bortser från den som var i förra veckan, under de här tio
              åren? Svaret är: Inte en enda rymning! Det är fakta som bör få
              oppositionen att nyansera sig i denna oerhört viktiga debatt.
            </seg>
            <seg n="e040c590">
              Men även om statistiken talar sitt tydliga språk vill jag understryka
              hur utomordentligt allvarligt det här är när det sker. Det tycker
              vi alla. Det kunde förstås ha slutat på ett annat sätt. Det kunde
              ha lett till att de här personerna begick brott. Det kunde ha
              kommit människor till skada. Det är självklart att kriminalvården
              nu verkligen måste utreda det här och se till att det inte sker
              igen. Det arbetet pågår. Vi kommer, jag kommer, att få en rapport
              om detta.
            </seg>
            <seg n="3c7f6f95">
              Det är också viktig att polisen, trots att den har gjort denna
              fina insats, själv undersöker hur hela det här förfarandet har
              gått till. För visst, saker och ting kan alltid bli ännu bättre,
              även när det slutar bra och utan att någon människa kommer till
              skada. Så visst är det en fullkomligt oacceptabel sak som hände.
              Detta föranleder förstås båda de här myndigheterna att ordentligt
              se till så att det här inte kan ske igen.
            </seg>
            <seg n="5e8b4bfc">
              Men nu är det inte bara myndigheterna som har ansvar för detta,
              även om de kanske talar om de konkreta åtgärderna, utan vi har
              också ett ansvar regeringen, riksdagen och inte minst jag själv
              som justitieminister. Vi måste hela tiden arbeta så att vi får
              en större säkerhet så att det blir ännu bättre och så att ännu
              färre personer rymmer. Även om detta har halverats kan vi inte
              vara nöjda. Och nu har det ändå skett en så allvarlig sak.
            </seg>
            <seg n="dfdb130b">
              Vissa saker har vi gjort, och vissa saker håller vi på att göra.
              Vi har till exempel sett till att det från 2001 finns en helt
              annan möjlighet inom kriminalvården att bearbeta uppgifter och
              att få information om personer så att man kan analysera dem för
              bedömning av allt från placering till permissioner och vilka de
              ska sitta med.
            </seg>
            <seg n="b18a42f3">
              Det är också sedan förra året möjligt att så att säga störa ut
              mobiltelefoner om sådana skulle ha smugglats in, och det är också
              en viktig del.
            </seg>
            <seg n="53701639">
              Det går sedan den 1 januari i år att göra systematiska riskbedömningar.
              Man delar in det i olika delar, de som har gjort sig skyldiga
              till relationsvåld, till annat våld och till sexuella övergrepp
              och till missbruk och de som kan bedömas som psykopater.
            </seg>
            <seg n="4e28b2bd">
              Allt detta är viktiga saker för att förbättra oss ytterligare
              i framtiden.
            </seg>
            <seg n="a80af2be">
              Vi har sett till att det från den 1 februari är möjligt med en
              hårdare inpasseringskontroll, så att visitation ska kunna ske
              inte bara av besökare utan av till exempel anställda.
            </seg>
            <seg n="46d8bbe0">
              Detta är viktiga saker, det har gjorts saker, och vi gör också
              saker. Sedan 2002 arbetar vi med en ny kriminalvårdslag. Bland
              annat arbetar man med hur kriminalvården ska få effektiva verktyg
              att motverka de kriminella nätverksaktiviteterna på anstalterna,
              hur möjligheten att kontrollera de intagnas kontakter med omvärlden
              ska fungera och hur man ska kunna senarelägga tidpunkten för den
              villkorliga frigivningen när sådana här saker sker. Man ska ytterligare
              analysera placering i avskildhet, tvångsmedel, säkerhetsavdelningar
              och kontrollmöjligheter som den senaste tidens tekniska utveckling
              har medfört i fråga om säkerhet. Det har vi kunnat se, men det
              gäller också att analysera det så att det verkligen fungerar fullt
              ut.
            </seg>
            <seg n="25aafb0d">
              Visst har det gjorts saker, och visst görs det saker just nu,
              men vi kommer också att behöva göra saker i framtiden. Det är
              många saker som kan förbättras. Vi är mitt uppe i ett arbete,
              men det kommer att behövas ytterligare åtgärder. Och det är viktigt
              att vi arbetar konsekvent, inte händelsestyrt så att vi lägger
              om hela arbetet på grund av en händelse, utan att vi fortsätter
              att arbeta metodiskt och konsekvent för att få en ännu bättre
              kriminalvård.
            </seg>
          </u>
          <note type="speaker" n="fb558ae7">
            Anf. 20 BEATRICE ASK (m):
          </note>
          <u who="beatrice_ask_00e90e" xml:id="i-ed2d829daee6e9d2-1" n="43629c8e">
            <seg n="07046c97">
              Fru talman! Det är riktigt att rymningarna har blivit färre.
              Men de allvarliga fritagningarna ökar. Det är ett stort problem.
              Kriminalvårdsstyrelsen har därför satt i gång arbetet sedan några
              månader för att kontrollera vad man ska göra åt det. Rätt ska
              vara rätt. Man ska inte heller säga om polisens insatser i samband
              med fritagningen från Kumla att det handlade om ändrad taktik,
              en lärdom efter Malexander. Sanningen var att man inte hann fram.
              Och dessutom var man för få för att kunna ingripa i den situation
              som var.
            </seg>
            <seg n="a7e4209e">
              Fritagningen från Kumlaanstalten slutade lyckligt. Polisen kunde
              ganska snabbt hitta rymlingarna i Örnsköldsvik, och ingen kom
              till skada. Men det kunde ha blivit mycket värre. Tre grova brottslingar
              på rymmen innebär stor risk för nya grova brott. De behöver ofta
              pengar och beskydd, och de kan vara beredda att använda våld och
              vapen. Oskyldiga människor riskerar att drabbas, och inte minst
              poliserna som har till uppgift att gripa dem.
            </seg>
            <seg n="e8835e4f">
              Långsiktigt får naturligtvis den här typen av fritagningar konsekvenser.
              Ytterst handlar det om att tilltron till att samhället kan beivra
              brott undergrävs. Den starkes rätt tar över. Svensk kriminalvård
              håller på att gå i väggen. Resurserna räcker inte till. De politiska
              direktiven är flummiga, ineffektiva och föråldrade. Och när det
              gäller fritagningen från Kumla tror jag att det senaste är det
              största bekymret.
            </seg>
            <seg n="29a1a8da">
              Inte ens våra slutna anstalter är byggda och anpassade för de
              uppgifter som man har 2004. De tar inte emot gentlemannatjuvar
              från 50-talsfilmer utan personer som har begått en lång rad brott
              och som har dömts för mycket allvarliga brott. Det är allt vanligare
              att det handlar om kriminella nätverk, organiserad brottslighet
              och inte sällan med internationella förgreningar. Många, förmodligen
              majoriteten, är missbrukare av droger. Våldsbrotten ökar, liksom
              vapenanvändningen. Därtill kommer naturligtvis att många kriminella
              använder mycket modern teknik.
            </seg>
            <seg n="6839dd3e">
              När riksdagen i december diskuterade inpasseringskontroll vid
              anstalterna påpekades det att man på Hall under 18 månader hade
              beslagtagit 50 mobiltelefoner inne i fängelset. Jag besökte Norrtäljeanstalten
              i fredags. Där hade man hittat ett fyrtiotal mobiltelefoner under
              lite drygt en månad. Nu ska inpasseringskontrollen kunna bli bättre.
              Man kan få tillstånd för sådan tre månader i taget. Skriftliga
              meddelanden får man dock inte granska. Tror justitieministern
              att mobiltelefonanvändning och narkotikaproblem är temporära bekymmer?
            </seg>
            <seg n="ab6ffcff">
              Ett mycket allvarligt säkerhetsproblem på anstalterna är när
              de fritagna fritt kan kommunicera med vem de vill och hur de vill
              och med yttervärlden. Det underlättar planering och genomförande
              av nya brott. Därför måste vi naturligtvis ha regler som gör att
              mobiltelefoner och annan kommunikationsutrustning inte kommer
              in och inte kan användas hur som helst. Den tekniska utvecklingen
              och den kriminella kreativiteten har rusat långt och snabbt förbi
              den socialdemokratiska kriminalpolitiken.
            </seg>
            <seg n="b825a6a1">
              Det som nu har beslutats är otillräckligt. Och jag blir bekymrad
              när jag hör justitieministern stå och vara nöjd. Allt som ska
              göras är liksom redan gjort. Men vad det handlar om är snarast
              att anstaltsledningarna ska bli upptagna med att fylla i ansökningsblanketter
              för att tre månader i taget få kontrollera dem som besöker anstalterna.
            </seg>
            <seg n="92aa8d30">
              Kumlafritagningen väcker också fler frågor. Avgörande vid den
              här händelsen var att medhjälparna hade vapen, vilket kriminalvårdspersonalen
              inte har. Det finns goda skäl för den ordningen inne på anstalterna.
              Jag delar den uppfattningen. Men när det gäller den yttre säkerheten
              måste en anpassning till en ny verklighet komma till stånd. Som
              vi alla vet och som vi har talat om larmade personalen på Kumla
              polisen enligt instruktionerna. Men här är det i dag bekymmer.
              Verkligheten 2004 är att polisen inte alltid kan komma så snabbt
              som man vill. Det finns inte tillräckligt många poliser, och det
              finns framför allt inte sådana som är specialutbildade för den
              typ av uppdrag som detta handlar om. Därför fungerar inte nuvarande
              ordning. Vad tänker regeringen göra åt detta?
            </seg>
            <seg n="66562644">
              Jag tycker att man måste skaffa specialutbildad polis eller något
              annat som är knuten direkt till våra riksanstalter eller hitta
              någon annan ordning som gör att man klarar av att ta hand om också
              grovt kriminella och rymningsbenägna och hot utifrån. Det yttre
              skalskyddet får inte falla ihop som ett korthus så fort någon
              viftar med vapen, vilket hände just på Kumla.
            </seg>
            <seg n="af59880e">
              Fru talman! Det behövs ett nytänkande när det gäller säkerheten
              i och vid våra fängelser. Flera av riksanstalterna är byggda för
              länge sedan Norrtälje 1958, Kumla 1965, tror jag, och Hall blev
              väl fängelse 1940. Så ser det ut, och det märks. De håller inte
              riktigt måttet. När fängelserna dessutom nu är överfyllda ökar
              bekymren. Möjligheten att separera och flytta på intagna som inte
              ska eller inte kan ha kontakt med varandra minskar. Utrymmet för
              viktiga behandlingsinsatser är begränsat liksom möjligheten att
              se till att internerna under dagarna ägnar sig åt uppbygglig verksamhet.
              I dag kan man inte erbjuda alla ens några timmars arbete, vilket
              många kan och behöver. Bristen på resurser till kvalitativ behandling
              är uppenbar.
            </seg>
            <seg n="4e135bba">
              Vi moderater tror på idén om en human kriminalvård, men inte
              en mesig och kravlös sådan. Och där skiljer vi oss från Socialdemokraterna.
              Vi menar att man måste se verkligheten, komplicerad och eländig
              som den är på många sätt när det gäller brottslighet. Grova brottslingar
              dömda till långa fängelsestraff ska definitivt varken kunna kommunicera
              med varandra eller promenera fritt ut och in på våra fängelser.
              Är justitieministern beredd att göra någonting konkret för att
              ändra på problemen i dag?
            </seg>
          </u>
          <note type="speaker" n="ac6a8423">
            Anf. 21 JOHAN PEHRSON (fp):
          </note>
          <u who="johan_pehrson_abbeca" xml:id="i-592d7137c2daefcb-0" n="10f80536">
            <seg n="e7202b8f">
              Fru talman! Den spektakulära och till synes löjligt enkla fritagningen
              på Kumlaanstalten för någon vecka sedan är ett symptom på regeringens
              bristande ledarskap, fokus och prioritering när det gäller kriminalvården.
            </seg>
            <seg n="d20edf9a">
              Jag blev uppringd och fick detta besked och man undrade vad jag
              tyckte. Jag sade: skandal. Efter några timmar sade Thomas Bodström
              att det var oacceptabelt.
            </seg>
            <seg n="66d547d6">
              Är det någon större skillnad? Det har jag svårt att se.
            </seg>
            <seg n="2c95e69d">
              Däremot, Thomas Bodström, är det skandal att du försöker ge sken
              av att vi som är folkvalda skulle sakna äkta engagemang i att
              göra vår kriminalvård bättre. Den går på knäna. Det är skandal,
              Thomas Bodström, och det visar du i kammaren i dag.
            </seg>
            <seg n="aa859af8">
              Många ser rött bland såväl personal som intagna och medborgare
              när man ser hur kriminalvården sköts här i landet. Justitieministern
              har under sina tre år vid makten inte nämnvärt kunnat bryta den
              negativa utvecklingen. År efter år har vi liberaler pekat på bristerna
              i samhällsskydd och innehåll för både personal och intagna.
            </seg>
            <seg n="61e1a7b3">
              Våldet mellan de intagna ökar. Hopplösheten växer. Det finns
              förfärande listor över våldet mot personal. Antalet rymningar
              har jag förstått ökar sedan två år tillbaka, även om de har gått
              ner från väldigt höga tal.
            </seg>
            <seg n="9b316242">
              I dag befinner sig 130 personer på fri fot personer som på olika
              sätt har avvikit från våra anstalter. Sammantaget är det ca 430
              personer som varje år avviker från fängelse eller uteblir efter
              en permission.
            </seg>
            <seg n="c720ff90">
              I förhållande till antalet anstaltsplatser innebär det att det
              avviker någon från var tionde plats varje år. Det är oacceptabelt,
              Thomas Bodström.
            </seg>
            <seg n="03a69d63">
              Det är Statskontoret som står för den här statistiken. Det finns
              en hel bok om detta. Den ligger vid min bänk. Du kan komma och
              titta i den sedan. På sida upp och sida ner står det hur dåligt
              det fungerar i kriminalvården i dag. Det, Thomas Bodström, är
              en skandal. Du, Thomas Bodström, är ansvarig.
            </seg>
            <seg n="ad7bbbfd">
              Förlorare i detta är medborgarna i allmänhet, personal som vill
              rehabilitera och inte minst de intagna som inte får den chans
              som de förtjänar att vrida om sina liv.
            </seg>
            <seg n="a791d54f">
              Vi vill se att kriminalvården kan vara en vändpunkt och inte
              en ändpunkt. I dag är det tyvärr en ändpunkt för alldeles för
              många.
            </seg>
            <seg n="ce247f7b">
              Många ser rött när de betraktar det svenska rättsväsendet. Ansvaret
              för det vi diskuterar i dag vilar på tre personer. Att man rymmer
              från Kumla får inte ske. Ansvaret delas mellan tre höga statstjänstemän.
            </seg>
            <seg n="30914fdc">
              Först och främst är det justitieminister Thomas Bodström. Du
              kan inte smita undan ditt eget ansvar. Därefter har vi en generaldirektör
              för Kriminalvårdsstyrelsen. Och till sist faktiskt rikspolischefen
              som har ansvar för den polisiära responsförmågan vid våra mest
              säkra anstalter. Det är ingen annan som har det.
            </seg>
            <seg n="ae970843">
              Jag vill understryka att när det gäller polisen är det ett sekundärt
              ansvar, inte det primära.
            </seg>
            <seg n="17ae6b91">
              Ni tre ska klara ut hur samhällsskyddet ska säkras. Ni ansvarar.
              Det är er vi ser när vi ser rött.
            </seg>
            <seg n="3cf4874c">
              Vad ska ni då göra?
            </seg>
            <seg n="e74fd657">
              Se först och främst till att det finns anstaltsplatser så att
              kompetent folk inom kriminalvården det finns många sådana kan
              placera människor så att säkerhetsriskerna försvinner. Se till
              att man kan plocka runt folk som man vet är farliga och att man
              får information. Då kan det bli bättre.
            </seg>
            <seg n="8939e88a">
              Gå igenom reglerna för permissioner och besök. Mänskliga rättigheter
              ska respekteras, Europarådskonventionerna inte minst.
            </seg>
            <seg n="fded78b1">
              Jag kan lova att Europarådets tortyrkommitté har mer synpunkter
              på regeringens dubbelbeläggning i celler som är sex kvadratmeter
              än på att sex personer ska kunna vara ute tillsammans efter mörkrets
              inbrott utan att det finns någon vakt närvarande. Att det är utomhus
              är allvarligt.
            </seg>
            <seg n="21156168">
              Den uniformerade personalen på anstalten, de som har de rena
              vaktuppgifterna, har blivit allt färre de senaste åren medan administrationen
              har svällt.
            </seg>
            <seg n="aaa61545">
              Förbättra också kontakten mellan kriminalvårdens underrättelsetjänst
              och polisens dito på länspolisnivå. Här finns en del att önska.
              Jag kan lämna över en lista på de personer jag har pratat med
              den här veckan.
            </seg>
            <seg n="a5e5e8a9">
              Sätt larm på stängslen på våra fängelser. Genomför inte säkerhetsövningar
              som i praktiken framstår som instruktioner i fritagning, när de
              intagna har chans att titta på.
            </seg>
            <seg n="738a17b1">
              Var försiktiga med spridningen av rapporter om att det eventuellt
              finns säkerhetsbrister.
            </seg>
            <seg n="14bf0345">
              Viljan att stoppa narkotika på anstalterna måste vara verklig.
              Risken är stor att pågående bra det vill jag understryka narkotikasatsningar
              på våra anstalter spolieras. I dagarna har vi hört varnande ord
              från regeringens egen så kallade narkotikageneral.
            </seg>
            <seg n="80d6466a">
              Ytterst måste vi garantera den polisiära responsförmågan för
              våra säkraste fängelser. Jag pratar inte om alla, utan om de som
              i dag har den högsta säkerhetsklassen.
            </seg>
            <seg n="c9ee3fbb">
              Vapenspiralen i samhället får inte innebära att våldsverkare
              tvingar polisen till reträtt. Ett automatvapen får inte vara frikort
              för att frita en intagen. Ytterst måste polisen kunna svara. Det
              är fruktansvärt tragiskt, men vad händer annars? Det kanske inte
              blir någon trevlig upplösning där ingen skadas. Det kanske blir
              en strid i ett område där det bor människor, och det är ju livsfarligt.
            </seg>
            <seg n="c4cee431">
              Garantera den polisiära responsförmågan.
            </seg>
            <seg n="02f05bdd">
              Fundera också på att kriminalisera rymningar, som flera andra
              jämförbara länder faktiskt har gjort.
            </seg>
            <seg n="a68d8746">
              Se till att innehållet på våra anstalter blir bättre. Det är
              när människor känner hopplöshet när man inte har arbete, inte
              får behandling som desperationen växer. Dessutom sätter man in
              dem i dubbelbeläggning. Se till att detta inte fortsätter.
            </seg>
            <seg n="68840d34">
              Jag ser rött, fru talman, inför regeringens passivitet. Vi i
              Folkpartiet liberalerna har förslagen. Några har jag redovisat.
              Har regeringen någon vilja?
            </seg>
          </u>
          <note type="speaker" n="569e9b3e">
            Anf. 22 RAGNWI MARCELIND (kd):
          </note>
          <u who="ragnwi_marcelind_f36578" xml:id="i-eaf3a1541e8c382c-0" n="30d47739">
            <seg n="af38561f">
              Fru talman! Jag vill inleda mitt inlägg i den här debatten med
              att citera justitieminister Thomas Bodström från kammardebatten
              i december 2003, då han talade om att myndigheterna inom rättsväsendet
              måste anpassa sig till den ekonomiska verkligheten. Han sade då:
              De måste självfallet också försöka arbeta för en effektivisering.
              Alla som har ett minimum av kunskap om rättsväsendet vet att det
              finns möjligheter för det, till exempel inom kriminalvården.
            </seg>
            <seg n="ed133835">
              Litet längre fram i debatten fortsatte Thomas Bodström så här:
              Vi är väl ändå inte i den situationen i Sverige att det skulle
              finnas särskilt farliga människor här jämfört med i andra länder.
            </seg>
            <seg n="6c0cd672">
              Så hände det som inte fick hända. Tre av kriminalvårdens mest
              välbevakade fångar enligt Thomas Bodström inte särskilt farliga
              fritas från Kumlaanstalten, och då säger Thomas Bodström så här:
              En av de saker som regeringen satsat mest på är att ge pengar
              till kriminalvården. Det kan inte vara fråga om pengar.
            </seg>
            <seg n="a174c727">
              Men vad är då orsaken, Thomas Bodström? Svara på det. Om justitieministern
              vet vad det är för fel när fångar kan rymma från en av våra mest
              övervakade anstalter, varför åtgärdar inte justitieministern detta?
            </seg>
            <seg n="6aa506be">
              I höstas gjordes en övning på Kumlaanstalten som visade på brister
              i säkerheten. Resultatet av denna övning redovisades i en konferens
              för kriminalvårdsstyrelsen och berörda inom kriminalvården. Trots
              detta ringde inga varningsklockor, i alla fall inte tillräckligt
              högt för att man skulle höja säkerheten.
            </seg>
            <seg n="9cf49083">
              Därför har jag en del frågor som jag vill ställa till justitieministern
              i dag och som jag anser behöver besvaras.
            </seg>
            <seg n="3d8c4425">
              Hur kommer det sig att tre av våra mest övervakade fångar placeras
              tillsammans så att de ostört kan planera en avancerad fritagning
              utan att personalen misstänker det allra minsta?
            </seg>
            <seg n="8051b289">
              Hur kommer det sig att dessa tre dessutom vistas tillsammans
              i rastgården?
            </seg>
            <seg n="b224701d">
              Hur kommer det sig att larmet inte gick förrän de fritagna var
              någon meter över muren?
            </seg>
            <seg n="c57a6727">
              Varför har inte problemet med larmet åtgärdats om det länge funnits
              kännedom om att det utlöser sent?
            </seg>
            <seg n="3e0ece54">
              Varför upptäcktes fritagningsförsöket så sent?
            </seg>
            <seg n="53f9b741">
              Sist, men inte minst: Vilka signaler ger det till kriminella
              på våra fängelser ute i landet? Kan vi räkna med att framöver
              få se stora bussar med uppfällbara stegar köra upp utmed våra
              fängelsemurar och att massfritagningar kommer att genomföras?
            </seg>
            <seg n="c66d507d">
              Är det vad vi kommer att få se i framtiden, Thomas Bodström?
            </seg>
            <seg n="33bc450d">
              Faktum är att vi har haft andra tillfällen av rymningar från
              fängelser i Sverige. I Wickboms Rättssverige fick både justitieministern
              och fängelsechefen avgå. I Bodström Rättssverige frånhänder sig
              justitieministern allt ansvar och lägger över det på myndigheten.
              Hur kommer det sig?
            </seg>
            <seg n="4e695f33">
              Vi kristdemokrater har sagt att vi vill ha en utredning för att
              se över säkerheten på våra anstalter. Vi tycker dock inte att
              personalen inne på våra anstalter ska vara beväpnad. Det har aldrig
              varit vårt förslag, om Bodström hade läst lite bättre. Däremot
              vill vi ha en utredning som ska se över den yttre säkerheten vid
              murarna. Ska det till exempel finnas patrullerande vakter eller
              polis utanför våra anstalter? Eller ska man överväga att ha någon
              annan form av kontroll ute vid murarna, där det kan finnas tillgång
              till vapen? Det är det vi vill att utredningen ska se över.
            </seg>
            <seg n="dfe44f06">
              Det som händer när brottslingarna inte kan förhindras rymma är
              att vaktsituationen förflyttas bort från fängelsemurarna, ut bland
              medborgarna, vilka då hamnar i hot- och risksituationer när polisen
              ska jaga den förrymde brottslingen som är beväpnad. Det var ju
              det som hände i Malexander, Thomas Bodström.
            </seg>
            <seg n="3cf98965">
              Thomas Bodström säger att det inte handlar om pengar. Men pengar
              har faktiskt betydelse. Enligt kriminalvården kommer man att lida
              underskott på 1,1 miljarder kronor i slutet av 2006, med de resurser
              som regeringen hittills har lovat. I dag avlöser upproren varandra
              på våra anstalter på grund av överbeläggningar, nedlagda motivationsavdelningar,
              indragna motivationsprogram. Det är dålig stämning på anstalterna
              med alltför mycket förvaring och för lite rehabilitering. Vi har
              droger på de flesta av våra anstalter. Hälften av dem som sitter
              inne har missbruksproblem. Det är misskötta permissioner och avvikelser
              i mängder. 135 personer är efterlysta varav 19 är långtidsdömda
              och ändå på rymmen. Vad vill Thomas Bodström göra åt detta?
            </seg>
          </u>
          <note type="speaker" n="18983c7e">
            Anf. 23 ALICE ÅSTRÖM (v):
          </note>
          <u who="alice_astrom_a6a363" xml:id="i-d08e018af4f6fd7b-0" n="07b7336c">
            <seg n="101de13d">
              Fru talman! Debatten i dag handlar faktiskt om det mest allvarliga
              problem vi har inom kriminalvården och kriminalpolitiken. Skulle
              det vara fritagningen eller de långa raderna av missförhållanden
              som tidigare räknats upp? Nej, det allvarligaste är när man för
              en kriminalpolitisk debatt utifrån enstaka händelser, att den
              kriminalpolitiska debatten och de kriminalpolitiska besluten ska
              vara präglade av enstaka händelser.
            </seg>
            <seg n="8c54c191">
              Fru talman! När politiska partier försöker vinna politiska poäng
              och skrämma upp medborgarna i en kriminalpolitisk debatt som inte
              speglar verkligheten är det inte en seriös kriminalpolitik. En
              seriös kriminalpolitik skulle titta på hur verkligheten ser ut
              och hur utvecklingen inom kriminalvården har varit.
            </seg>
            <seg n="2dfb7459">
              Antalet rymningar från våra slutna fängelser har faktiskt minskat
              de sista tio åren ganska rejält, från 128 rymningar år 1993 till
              44 avvikelser år 2002. Rymningarna har ökat något år 2003. Det
              är inte riktigt färdigställt ännu. Men de ligger fortfarande på
              en låg nivå.
            </seg>
            <seg n="3de7b831">
              Om man ska vara ännu mer seriös kanske man också ska titta på
              antalet vårddygn. Vad har hänt mellan 1993 och 2002? Jo, 1993
              var det 28 avvikelser per 100 000 vårddygn. År 2002 var det faktiskt
              4 avvikelser per 100 000 vårddygn. Det är ett faktum att vi kriminalpolitiskt
              har lyckats minska avvikelserna från våra anstalter. Vi har minskat
              rymningarna väsentligt utan att gå till så drastiska medel som
              att vi ska ha beväpnade vakter, vakter som bevakar murarna och
              som dessutom ska vara beredda att skjuta människor. Det är vad
              jag har hört i debatten här i dag.
            </seg>
            <seg n="ee220539">
              Fru talman! För att vi ska kunna ha en seriös kriminalpolitisk
              debatt krävs att man utgår från den verklighet som finns och inte
              från enstaka händelser.
            </seg>
            <seg n="ae1ed57f">
              Fritagningen av de tre fångarna från Kumla visade att det finns
              brister i säkerheten. Det var alldeles uppenbart. Den visade också
              att det fanns brister i polisens utryckningstid. Men det är oerhört
              viktigt att vi nu behandlar frågan seriöst. Inom polisen ser man
              själv över vad som gjorde att det dröjde så pass länge innan man
              kom dit. Inom kriminalvården har man tillsatt en utredning som
              ska se över hela fritagningen vad som hände, vilka brister som
              fanns och också lägga fram förslag på vilka åtgärder som man ska
              vidta.
            </seg>
            <seg n="57c5cdc5">
              Utredningen från kriminalvården kommer att vara klar ungefär
              i mitten av februari. Det allra minsta som vi som lagstiftare
              och vi som sitter i justitieutskottet kan göra är att åtminstone
              invänta ett underlag och en utredning om exakt vad som har hänt
              och vilka förslag som kriminalvården själv lägger fram för att
              bemöta de säkerhetsproblem som finns. Jag tror att kriminalpolitiken
              skulle tjäna på ett sådant förhållningssätt.
            </seg>
            <seg n="b9e170dc">
              Fru talman! Tillåt mig att tvivla på att det är just den seriösa
              debatten som man vill ha från Moderaterna och Folkpartiet, att
              det är de konkreta förslagen från verksamheten och utredningen
              om exakt vad som hände utöver massmedieuppgifter som är det viktiga.
              Eller är det viktigaste just nu att skaffa sig politiska poäng
              och skrämma medborgarna på ett sätt som inte är rimligt?
            </seg>
            <seg n="db55529c">
              Det är 13 år sedan det var en rymning från Kumla. På 13 år har
              det inte varit en fritagning eller rymning från Kumla. Det visar
              att vi har hög säkerhet på våra anstalter. Det som hände nu kommer
              att föranleda att man höjer säkerheten ytterligare. Men det är
              lätt att komma och skrika i efterhand.
            </seg>
            <seg n="e0c55bc8">
              Det är lätt att skrika på fler indragningar av permissioner,
              färre besök, hårdare kontroll och beväpnade vakter. Men det kommer
              inte att leda till att vi får en bättre kriminalvård. Det kommer
              inte att leda till att vi får mindre farliga fångar. Det kommer
              inte att leda till att vi får ett tryggare samhälle. Det är, åtminstone
              för Vänsterpartiet, den långsiktiga målsättningen med kriminalpolitiken,
              inte att skaffa oss tillfälliga politiska poäng.
            </seg>
          </u>
          <note type="speaker" n="7a9b6f18">
            Anf. 24 JOHAN LINANDER (c):
          </note>
          <u who="johan_linander_ed0b28" xml:id="i-37706fd5821b9c7d-0" n="f3413ce7">
            <seg n="67f716ba">
              Fru talman! Först och främst vill jag tacka polisen för ett bra
              arbete. Rymlingarna var ute i mindre än fem dygn och sedan var
              de tillbaka till Kumlaanstalten. Tre personer är nu misstänkta
              för grovt främjande av flykt eller skyddande av brottsling och
              kan dömas till maximalt fyra års fängelse. Det är viktigt att
              de personer som fritog de tre rymmarna från Kumlaanstalten får
              kännbara straff. Det är ett allvarligt brott att med vapenhot
              frita grova brottslingar från ett fängelse.
            </seg>
            <seg n="3da92780">
              Det borde också vara ett brott att rymma från fängelset. De tre
              som rymde hade mycket lite att förlora på att göra ett försök,
              och det är inte rätt signal till de intagna på anstalt. En jämförelse
              kan göras med värnpliktiga som avviker från sin tjänstgöring.
              De begår ett brott och blir ofta dömda till fängelse.
            </seg>
            <seg n="eb8e3092">
              Fru talman! Centerpartiet står helt klart för att de i vårt samhälle
              som begår grova brott såsom mord, våldtäkt och grova narkotikabrott
              ska dömas till långa fängelsestraff. Vi har även föreslagit straffskärpningar
              för dessa brott.
            </seg>
            <seg n="f61fd7bd">
              Men när brottslingen har dömts och överförts till kriminalvården
              så är inte kriminalvårdens huvudsakliga uppgift att straffa den
              intagne. Kriminalvården ska ha som sin viktigaste uppgift att
              vårda och behandla de intagna under vistelsetiden så att de kan
              komma ut som laglydiga medborgare efter avtjänat straff i så stor
              utsträckning som möjligt.
            </seg>
            <seg n="d6170c0f">
              Centerpartiet vill inte se svenska fängelser förvandlas enligt
              amerikansk modell till förvaringsanstalter med automatvapenbeväpnade
              vakter i höga övervakningstorn.
            </seg>
            <seg n="c6aec84d">
              De som säger att det måste finnas vakter med skarpladdade vapen
              måste också mena att dessa vapen skulle använts vid fritagningen
              från Kumlaanstalten. Då måste dessa personer också mena att det
              hade varit bättre med fem ihjälskjutna eller svårt skadade personer
              som misslyckades med att frita och rymma, än att de tre lyckades
              rymma och var på fri fot i mindre än fem dygn.
            </seg>
            <seg n="bb4a13d0">
              Inte nog med att både de som försökte frita och rymmarna själva
              kunde ha blivit dödade; de beväpnade vakterna kunde också ha varit
              skjutna i dag. Det är knappast så att fritagarna hade låtit bli
              att skjuta mot vakterna, och det är naivt att tro att fritagningsförsöket
              aldrig skulle ha ägt rum om det funnits beväpnade vakter.
            </seg>
            <seg n="e4a7ac93">
              Fru talman! En rymning, den första från Kumlaanstalten på över
              tio år, får inte medföra att vi som beslutsfattare springer i
              väg och kräver ogenomtänkta åtgärder. Däremot ska vi givetvis
              se till att de fängelser, där de allra grövsta brottslingarna
              sitter, är så säkra som det bara är möjligt.
            </seg>
            <seg n="90abe3fc">
              Det handlar till stor del om resurser. Det måste till och med
              justitieministern medge, även om han alltid brukar framhärda att
              kriminalvården, liksom det övriga rättsväsendet, har fått resursförstärkningar
              de senaste åren. Tydligen håller statsministern inte med om detta.
              Han utlovade en högprioritering av rättsväsendet vid partiledardebatten
              förra veckan. Men jag vill först se pengarna i en budget innan
              jag tror på dem.
            </seg>
            <seg n="5919a84b">
              Personalen på Kumla har efter rymningen uttalat sig om vilka
              förändringar de skulle vilja se för att förhindra ytterligare
              rymningsförsök. Deras åsikter sammanfattar på ett utmärkt sätt
              Centerpartiets politik: nya tekniska hjälpmedel, översyn av rutiner
              och regler, mer kontroll av de intagna och deras besökare men
              inga vakter med skarpladdade vapen!
            </seg>
            <seg n="cae8dc77">
              Jag vill lägga fram förslag till fyra åtgärder som ganska snart
              borde kunna genomföras:
            </seg>
            <seg n="cace6f37">
              Fram till för tio år sedan fanns på Kumlaanstalten ett system
              med rörliga tider, men Europarådets kommitté för förhindrande
              av tortyr kritiserade detta, och då ändrades systemet. Det måste
              finnas andra sätt att förändra rastningstiderna så att det inte
              är så enkelt som det hittills varit att veta när fångarna finns
              ute på rastgården, då fritagningsförsök kan göras.
            </seg>
            <seg n="68b8e2f1">
              Det bästa sättet att minska antalet rymningar är säkert att minska
              antalet fångar i våra fängelser. Förebyggande åtgärder och en
              tryggare uppväxt med tydliga värderingar för våra barn är ett
              viktigt mål.
            </seg>
            <seg n="54b7e5bf">
              Resurser behövs inte bara till kriminalvården, för att försvåra
              upprepningen av rymningar, utan även till polisen. Detta har vi
              debatterat många gånger, och jag kan bara hoppas att även polisen
              får mer resurser såsom vi gång på gång yrkat i denna kammare.
            </seg>
            <seg n="6dd52a4a">
              Fru talman! Sammanfattningsvis vill Centerpartiet se mer resurser
              till kriminalvården för att få säkrare anstalter, men utan beväpnade
              vakter inne på fängelserna.
            </seg>
          </u>
          <note type="speaker" n="8136f2ab">
            Anf. 25 LEIF BJÖRNLOD (mp):
          </note>
          <u who="leif_bjornlod_77f2e0" xml:id="i-ed12a4d303933de4-0" n="5774b4bf">
            <seg n="a572ada6">
              Fru talman! Jag välkomnar den här debatten. Det är viktigt att
              vi för den gång efter annan, och därför känns det lite olyckligt
              att man försöker göra en ren partipolitisk diskussion av den.
              Det tycker jag inte att man ska göra. Jag hade förberett mig för
              en aktuell debatt föranledd av fritagningen från Kumla. Det finns
              en del saker som jag skulle vilja lyfta fram på grund av den.
              En hel del har redan lyfts fram i talarstolen. Det har bland annat
              talats om vikten av ett bättre system och en kontinuerlig översyn
              av rutinerna. Det är viktigt.
            </seg>
            <seg n="276d9c7a">
              När alla dessa fängelser en gång i tiden byggdes var det för
              att hindra fångar från att fly genom att bryta sig ut ur dem.
              Att bryta sig in i ett fängelse är knappast den första tanke man
              får när man bygger ett fängelse. Men nu är det alldeles uppenbart,
              vilket vi sett flera exempel på, att det är viktigt att även ha
              den aspekten i åtanke. Johan Linanders kommentarer angående tidigare
              larm hör till de faktorer som jag tänkt ta upp.
            </seg>
            <seg n="40082d00">
              Jag vill inte gärna upprepa allt som redan sagts, utan jag skulle
              hellre vilja tillägga ett par saker. Innan jag gör det vill jag
              dock nämna något om hur medierna hanterat frågan. Jag läste en
              artikel i tidningen Expressen där det på ett mycket burdust sätt
              gjordes en jämförelse mellan kriminalvården och äldrevården. Artikeln
              slutade med att vi självklart måste ha polis med vapen, och de
              måste ha tyngre vapen än brottslingarna.
            </seg>
            <seg n="6119a57b">
              Artikeln visar på tendensen till en ökad våldsspiral. Jag tror
              inte på den. I stället tror jag att samhället måste vara smartare,
              förståndigare, och därför vill jag angående fritagningen säga
              att jag tycker att den hanterats rätt. Man har gjort rätt med
              tanke på de förutsättningar som fanns. Ingen kom till skada. Brottslingarna
              kom till rätta. Det är ju det väsentliga.
            </seg>
            <seg n="ebd6c21c">
              Jag skulle vilja ta upp några faktorer som jag tycker är viktiga
              när man nu gör en översyn av det hela. Jag är övertygad om att
              kriminalvården och polisen på det här området är skickligare utredare
              än jag, men kanske kan jag ändå ge ett par små tips.
            </seg>
            <seg n="c49c2bfc">
              Det handlar om tidsfaktorn. Den har betytt mycket i det nu aktuella
              fallet. Man har alltså på mycket kort tid klarat av att frita
              interner. Den tidsfaktorn bör man titta lite närmare på. Ett sätt
              att se på tidsfaktorn är naturligtvis att ha tidigare larm, men
              det finns också andra sätt att se på detta. Det vill jag gärna
              skicka med till dem som kommer att göra översynen.
            </seg>
            <seg n="48409648">
              Tidsfaktorn är mycket viktig. Det handlar om den tid som passerade
              innan man kunde sätta in en insats. Man måste alltså ha bättre
              jourberedskap. Jag begär naturligtvis inte att en insatsstyrka
              ska ligga i beredskap för att med helikopter snabbt kunna rycka
              ut vid ett flyktförsök.
            </seg>
            <seg n="bd5c18c2">
              Jag har ett par funderingar kring fritagningen från Kumla. Hur
              har kommunikationen mellan interna och de personer som fritog
              dem kunnat gå till? Där tror jag att det finns många faktorer
              som man ska titta på. Vi har nämnt mobiltelefoner, men jag är
              övertygad om att det också finns andra metoder. Fängelserutinerna
              har redan nämnts.
            </seg>
            <seg n="89f1de87">
              En sak som hittills inte nämnts, fru talman, är den ekonomiska
              faktorn. Jag är övertygad om att de personer som riskerar både
              sin frihet och i någon mån sin hälsa genom att bryta sig in i
              ett fängelse och frita interner inte gör det på helt ideella grunder.
            </seg>
            <seg n="dc23aed3">
              Det kostar pengar att frita någon, och då ställer jag mig frågan:
              Hur kan internerna hantera sin ekonomi på det sättet att de kan
              lämna garantier på 200 000 eller 300 000 kr den summan har jag
              sett i pressen till dem som finns utanför för att dessa ska agera
              på ett visst sätt? Hur kan internen hantera sina ekonomiska tillgångar
              på detta sätt? USA ströp ju en del av terroristverksamheten genom
              att frysa tillgångar. Jag säger inte att vi också ska göra det,
              men det kan finnas skäl att titta på det.
            </seg>
            <seg n="0a37134c">
              Det är också mycket viktigt att man lyssnar på personalen på
              kriminalvårdsanstalterna och är mer lyhörd inför deras synpunkter
              eftersom de befinner sig närmare problemet. Jag befinner mig ganska
              långt därifrån. Det tror jag att de flesta av oss här gör. Jag
              vill inte vara förmäten och komma med lösningar. Jag vill bara
              komma med några tips.
            </seg>
            <seg n="594c8eff">
              Jag vill till sist tacka Moderaterna för att de begärde att få
              debatten. Jag tror att den är angelägen.
            </seg>
          </u>
          <note type="speaker" n="528fb860">
            Anf. 26 Justitieminister THOMAS BODSTRÖM (s):
          </note>
          <u who="thomas_bodstrom_202d69" xml:id="i-01773be0f85ba05f-6" n="50eb38d2">
            <seg n="cdaeeadf">
              Fru talman! Det blir ännu mer märkligt när det plötsligt läggs
              ord i munnen på en som man inte har sagt. Det sägs att man har
              påstått att de här personerna inte var farliga, att man är nöjd,
              eller att man skulle ha varit alldeles passiv. Jag skulle kunna
              vara elak och säga: Är det inte bättre att ni hör på vad jag säger?
              Jag nämnde just flera olika saker i förra inlägget. Jag tror att
              problemet ligger i att ni har färdigskrivna talepunkter.
            </seg>
            <seg n="a95d7b99">
              Ni har kanske missat de här sakerna, vilket i och för sig är
              lite märkligt. Ni har själva varit med om att rösta om flera saker.
              Det har gjorts flera saker. Det gäller allt från att öka inpasseringskontrollen
              som diskuterades förra året, och som träder i kraft och störning
              av mobiltelefoner till ökade möjligheter till information och
              kartläggning samt analyser av dessa personer, och nu också dessa
              riskanalyser.
            </seg>
            <seg n="e84ff563">
              Inte minst påbörjade vi redan år 2002 det arbete som ni efterlyste
              och som kommer att presenteras senare i år. Vi är överens om alla
              de här sakerna. Men de initiativ som ni efterlyser har vi redan
              tagit. De förändringar som jag har berättat om från 2001 och 2002
              fortsatte inte bara år 2003 utan fortsätter också år 2004. Det
              blir då lite märkligt när man säger att ingenting har hänt.
            </seg>
            <seg n="19f0fcd3">
              Statistiken är som jag tidigare sade, och som också underströks
              av Alice Åström. Antalet rymningar har halverats, och det har
              inte varit någon rymning på 13 år från dessa avdelningar. Med
              alla de åtgärder som har vidtagits, och som ni efterlyser, går
              det inte att komma fram till någon annan slutsats än att fakta
              är er största fiende.
            </seg>
            <seg n="fb2c0c8e">
              Däremot måste vi bli ännu bättre. Det är ingen tvekan om det.
              Jag är inte på något sätt nöjd. Det måste bli mycket bättre. Vissa
              saker kanske Kriminalvården klarar bättre. Vi har fått höra en
              del självutnämnda experter här. Det är intressant att lyssna på
              hur man rent tekniskt ska bygga ut det. Men det är myndigheten
              själv som ändå har de bästa experterna.
            </seg>
            <seg n="05d96470">
              Det som nu skedde, och som är så utomordentligt allvarligt, måste
              naturligtvis analyseras på alla sätt. Det arbetet pågår nu. Det
              efterlyser ni också, och det sker just nu. Vi kommer att få en
              ordentlig grundlig rapport. Vi måste gå till botten med det så
              att det inte ska hända igen.
            </seg>
            <seg n="ae812713">
              Här gäller det inte att se: Vad ska jag inte göra?, utan tvärtom:
              Vad ska jag göra? Det måste Kriminalvården se till, och det måste
              vi se till från regeringen. Det måste kanske också ni i riksdagen
              se till. Det måste vi göra för att vi hela tiden ska förbättra
              de olika sakerna.
            </seg>
            <seg n="e9d17fe6">
              Här kommer vi att få en rad olika åtgärder som kanske kräver
              lagändringar och en helt ny kriminalvårdslag där just de saker
              som ni efterlyser finns med i diskussionen. Vi kommer att få utomordentligt
              bra tillfällen att diskutera de här sakerna senare i år.
            </seg>
            <seg n="b6f90fbe">
              Det finns många saker som säkert kan förbättras så att det inte
              ska hända igen. Det kanske inte i första hand är fråga om resurser.
              Men det kan inte ha undgått någon att vi har gjort satsningar.
              Det har varit ett par miljarder. Det är ingenting som började
              i förra veckan. Det visar att det kommer att fortsätta.
            </seg>
            <seg n="d6169468">
              Vi har gjort förbättringar. Vi kan göra ytterligare förbättringar.
              Men vi ska ändå inte vara så missnöjda i ett internationellt perspektiv.
              Vi ligger ändå i toppen när det gäller kriminalvård tillsammans
              med Kanada, Australien och kanske Norge.
            </seg>
            <seg n="9e36c9ba">
              Att vi tillför ökade resurser innebär inte att vi inte kan göra
              förbättringar. Där har Johan Pehrson alldeles rätt. Visst kan
              det göras effektiviseringar. Men det innebär inte att det inte
              också kan göras förbättringar.
            </seg>
            <seg n="21bd7570">
              Vi ska ändå ha det perspektivet när vi ser på vår kriminalvård.
              Vi är överens om att det ska vara en human kriminalvård. Men de
              personer som är begår de mest allvarliga brotten ska dömas, och
              det ska vi se väldigt allvarligt på.
            </seg>
          </u>
          <note type="speaker" n="328ea9b4">
            Anf. 27 BEATRICE ASK (m):
          </note>
          <u who="beatrice_ask_00e90e" xml:id="i-ed2d829daee6e9d2-2" n="43629c8e">
            <seg n="bcdee584">
              Fru talman! Den som påstår att säkerheten i och vid våra fängelser
              inte är ett problem vet inte vad de talar om. Det händer saker
              varenda dag, incident efter incident. Det är inte någon enstaka
              händelse. Det kan ses som en del i en kedja där fritagningarna
              ökar.
            </seg>
            <seg n="e7994cb6">
              Jag noterar att flera talar om rymningar. Man talar inte längre
              om det inom Kriminalvården. Det är inga som rymmer. De avviker,
              promenerar ut och kommer inte tillbaka från permissioner. Det
              är fritagningar, och de ökar.
            </seg>
            <seg n="827602c0">
              Det vi seriöst måste diskutera är: Vad kan vi göra för att undvika
              att vi får fler fritagningar från våra anstalter? Jag tror att
              vi också 2003 behöver det som var Kumlabunkern i svenska folkets
              medvetande. Det är något ställe där man känner att säkerheten
              är hög när det gäller brottslingar som begått grova och farliga
              brott.
            </seg>
            <seg n="a4c75a5d">
              Det kräver naturligtvis ett nytänkande. Det kräver att man vågar
              fundera över yttre och inre skalskydd och hur det fungerar. Det
              kräver att man inser att detta att ringa till polisen om någonting
              händer inte fungerar år 2003. Polisorganisationen, polisens uppgifter
              och verkligheten är sådan att det inte räcker.
            </seg>
            <seg n="a6c510a9">
              Även om Örebropolisen hade hunnit fram till Kumla hade den inte
              haft förmågan att ingripa, och det är rimligt. Det kunde ha varit
              farligt. Jag medger det. Då måste vi fundera: Ska man ha någon
              annan typ av vakter och personal, eller ska vi ha en ny strategi?
              Men vi måste i vart fall säga rakt ut vad det är som ska gälla.
            </seg>
            <seg n="69d8aad2">
              Det är inte heller så att man kan vara lycklig därför att de
              for till Örnsköldsvik och ingenting hände. Det kunde ha varit
              så att de hade gjort ett stort rån, ett överfall eller något annat
              hemskt på vägen för att få loss pengar. Vad vet man med rymlingar
              som har vapen med sig och kumpaner som deltar i ett organiserat
              brottssamarbete tillsammans med andra? Det kan hända väldigt mycket
              allvarliga saker.
            </seg>
            <seg n="9ceccf84">
              Den här utvecklingen ser vi hela tiden. Jag undrar, Thomas Bodström,
              hur det kommer att bli när du ska åka till dina kamrater i Europasamarbetet,
              dina ministerkolleger. Vad kommer de att tycka om Sverige som
              samarbetspartner när de får veta att på våra absolut säkraste
              fängelser kan man bara promenera ut och in om man viftar med ett
              vapen, och att vi är helt nöjda med det i Sverige. De kommer inte
              tro att vi är kloka.
            </seg>
            <seg n="5462e6ae">
              Detta är inte enkelt. Jag står inte och tror att mer vapen löser
              några problem. Jag tror inte heller att det finns enkla lösningar
              på den inre säkerheten på anstalterna. Men det är väl alldeles
              uppenbart att man seriöst måste diskutera hur vi ska få en bättre
              tingens ordning.
            </seg>
            <seg n="c0d4d5ab">
              Vi har anstalter som är många år gamla. Många av dem är slitna
              trots renoveringar. Det ska komma pengar, och det blir säkert
              bra. Vi kanske måste bygga någonting alldeles nytt. Vi kanske
              måste fundera över att separera vissa intagna från andra. Vi kanske
              måste ha en superbunker någonstans för att klara det. Vad vet
              jag om hur det ser ut om 20 år?
            </seg>
            <seg n="702886e4">
              Det måste finnas en framförhållning och en idé om vart vi ska
              ta vägen. Annars undergräver vi alla möjligheter att föra en human
              kriminalvård för alla dem som finns i de öppna anstalterna och
              som inte tillhör den grövsta kategorin. Vi offrar mycket av behandlingsarbete
              och humaniteten när vi släpper efter på det här området.
            </seg>
            <seg n="962ab2a6">
              Vi får svårare att rekrytera riktigt bra personal. Det är oroväckande.
              Det handlar också om personalens säkerhet. Varje incident, och
              det är ingen enstaka händelse på våra anstalter, innebär problem
              för personalen som vi har svårt att möta. Det är ett allvarligt
              problem.
            </seg>
            <seg n="3eab0580">
              Man har gjort mycket både här i riksdagen och på anstalterna
              för att förbättra de senaste åren. Men vi håller inte riktigt
              den kvalitet som jag tror att vi måste tänka oss på 2000-talet.
              Det är därför den här diskussionen måste föras.
            </seg>
          </u>
          <note type="speaker" n="0815ffb5">
            Anf. 28 JOHAN PEHRSON (fp):
          </note>
          <u who="johan_pehrson_abbeca" xml:id="i-592d7137c2daefcb-1" n="10f80536">
            <seg n="f5cc4d57">
              Fru talman! Vi är lite udda i debatten. Först får vi en massa
              välkomnanden för att vi ska ha debatten. Sedan får vi skäll för
              hur vi för debatten. Tyvärr måste jag meddela justitieministern
              att vi har olika partier i Sverige, och vi tycker lite olika.
            </seg>
            <seg n="6710533f">
              En del tycker att vi alltid ska ha stålbågar på fängelserna,
              och några tycker vi inte alltid ska ha det. Du hör till de sistnämnda,
              och jag hör till de förstnämnda. Man måste få diskutera det och
              tycka att det är hemskt. Det gör ett mycket udda intryck.
            </seg>
            <seg n="1ddc77c9">
              Jag har också fått höra att vi skrämmer medborgarna genom att
              tala om verkligheten. Det är skrämmande. Vi talar om otäcka saker.
              Vi talar om människor som har hamnat väldigt snett och är beredda
              att begå mycket allvarliga brott.
            </seg>
            <seg n="b9b66a26">
              Det är sorgligt. Men vi har ett ansvar för att tala om detta.
              Möjligtvis vill man på Justitiedepartementet stoppa allt obehagligt
              i lådan. Man kan få intrycket av det ibland. Men när det gäller
              att skrämmas så kan jag säga att Vänsterpartiet och Socialdemokraterna
              utgör rena spöktåget när grenen är insikt i verkligheten.
            </seg>
            <seg n="96a65dee">
              Jag vill vara mycket seriös i detta. Men jag blir hjärtligt trött
              på att hela tiden höra om pågående utredningar. Vi håller på,
              och arbete pågår, säger man. Den bok som jag visar här heter Effektivitetsgranskning
              i kriminalvården . Den måste ha kommit till Justitiedepartementet.
              Det är väl ni som har beställt den i själva verket? Eller vem
              har gjort det? Vi har hur många exemplar som helst på justitieutskottets
              kansli. Jag kan skicka över en bunt till Thomas Bodström och hans
              medarbetare, så sätter vi i gång. Det behövs inte utredas! Det
              behövs att någon sätter ned foten och agerar och får bort alla
              konstiga logiska kullerbyttor. Det talar alla i personalen i kriminalvården
              om för mig. Inom polisen och bland de intagna är man också förtvivlad
              över hur det funkar. De som vill göra rätt har svårt och de som
              vill göra fel får fortsätta göra det. Nästan ingenting händer.
            </seg>
            <seg n="1e7d00d5">
              Detta måste ändras, och det måste ändras nu. Jag hoppas att justitieministern
              snart kommer till utskottet och berättar om några konkreta förslag
              och inte hänvisar till någon utstörning som knappt är i gång än
              eller några stålbågar som man inte har råd att köpa än. Vi måste
              göra mycket. Men jag känner igen snacket. Vår beredskap är god,
              lovar justitieministern. Det har vi hört förr tjena!
            </seg>
          </u>
          <note type="speaker" n="1980b9ea">
            Anf. 29 RAGNWI MARCELIND (kd):
          </note>
          <u who="ragnwi_marcelind_f36578" xml:id="i-eaf3a1541e8c382c-1" n="30d47739">
            <seg n="4801b5a9">
              Fru talman! Thomas Bodström säger att vi måste gå till botten
              med det här. Men det är ju egentligen hela den svenska kriminalvården
              som har gått till botten. Vi försöker ta problemet på allvar,
              men det verkar inte som om justitieministern har fattat problemet
              över huvud taget.
            </seg>
            <seg n="438c265e">
              Vänstern säger och även justitieministern antyder det att vi
              måste hantera frågan seriöst. Om man påpekar ett fel så är man
              alltså inte seriös! Kristdemokraternas uppfattning är att det
              är väldigt seriöst att ta frågan på allvar. Vi tycker däremot
              att det inte är seriöst om man använder den retorik som Thomas
              Bodström har använt här i dag och inte vill se problemet. Vi har
              uppenbarligen ett problem.
            </seg>
            <seg n="3d638db8">
              Jag har inte fått svar på någon av de frågor som jag ställde
              till Thomas Bodström om hur vi hanterar det här i framtiden. Var
              ligger ansvaret någonstans? Gång på gång i debatter med Thomas
              Bodström framhäver han att det här kan inte han lägga sig i, det
              är myndighetens ansvar, det är Rikspolisstyrelsens ansvar, det
              är Kriminalvårdsstyrelsens ansvar och så vidare. Men vem har det
              yttersta ansvaret? Vi kommer tillbaka till den frågan gång på
              gång, Thomas Bodström. Det är Thomas Bodströms ansvar i egenskap
              av justitieminister. Det är av justitieministern som vi förväntar
              oss att han visar att han har förstått att det är allvar när människor
              som är på ett av våra mest bevakade fängelser kan fritas och dessutom
              försvinner ut i samhället utan att det finns någon som kan förhindra
              dem att göra det.
            </seg>
            <seg n="00610fa1">
              Vi vill ha en utredning som ska se över det här. Jag har också
              talat med anstaltschefen på Kumla. Han tycker i likhet med vad
              jag säger att vi måste se över om det behövs en annan sorts bevakning
              ute kring murarna.
            </seg>
          </u>
          <note type="speaker" n="36446da8">
            Anf. 30 ALICE ÅSTRÖM (v):
          </note>
          <u who="alice_astrom_a6a363" xml:id="i-d08e018af4f6fd7b-1" n="07b7336c">
            <seg n="97ab1753">
              Fru talman! Det är viktigt att man debatterar frågan seriöst.
              Jag fick höra här från justitieutskottets ordförande att Vänsterpartiet
              och Socialdemokraterna kanske borde skaffa sig lite insikt om
              verkligheten när man pratar om att skrämma människor. Jag kan
              ta några exempel från debatten här. Tänk om de här rymlingarna
              hade befunnit sig i ett villaområde och det hade blivit skottlossning
              och hänt något hemskt, säger man. Från Kristdemokraterna har vi
              hört att vi i framtiden kommer att se bussar som åker fram med
              stegar och massflykt från våra slutna anstalter. Nej, vi är inte
              ute efter att skrämma medborgarna, säger man. Från Moderaterna
              låter det så här: Vem vet vilka hemskheter som hade kunnat hända
              under rymningen men som nu inte hände? Vem är det som är ute efter
              att skrämma människor? Jag anser att man med det sättet att föra
              debatter skapar en rädsla och en otrygghet i samhället som det
              faktiskt inte finns grund för.
            </seg>
            <seg n="c3628253">
              När det gäller fritagningar som är ett problem påpekar man från
              kriminalvården att problemet är att man börjar få så säkra anstalter
              och att man har dragit in permissioner för så många människor
              att det är vid sjukhusbesök och så vidare med beväpnade vakter
              som det blir fritagningar. Man hävdar att den ökade säkerheten
              och de minskade permissionerna är det som har skapat problemet
              med fritagningar. Det behöver vi diskutera, för det är ett problem.
            </seg>
            <seg n="5b39e5d1">
              Det är oerhört viktigt att vara så pass seriös som politiker
              att man också kan säga: Vi kommer aldrig att kunna ge fullständiga
              garantier för att vi inte kommer att ha någon som flyr om vi inte
              är beredda att skapa enskilda bunkrar där vi isolerar människor
              utan möjligheter till någon kontakt med någon annan. Det är först
              då vi kan ge garantier för att inga kontakter kommer att tas och
              för att man inte kan rymma och ingenting kan hända. Det är en
              kriminalvård som Vänsterpartiet inte vill ha.
            </seg>
          </u>
          <note type="speaker" n="5e68d481">
            Anf. 31 JOHAN LINANDER (c):
          </note>
          <u who="johan_linander_ed0b28" xml:id="i-37706fd5821b9c7d-1" n="f3413ce7">
            <seg n="3c0703bc">
              Fru talman! Det är inte speciellt trevligt när justitieministern
              försöker förlöjliga sina debattmotståndare genom att något föraktfullt
              kalla oss för självutnämnda experter. Han tycker att vi ska lyssna
              på kriminalvårdens personal. Det är precis det som vi gör.
            </seg>
            <seg n="d45e568b">
              Under den gångna veckan har Kumlaanstaltens biträdande chef sagt
              att Kumlaanstaltens förslag på förbättringar inte har väckt någon
              uppmärksamhet hos Kriminalvårdsstyrelsen. Det är många anstalter
              som vill ha pengar till förbättringar. Sparkraven på kriminalvården
              fortsätter att urholka budgeten under 2004.
            </seg>
            <seg n="e451175c">
              Säkerhetschefen på Kriminalvårdsstyrelsen menar att överbeläggningarna
              ökar rymlingsbenägenheten och att det blir svårare att stoppa
              gruppbildningar där flyktförsök planeras. Nog är det ditt och
              regeringens ansvar, Thomas Bodström, att det inte finns resurser
              till tillräckliga larm. Och nog är det ditt och regeringens ansvar
              att det inte finns tillräckligt många anstaltsplatser för att
              undvika problemskapande överbeläggningar.
            </seg>
            <seg n="0f1e33cf">
              Det är anmärkningsvärt att justitieministern försöker frånsäga
              sig sitt ansvar för situationen i kriminalvården. Jag och Centerpartiet
              lovar att jaga justitieministern och ständigt påminna honom om
              hans ansvar för rättsväsendet. Det är inte bara jag som känner
              frustration. Ta ditt ansvar, Thomas Bodström!
            </seg>
          </u>
          <note type="speaker" n="3d1f9d64">
            Anf. 32 LEIF BJÖRNLOD (mp):
          </note>
          <u who="leif_bjornlod_77f2e0" xml:id="i-ed12a4d303933de4-1" n="5774b4bf">
            <seg n="3b7607a4">
              Fru talman! Ragnwi Marcelind säger att det är seriöst att ta
              frågan på allvar, och jag håller med om det fullt ut!
            </seg>
            <seg n="ae431109">
              Jag ska inte förlänga debatten alltför mycket. Jag är också övertygad
              om att man tar frågan på allvar både på Kumla och inom Justitiedepartementet.
              Jag tror också, Johan Linander, att den senaste fritagningen har
              påverkat eller kan komma att påverka resursfördelningen.
            </seg>
            <seg n="f27c3572">
              Jag är alltså alldeles övertygad om att frågan kommer att bli
              väl granskad och omhändertagen. Men jag är också övertygad om
              att inom en tio- eller kanske femtonårsperiod så kommer vi att
              stå inför något likartat problem igen. Då får vi försöka lösa
              det då, för det ligger liksom i juridikens karaktär att brottet
              begås först och lagstiftningen kommer efter. Så är det alltid.
              Man hittar inte råtthålen förrän man upptäcker att råttorna har
              gått ut.
            </seg>
          </u>
          <note type="speaker" n="dec3888d">
            Anf. 33 Justitieminister THOMAS BODSTRÖM (s):
          </note>
          <u who="thomas_bodstrom_202d69" xml:id="i-01773be0f85ba05f-7" n="50eb38d2">
            <seg n="cebdb7d7">
              Fru talman! Johan Pehrson talar om att det inte bara får göras
              utredningar och utredningar, och raljerar lite om det. Det är
              lite märkligt att justitieutskottets ordförande säger så eftersom
              han själv har varit just ordförande i justitieutskottet när de
              lagar som jag nämnde kommit till. Han är den person som har handlagt
              de här ärendena. Jag har räknat upp flera olika lagar som redan
              har trätt i kraft och som kommer att träda i kraft nu per den
              1 februari.
            </seg>
            <seg n="6ca5be7c">
              Vi har också sagt att vi inte är nöjda med detta. Vi måste gå
              vidare. Det är också därför som arbetet med en ny kriminalvårdslag
              pågår nu. Jag räknade upp just de saker som ni efterlyste. Den
              utredningen påbörjades 2002 och pågår nu. Den kommer att bli klar
              senare i år. Därför vet man ju inte hur man ska svara när Ragnwi
              Marcelind säger att vi måste tillsätta en utredning. Den har ju
              redan tillsatts. Det här arbetet pågår redan. Det blir minst sagt
              en smula märkligt.
            </seg>
            <seg n="86e663a9">
              Jag diskuterar de här sakerna inom kriminalvården. Visst kan
              vi bli mycket bättre på många olika områden. Tro inte att Sverige
              utmärker sig för att inte ha en bra kriminalvård i jämförelse
              med EU eller andra länder.
            </seg>
            <seg n="4ee23b3e">
              Visst har vi problem med att det saknas platser. Den senaste
              statistiken talar om att det finns 6 480 platser, och det finns
              6 499 personer. Det kan ju också vara värt att tänka på när man
              ger sken av att det är så överfullt, att det är en sådan trängsel
              och att man knappt kommer fram. Det saknas alltså 19 platser utöver
              de 6 480 platser som finns i dag. Nu vet jag också att det finns
              en viss rörlighet som innebär att det måste finnas något fler
              platser än antalet fångar. Därför har vi också sett till att kriminalvården
              får ökade resurser och kommer få ökade resurser. Bara nu i vår
              kommer det att byggas flera hundra nya platser. Det här är ingenting
              nytt. Det har vi diskuterat i andra sammanhang, och där är vi
              också helt överens. Visst behövs det fler platser. Men det behövs
              en viss nyansering i den här debatten så att medborgarna ska få
              rätt bild av verkligheten.
            </seg>
            <seg n="0bcd30f5">
              Det finns många saker som har gjorts bättre inom kriminalvården.
              Det ska vi också komma ihåg när vi säger att det måste bli ytterligare
              förbättringar. Johan Pehrson nämnde satsningen på narkotikamissbrukare.
              Där träffar man personer som säger nu har de äntligen fått en
              riktig möjlighet att komma ifrån missbruket. Den narkotikasatsningen
              på 100 miljoner gjorde regeringen tillsammans med samarbetspartierna.
              Det handlar bland annat om ökad kontroll för att stoppa införseln
              och möjligheter till ökad motivering för dem som verkligen behöver
              komma ifrån sitt missbruk.
            </seg>
            <seg n="13d2ba0c">
              Det här bygger på det nya tankesätt som jag tycker är viktigt,
              nämligen en ökad individualisering inom vår kriminalvård. Vi måste
              ta ytterligare steg, inte bara i det arbete som pågår här. Vi
              måste verkligen ge stöd åt dem som på alla sätt försöker att komma
              till rätta med sin situation och återanpassas i samhället. Samtidigt
              måste vi kanske vara ännu hårdare mot dem som gör motsatsen. Här
              kommer vi in på frågan om rymning. Det är naturligtvis ett sätt
              att visa att man inte är beredd att acceptera samhällets normer
              och återanpassa sig. Jag är inte alls främmande för att gå ytterligare
              steg när det gäller rymningar så att det påverkar den tid som
              man sitter i fängelse.
            </seg>
            <seg n="43fb7a7f">
              Visst finns det saker som vi behöver diskutera i framtiden. Jag
              tar gärna ansvaret för att delta i den diskussion och vidta de
              åtgärder som behövs på samma sätt som vi redan har vidtagit åtgärder.
            </seg>
          </u>
          <note type="speaker" n="187eec3a">
            Anf. 34 BEATRICE ASK (m):
          </note>
          <u who="beatrice_ask_00e90e" xml:id="i-ed2d829daee6e9d2-3" n="43629c8e">
            <seg n="2db6d5c7">
              Fru talman! Riksdagen är inte enbart en diskussionsklubb. Det
              ska fattas beslut och genomföras åtgärder. Jag noterar att justitieministern
              inte har någonting att komma med när det gäller de problem vi
              har med säkerhetsavdelningen på Kumla, en av de få riktigt säkra
              avdelningar vi har. Vi moderater anser och tror att Sverige behöver
              en Kumlabunker även på 2000-talet och en modern sådan. Det krävs
              att man funderar över hur den ska fungera. Där tror att jag man
              måste fundera på ett bättre yttre skalskydd än vad vi har haft
              hittills.
            </seg>
            <seg n="7d038fa0">
              Sedan finns det många säkerhetsproblem inom kriminalvården generellt
              som vi också måste ta på allvar. Jag tror att vi måste fundera
              över de allra grövsta och farligaste brottslingarna. Detta får
              aldrig bli en trend. Måtte det bli en enstaka händelse att man
              bara promenerar ut. Vi ska tacka de lyckliga stjärnorna för att
              det inte blev värre.
            </seg>
            <seg n="bcae9ca4">
              Jag tycker också att vi ska fundera över hur man hanterar situationen
              kring våra anstalter när polisens resurser och förmåga inte riktigt
              räcker till. Det handlar inte bara om konsekvenserna för de intagna.
              Man kan fundera över vad som händer med de här tre som rymde.
              Förmodligen inte särskilt mycket. Rymningar är inte kriminaliserade.
              Men det här får konsekvenser för invånarna i Örnsköldsvik, Kumla,
              Helsingfors och överallt. Vi vet att samhället inte kan garantera
              att de som är dömda för mycket grova brott sitter inne ens den
              tid som de är dömda till. Jag tycker att det är ett underbetyg
              för svensk kriminalpolitik.
            </seg>
            <seg n="d059f09b">
              Regeringen måste ta ansvar. Det handlar ju om det. Man kan diskutera
              personalen, instruktionerna och allt detta i oändlighet, men det
              är alldeles uppenbart att de instruktioner man har fått och de
              resurser man har på olika områden inom rättsväsendet inte fyller
              de behov som finns när det gäller den grövsta brottsligheten.
              Det är ett problem som vi måste fortsätta att ta itu med. Så här
              kan det inte få fungera.
            </seg>
          </u>
          <note type="speaker" n="5463fb4b">
            Anf. 35 Justitieminister THOMAS BODSTRÖM (s):
          </note>
          <u who="thomas_bodstrom_202d69" xml:id="i-fbc952b8a28e39e6-0" n="50eb38d2" next="i-8dd599d9674acbf4-0">
            <seg n="ba839b8c">
              Fru talman! Beatrice Ask har sagt att riksdagen har fattat väldigt
              viktiga beslut om lagändringar. Hon kanske också borde ha berättat
              vem som har lagt fram propositionerna till de lagändringarna.
              Då får hon också svar på det som hon efterlyser, nämligen att
              det ska vidtas åtgärder och tas initiativ.
            </seg>
            <seg n="bcfa1552">
              Det kommer att tillföras ytterligare medel. Det innebär inte
              att vi inte ska fortsätta att arbeta för en ännu bättre kriminalvård.
              Det innebär inte att vi inte ska fortsätta arbetet med att få
              den ännu mer effektiv. Det behövs fler platser. Det behövs en
              ännu bättre vård. Och det behövs också, och där verkar vi alla
              vara överens, en ökad kontroll av dem som är särskilt farliga.
              Det är just det arbetet som nu pågår.
            </seg>
            <seg n="0c079d6e">
              Detta ska man väl egentligen inte behöva säga i riksdagen, men
              eftersom Ragnwi Marcelind efterlyser det vill jag säga att det
              förstås är vi som har ansvaret för att lägga förslag, gärna efter
              diskussioner med övriga partier. Beslut om lagändringar fattas
              i riksdagen. Det innebär inte att inte myndigheterna också ska
              vidta åtgärder. När myndigheterna vidtar åtgärder innebär det
              inte att regeringen inte tar ansvar. Det är det mest grundläggande
              i statsrätten. Det är inte så märkvärdigt jämfört med andra områden.
            </seg>
            <seg n="1207db50">
              Här måste vi arbeta gemensamt. Trots att det, kanske inte så
              mycket nu, men tidigare i veckan, har varit en del hårda ord,
              kan jag konstatera att det faktiskt finns något slags samsyn här.
              Det handlar om en human kriminalpolitik där vi ligger ganska nära
              varandra i viljan att se de förbättringar som behövs. De åtgärder
              som efterlyses ligger också nära varandra. Det här känns trots
              allt väldigt bra. Det innebär att vi kanske kan arbeta ännu mer
              mot ett gemensamt mål för en ännu större förbättring inom kriminalvården.
              På så sätt kan vi också ytterligare utveckla den här verksamheten
              för att på sikt få det som vi alla strävar efter, nämligen en
              minskad brottslighet.
            </seg>
            <seg n="ca18876c">
              Tack för den här debatten. Det har varit roligt och spännande.
              Jag ser fram emot fortsatta debatter i detta synnerligen allvarliga
              ämne.
            </seg>
          </u>
          <note n="e17d4248">
            Överläggningen var härmed avslutad.
          </note>
          <note n="908cf4a9">
            7 § Bordläggning
          </note>
          <note n="ef542cee">
            Anmäldes och bordlades
          </note>
          <note n="6565f784">
            8 § Anmälan om interpellationer
          </note>
          <note n="c6e3dcbb">
            Anmäldes att följande interpellationer framställts
          </note>
          <note n="cb283919">
            den 28 januari
          </note>
          <note n="951a6d94">
            Johnny Gylling
          </note>
          <note n="9ae360d9">
            Rigmor Stenmark
          </note>
          <note n="731fbb78">
            Jan Andersson
          </note>
          <note n="f2b84489">
            Kalle Larsson
          </note>
          <note n="1aef45c2">
            Interpellationerna redovisas i bilaga som fogats till riksdagens
            snabbprotokoll tisdagen den 3 februari.
          </note>
          <note n="604c8194">
            9 § Anmälan om fråga för skriftligt svar
          </note>
          <u who="thomas_bodstrom_202d69" xml:id="i-8dd599d9674acbf4-0" n="50eb38d2" prev="i-fbc952b8a28e39e6-0">
            <seg n="df8a5de1">
              Anmäldes att följande fråga för skriftligt svar framställts
            </seg>
            <seg n="6cb241ef">
              Torkild Strandberg
            </seg>
            <seg n="f21793bf">
              Holger Gustafsson
            </seg>
            <seg n="92b9a829">
              Luciano Astudillo
            </seg>
          </u>
          <note n="73f84a11">
            den 27 januari
          </note>
          <note n="fdcc9d5a">
            Gunilla Tjernberg
          </note>
          <note n="43322b5e">
            Frågan redovisas i bilaga som fogats till riksdagens snabbprotokoll
            tisdagen den 3 februari.
          </note>
          <note n="5783517a">
            10 § Anmälan om skriftliga svar på frågor
          </note>
          <note n="33488c30">
            Anmäldes att skriftliga svar på följande frågor inkommit
          </note>
          <note n="cb283919">
            den 28 januari
          </note>
          <note n="88c417be">
            Carl B Hamilton
          </note>
          <note n="02fe80e1">
            Yilmaz Kerimo
          </note>
          <note n="5f929c14">
            Jeppe Johnsson
          </note>
          <note n="aed01b08">
            Carina Hägg
          </note>
          <note n="9db2bdef">
            Göran Magnusson
          </note>
          <note n="831d09e1">
            Sven-Erik Sjöstrand
          </note>
          <note n="31472bb8">
            Lars Ohly
          </note>
          <note n="1705b154">
            Johan Pehrson
          </note>
          <note n="a5182813">
            Anita Sidén
          </note>
          <note n="d066067c">
            Lars-Ivar Ericson
          </note>
          <note n="753c0be5">
            Karin Granbom
          </note>
          <note n="4f1d0247">
            Johan Linander
          </note>
          <note n="ab84974f">
            Owe Hellberg
          </note>
          <note n="aa7d3360">
            Gustav Fridolin
          </note>
          <note n="f5a24990">
            Tasso Stafilidis
          </note>
          <note n="866e88a0">
            Peter Danielsson
          </note>
          <note n="0c8886c9">
            Gudrun Schyman
          </note>
          <note n="c48139d6">
            Tina Acketoft
          </note>
          <note n="13ecc236">
            Ulf Sjösten
          </note>
          <note n="a1beb548">
            Rolf Gunnarsson
          </note>
          <note n="c48139d6">
            Tina Acketoft
          </note>
          <note n="58b01af3">
            Svaren redovisas i bilaga som fogats till riksdagens snabbprotokoll
            tisdagen den 3 februari.
          </note>
          <note n="32531c30">
            11 § Kammaren åtskildes kl. 14.18.
          </note>
          <note n="68149e89">
            Förhandlingarna leddes
          </note>
          <note n="935294d1">
            /Monica Gustafson
          </note>
        </div>
      </body>
    </text>
  </TEI>
</teiCorpus>
