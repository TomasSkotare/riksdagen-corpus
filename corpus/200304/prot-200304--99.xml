<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2003</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2003</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200304--99</head>
          <docDate when="2003-04-21">2003-04-21</docDate>
        </div>
      </front>
      <body>
        <div>
          <note n="9080dfee">
            ﻿
          </note>
          <note n="4402c1aa">
            Riksdagens protokoll
          </note>
          <note n="b7f6751b">
            2003/04:99
          </note>
          <note type="date" n="b2310852">
            Onsdagen den 21 april
          </note>
          <note n="54143d0c">
            Kl. 09:00 - 17:47
          </note>
          <note n="b7590faa">
            1 § Justering av protokoll
          </note>
          <note n="0b21378c">
            Justerades protokollet för den 15 april.
          </note>
          <note n="d8baf093">
            2 § Hänvisning av ärenden till utskott
          </note>
          <note n="046ceb60">
            Föredrogs och hänvisades
          </note>
          <note n="7deb9e4a">
            3 § Förnyad bordläggning
          </note>
          <note n="a0b3fb8c">
            Föredrogs och bordlades åter
          </note>
          <note n="e2502dca">
            4 § Beslut om ärenden som slutdebatterats den 15 april
          </note>
          <note n="84aa39f2">
            Punkt 1
          </note>
          <note n="deb4e37f">
            Punkt 2
          </note>
          <note n="38e85d21">
            Punkt 3
          </note>
          <note n="6d8362d0">
            Punkt 6
          </note>
          <note n="8c91fb22">
            Punkt 7
          </note>
          <note n="93ac74c7">
            Punkt 9
          </note>
          <note n="052b3a4c">
            Punkt 11
          </note>
          <note n="b104f317">
            Övriga punkter
          </note>
          <note n="84aa39f2">
            Punkt 1
          </note>
          <note n="deb4e37f">
            Punkt 2
          </note>
          <note n="38e85d21">
            Punkt 3
          </note>
          <note n="1e6d27a4">
            Punkt 4
          </note>
          <note n="3b57b7fa">
            5 § Skyddsjakt på rovdjur m.m.
          </note>
          <note type="speaker" n="fb63db30">
            Anf. 1 SINIKKA BOHLIN (s):
          </note>
          <note n="ed1577f1">
            Fru talman! Grunden för en sammanhållen rovdjurspolitik beslutades
            av denna kammare år 2001. I det beslutet fastställdes nationella
            miniminivåer för stammarna av björn, lo och kungsörn samt etappmål
            för varg och järv. Dessa mål står fast.
          </note>
          <u who="sinikka_bohlin_2b6444" xml:id="i-46ec5b25f647e5ee-0" n="06c42fe0" prev="i-082ebdad50093f56-0">
            <seg n="6dc4e0bf">
              Dagens betänkande och dagens debatt är en uppföljning av vissa
              jaktfrågor och bygger på 33 motionsyrkanden om skyddsjakt på rovdjur
              från den allmänna motionstiden 2003.
            </seg>
            <seg n="51cbd057">
              En del av betänkandet handlar om skyddsjakt på initiativ av enskild
              med tillstånd och licensjakt på varg. Denna del av betänkandet
              styrs av två EG-direktiv som har central betydelse för Sveriges
              möjligheter att utforma sin rovdjurspolitik, till exempel det
              så kallade art- och habitatdirektivet, vars syfte är att säkerställa
              den biologiska mångfalden.
            </seg>
            <seg n="349db0c2">
              Detta ska bland annat åstadkommas genom att vilda djur bevaras.
              När åtgärder vidtas enligt direktivet ska hänsyn tas till ekonomiska,
              sociala och kulturella behov samt regionala och lokala särdrag.
            </seg>
            <seg n="ca2feec6">
              Frågan om utvidgning av möjligheterna till skyddsjakt på enskilt
              initiativ utan tillstånd har behandlats ett antal gånger efter
              riksdagsbeslutet om en sammanhållen rovdjurspolitik. Från flera
              håll har påpekats att det vore både önskvärt och nödvändigt att
              öka förståelsen för vår rovdjurspolitik. Samtidigt kan vi konstatera
              att en sådan förståelse inte främjas av ett svårtolkat och otydligt
              regelverk. Därför föreslår utskottet i betänkandet att en samlad
              översyn görs av regelverket. En översyn och eventuella förslag
              till ändringar ska beakta såväl rättssäkerhetsaspekter som de
              fastställda målen för rovdjurspolitiken.
            </seg>
          </u>
          <note type="speaker" n="f50d112d">
            Anf. 2 BENGT-ANDERS JOHANSSON (m):
          </note>
          <u who="bengt-anders_johansson_8af42b" xml:id="i-a92b69c2d8911e9d-0" n="1a48f670">
            <seg n="a51f3603">
              Fru talman! Det här är en oerhört infekterad fråga i många sammanhang.
              För att jag inte ska glömma det yrkar jag per omgående bifall
              till reservation 3, som Moderaterna, Kristdemokraterna och Centern
              står bakom. Dessvärre saknar vi Folkpartiet, men det kanske ansluter
              sig.
            </seg>
            <seg n="2638134f">
              Det handlar som sagt om en fråga som väcker oerhört starka känslor.
              Få frågor som jag har kommit i kontakt med har så upprört och
              skapat frustration, rädsla, uppgivenhet, ilska och även demokratiförakt.
              Varför väcks då dessa starka känslor? Jag är alldeles övertygad
              om att det beror på bristen på förståelse och inskränktheten i
              den nuvarande lagstiftningen, som inte medger att man får skydda
              sina egna kära djur, barnens katter och kaniner eller familjehunden.
            </seg>
            <seg n="356ff082">
              För att alla som lyssnar på det här ska förstå vad det handlar
              om vill jag peka på att det i den nuvarande lagtexten stadgas
              att har en björn, varg, järv eller lo angripit och skadat eller
              dödat tamdjur och finns det skälig anledning att befara ett nytt
              angrepp får man ingripa.
            </seg>
            <seg n="4b2bfb77">
              Finns det någon i denna kammare som om det fanns möjlighet att
              ingripa skulle stillatigande åse ett angrepp där ett rovdjur tar
              tag i det djur som man äger och som man många gånger älskar? Kan
              ni tänka er den frustration som man då upplever? Du ska avvakta
              första angreppet, konstatera att skada har uppstått och avvakta
              till angrepp nr 2 då får du ingripa. Var och en som hör detta
              begriper naturligtvis att detta är fullständigt orimligt. Om inte
              vi lagstiftare begär av oss själva att kunna leva upp till detta,
              varför tror ni då att vi ska få respekt hos dem som är drabbade?
              Varför? Det är denna § 28 som är huvudmålet i dag.
            </seg>
            <seg n="e039e893">
              Jag tror dock också att det handlar om bristen på respekt, där
              djuren i vissa sammanhang upplevs vara viktigare än människan.
              Det finns också de som hävdar att djuren står på samma nivå som
              vi människor. I min begreppsvärld är det att degradera människovärdet,
              och det smärtar mig att det finns företrädare även i Sveriges
              riksdag som inte har klart för sig människovärdet i förhållande
              till djurvärdet.
            </seg>
            <seg n="56baf36c">
              Man säger också att rovdjuren är viktigare än tamdjuren. Det
              är precis det dagens lagtext säger.
            </seg>
            <seg n="0e3de23f">
              Jag tror också att det handlar om en brist på insikt om den sociala
              inskränkning som det innebär att leva i ett område där man har
              väldigt gott om rovdjur. Då tänker jag främst på de rovdjur som
              kan utgöra ett hot för människan. Det handlar om att inte längre
              kunna gå ut och plocka sina bär. Gamla mor Anna som har gjort
              det under många år vågar plötsligt inte längre. Det kan också
              handla om att inte längre våga släppa sin hund vid traditionell
              jakt, och så vidare. Den som inte kan förstå den inskränkningen
              har också svårt att sätta sig in i varför den här lagen måste
              ändras. Dessutom ska vi konstatera att den vargstam som vi värnar
              om har ungefär en tredjedel av Sveriges yta att utbreda sig på
              eftersom renbeteslandet i princip är undantaget.
            </seg>
            <seg n="135f541d">
              Vi moderater anser att vi ska ha de svenska rovdjuren i naturen.
              De ska finnas i landet. Men det får inte ske till priset av en
              omänsklig uppoffring för människor. Det är där gränsen går. Vi
              kan också tänka oss en genetisk påfyllnad för att vår vargstam
              det är främst den vi talar om ska ha möjlighet att vara frisk
              och stark. Det är ingen som har någon glädje av att ha en sjuk
              och degenererad stam. Men om vi tillåter ett genetiskt inflöde
              skapar vi också möjlighet att ha färre djur utan degeneration.
            </seg>
            <seg n="b4d13e8a">
              Men nu, mina vänner, har vi chansen att ändra detta. Som jag
              sade inledningsvis är vi tre partier som vill ändra detta per
              omgående.
            </seg>
            <seg n="e93abcda">
              Det handlar nu om skyddsjakt med tillstånd, som kräver en byråkratisk
              hantering innan man kan gå till verket. Där förordar vi att man
              ska kunna ha en begränsad licensjakt i vargtäta områden. Det är
              viktigt för tilltron och det är viktigt för människorna där ute,
              och det är dem som vi representerar.
            </seg>
            <seg n="a3894bca">
              Men vad gäller skyddsjakt utan tillstånd, som § 28 handlar om,
              tycker vi att det inte finns någon anledning att vänta längre.
              Det är en uppenbar feghet att inte våga anta rovdjursutredningens
              förslag. Utredningen är beredd, den är remitterad och den är remissbehandlad
              och klar. Det är bara att anta den. Låt mig, fru talman, snabbt
              läsa upp vad den står för. Rovdjursutredningen säger följande:
              Ägaren eller vårdaren av ett tamdjur får döda en björn, järv,
              lo eller varg som är under direkt angrepp på tamdjuret. Rätten
              att ingripa gäller till dess angreppet är avslutat. Det innebär
              att om angreppet är avslutat så får man inte skjuta längre. Det
              här är ett i högsta grad rimligt synsätt. Då är min förundran:
              Varför kunde inte miljö- och jordbruksutskottet bli överens om
              det som är utrett och klart? För mig är detta obegripligt. Dessutom
              säger forskarna att om man öppnar för den här möjligheten skulle
              den tjuvjakt som påstås finnas minska. Att öppna för den här möjligheten
              är alltså att värna rovdjursstammarna.
            </seg>
            <seg n="1aa1e764">
              Sist men inte minst, fru talman: Varför ska det vara centralbyråkrater
              i Helsingfors på Naturvårdsverket som avgör de här tillstånden?
              Varför? Vi har ju en länsstyrelse i varje län, som alltså är regeringens
              förlängda arm. Litar man inte på länsstyrelserna? Ned med beslutsnivåerna
              så lågt som möjligt! I detta fall, fru talman, handlar det om
              att få ned besluten på länsstyrelsenivå i första hand.
            </seg>
          </u>
          <note type="speaker" n="b06fb160">
            Anf. 3 BJÖRN VON DER ESCH (kd):
          </note>
          <u who="bjorn_von_der_esch_2e19ba" xml:id="i-daf111e69bcffb5d-0" n="c7dcaf5a" next="i-f09c18c92da8976d-0">
            <seg n="4994ef6a">
              Fru talman! De senaste 24 timmarna har svenska folket i medierna
              fått se och höra hur vargarna tassar över månbelysta fält åtföljda
              av dova speakerröster och suggestiv ödesmusik för att slutligen
              ligga blodiga hemma hos någon veterinär. Det är bara vargen det
              handlar om. Övriga rovdjur fyra stycken olika slags rovdjur nämns
              över huvud taget inte. Uppdrag granskning, Rapport, Aktuellt och
              morgonsoffor är fyllda av vargexperter av alla de slag och det
              lär fortsätta. Knappt hundra vargar i Värmland utgör plötsligt
              ett större nationellt trauma än alla miljoner heliga kor i Indien.
              Ingen världsnyhet tycks viktigare än vargen i Värmland just nu.
              Var finns proportionerna?
            </seg>
          </u>
          <note n="20fb5c68">
            Så till saken. Fru talman! Jag yrkar bifall till reservation
            3.
          </note>
          <u who="bjorn_von_der_esch_2e19ba" xml:id="i-f09c18c92da8976d-0" n="c7dcaf5a" prev="i-daf111e69bcffb5d-0">
            <seg n="700c48e9">
              Redan i formuleringen i betänkandet Skyddsjakt på rovdjur gömmer
              sig motsättningar, om än inte nödvändigtvis av partipolitisk art.
              Skyddsjakt borde vara ett okontroversiellt begrepp, för vem vill
              inte skydda den eller det som behöver skyddas, vare sig det är
              människor eller djur? Problemet är att vissa tolkar innebörden
              av skyddsjakt som en förskönande omskrivning av utrotningsjakt,
              ungefär som när vi döpte om vår krigsmakt till försvarsmakt. Således:
              Redan ordvalet ger anledning till olika tolkningar av vad ärendet
              egentligen handlar om.
            </seg>
            <seg n="39621fc0">
              Icke desto mindre tycks det i utskottet finnas en ganska bred
              medvetenhet om att dagens lagstiftning inte står i överensstämmelse
              med den rättsuppfattning som finns hos flertalet medborgare som
              direkt konfronteras med rovdjursproblematiken i sitt vardagliga
              liv. För oss lagstiftare utgör det givetvis problemets kärna.
              Medvetenheten om detta har väl lett till utskottets tillkännagivande
              om att en samlad översyn av reglerna behövs. Erfarenhetsmässigt
              vet vi att sådana översyner ofta innebär avsevärd tidsspillan
              i stället för snabbt åtgärdande av uppenbara brister i lagstiftningen.
              Det gäller här, som vi har hört, främst § 28. Men åt det kan vi
              tydligen ingenting göra med rådande politiska läge.
            </seg>
            <seg n="d5cab66d">
              Fastän nog framstår det som gåtfullt att i ett civiliserat land
              som vårt saknar medborgare i glesbygd rätt att skydda sin egendom
              mot rovdjursöverfall medan medborgare som bor i stad kan få älgar
              avlivade på sin tomt.
            </seg>
            <seg n="1e9b63af">
              Kanske döljer sig det verkliga problemet bakom Naturvårdsverkets
              konstaterande under utfrågningen den 2 mars i år, att en modifiering
              av 28 § inte är så enkel eftersom vi måste hitta en formulering
              som stämmer överens med EU:s direktiv för att det ska vara möjligt
              att göra en förändring. Det är således i själva verket Bryssel
              och inte vi som bestämmer i slutändan hur skyddsjakten ska gå
              till i Sverige. Det bör nog sägas ifrån i klartext.
            </seg>
            <seg n="9c957da5">
              En uppenbar anledning till dagens problem i vargfrågan, som också
              framkom vid den offentliga utfrågningen den 2 mars, är att målsättningen
              för antalet vargar i Sverige i en första etapp sattes utifrån
              otillräckliga grunder. Man bortsåg nämligen helt från den så kallade
              spridningsfaktorn. Det har fått till följd att det antal vargar
              som eftersträvades för Sverige som nation i själva verket kommer
              att befinna sig på endast en fjärdedel eller möjligen en tredjedel
              av landets yta. Därmed kommer vargtätheten på denna tredjedel
              att överstiga den avsedda med ungefär 300 %.
            </seg>
            <seg n="62090737">
              Jordbruksministern anser att man inte kan göra någonting åt det
              förrän efter det att det fastställda etappmålet har uppnåtts.
              Den hållningen framstår självfallet för många som onödigt byråkratisk
              och rigid alldenstund ingen tycks ifrågasätta det faktiska förhållandet
              och att detta förhållande inte är önskvärt.
            </seg>
            <seg n="87d2d575">
              Tas den närmast självklara synpunkten i beaktande redan nu framstår
              alternativet som vi hörde här, att på genetisk väg uppnå en livskraftig
              vargstam som mycket mer acceptabelt för alla parter i det här
              fallet. Då får vi avsevärt färre individer än de som är föreskrivna
              i etappmålet.
            </seg>
            <seg n="06ea5574">
              Så till sist några ord om beslut som rör jakt på lodjur. Att
              sådana beslut ska fattas av Naturvårdsverket och inte delegeras
              till länsstyrelserna motiverar Naturvårdsverket med att länsstyrelsen
              har inte samma inblick i lodjurssituationen totalt. Naturvårdsverket
              ser till helheten . Självklart är det så, men är det motiv nog
              för att vi inte ska delegera? Vem har den bästa lokalkännedomen
              vad gäller såväl människor som djur och hur ska det värderas?
              Allt fagert tal om den så kallade subsidiaritetsprincipen omöjlig
              att uttala och ännu svårare att genomföra stannar just vid fagert
              tal om att vi ska delegera. Det är den helhetssynen som centralmakten,
              i det här fallet Naturvårdsverket, tyvärr åberopar om den får
              lov att bestämma.
            </seg>
          </u>
          <note type="speaker" n="206ef3dd">
            Anf. 4 SVEN-ERIK SJÖSTRAND (v):
          </note>
          <u who="sven-erik_sjostrand_fd7e45" xml:id="i-c4092bf2f8e6810c-0" n="dbd3a6ae">
            <seg n="fb122b39">
              Fru talman! För några år sedan debatterade vi här i kammaren
              förslaget till en sammanhållen rovdjurspolitik. Jag tror att Sinikka
              Bohlin sade att det var i mars 2001. Vi bestämde då minimimålen
              för stammarna av björn, lo och kungsörn samt etappmål för varg
              och järv. Vi satte etappmål på varg och järv för att stammarna
              ännu inte hade nått en nivå som ansågs säkra deras överlevnad
              i ett längre tidsperspektiv.
            </seg>
            <seg n="d78defc3">
              Utskottet fann då också att en tillväxt av vargstammen bör eftersträvas.
              Man sade då också att med en varsam tillväxt får vargen bättre
              möjligheter att leva och därmed skulle vargens förutsättningar
              för att dess närvaro skulle accepteras förbättras.
            </seg>
            <seg n="65fc4150">
              Om ett glest befolkat och rikt land som Sverige inte har plats
              för de rovdjur som hör till vår fauna, vilket land i världen ska
              då ha plats för de stora rovdjuren som bebor vår jord? Vi kan
              ju inte begära att man i Indien ska se till att tigern överlever,
              att Kina ska spara livsrum åt jättepandan eller att ansträngningar
              görs för att korallrev ska sparas, om vi inte först ser om vårt
              eget hus.
            </seg>
            <seg n="abdb6abf">
              Det svåraste just nu tycks vara att ge våra rovdjur tillräckligt
              med utrymme. På debatter hör vi frågor som: Vem är villig att
              offra det första barnet? På vissa ställen har vi tyvärr ett så
              utbrett varghat att det leder till illegal jakt. Vi hör i medierna
              att på vissa ställen i landet var vargjakten på 1980-talet socialt
              accepterad trots att vargen har varit fridlyst sedan 1966.
            </seg>
            <seg n="ed231224">
              Polisen vet inte hur stor omfattningen av tjuvjakten har varit.
              Frågan är kanske vilka resurser polisen har använt sig av i jakten
              för att avslöja dessa grova jaktbrott. Enligt vargforskare från
              Grimsö är den sannolika bedömningen att 5070 vargar tros ha dödats
              genom illegal jakt. Ibland har vargar jagats i fatt med skoter,
              ibland har de förgiftats.
            </seg>
            <seg n="bd02a691">
              Vargen kom till våra trakter när den senaste istiden släppt sitt
              grepp om Skandinavien för ungefär 10 000 år sedan. Den kom kanske
              i vildrenens spår som en av de första invandrarna. Sedan kom människan,
              och människan tämjde den första vargen för många tusen år sedan.
              Vi fick hundar med vitt skilda utseenden, men den biologiska klockan
              går sakta och ännu har alltför liten tid förflutit för att varg
              och hund biologiskt ska anses vara två skilda arter.
            </seg>
            <seg n="3a16ba1e">
              Märkligt nog ser många i dag vargen som en fiende medan släktingen
              hundarna anses vara människans bästa vän. Vargen har en anpassningsförmåga
              som få andra djur. I ett globalt perspektiv är därför vargen inte
              utrotningshotad, men man har lyckats utrota vargen inom stora
              delar av dess forna utbredningsområden. I utrotningskriget drog
              man sig inte för att använda gift, varggropar, saxar och andra
              fällor. I vårt land fanns det länge också en skatteplikt som innebar
              en skyldighet att på olika sätt jaga och döda varg. I vårt gamla
              bondesamhälle var vargen ett hot mot tamboskapen. En dödad ko
              kunde innebära att en familj inte klarade vedermödorna utan fick
              svälta.
            </seg>
            <seg n="8675c6bd">
              I skenet av vår nutida vargdebatt som handlar om några hundra
              djur är det intressant att titta bakåt i tiden. Mellan år 1827
              och 1839 dödade man i genomsnitt 520 vargar per år i Sverige.
              Då fanns vargen i alla landskap utom på Gotland. Som barn stötte
              jag på mängder av varggropar där jag växte upp, och det var i
              Skåne.
            </seg>
            <seg n="702529a6">
              Jag tror att vargens möjlighet att överleva i dag beror på om
              vi människor vill dela med oss av livsrum och av skogens bytesdjur.
              Vargen äter älgar och älgkalvar. Det tycker de är kalas. Det är
              lika naturligt som att kossor äter gräs eller att lodjuret tar
              rådjur. Biologisk mångfald och rovdjurens rätt att leva i livskraftiga
              stammar innebär att vi åtminstone måste acceptera att rovdjuren
              jagar och dödar, och deras framtid är helt beroende av att vi
              som konkurrerande jägare delar med oss av villebrådet.
            </seg>
            <seg n="b4be842f">
              100 000 får dör årligen när de är på bete. Av dessa dör ca 1
              000 av vargangrepp. När det gäller hundar är siffran ca 20 jakthundar
              som tyvärr dör av vargangrepp. Men lika många jakthundar dödas
              av trafiken. Rennäringen har den ojämförligt största förlusten
              på grund av rovdjuren. Årligen dödas 20 00030 000 renar.
            </seg>
            <seg n="36299f78">
              Saklig information är viktig om vi vill förändra attityderna
              till rovdjuren, och det är viktigt att vi jobbar med skadeförebyggande
              åtgärder för hund och tamdjur. Vargtelefonen, finansiering av
              sändare på hundar och elstängsel runt fårhagar är några exempel.
            </seg>
            <seg n="f924b3d2">
              Men det krävs krafttag mot den illegala jakten. Polisen bör se
              över sina resurser för att kunna förebygga, undersöka och straffa
              illegal jakt. Om det saknas ekonomiska resurser så är det vår
              skyldighet att försöka hitta finansiering.
            </seg>
            <seg n="0994a8f4">
              Vargen har varit fridlyst sedan 1966 då det bara fanns några
              vargar kvar, troligen färre än tio. Att göra regler som förenklar
              dödandet av varg och minskar vargens chans till fortlevnad ställer
              vi i Vänsterpartiet inte upp på. Vargstammen är ännu inte halvvägs
              till riksdagens målsättning och den tidigare ökningen har stagnerat,
              säger man. Om Naturvårdsverkets nya förslag om skyddsjakt blir
              verklighet gör jag samma bedömning som Mikael Karlsson, som ni
              vet är ordförande i Svenska Naturskyddsföreningen. Han säger att
              vargen i praktiken blir fredlös i landet.
            </seg>
            <seg n="0175e417">
              Däremot säger vi inte nej till en översyn, som det i dag är fråga
              om. De regler som finns måste kunna tolkas på samma sätt i hela
              landet. En svårtolkad och otydlig utformning av regelverket gör
              inte att förståelsen för rovdjurspolitiken förbättras. Det är
              dock viktigt att en sådan översyn och eventuella förslag till
              ändringar ska beakta såväl rättssäkerhetsaspekter som de fastlagda
              målen för rovdjurspolitiken.
            </seg>
            <seg n="ba19dcf5">
              Senast någon blev dödad av varg i Sverige var 1821. 1997 dog
              sju personer i Sverige av bi-, geting- eller bålgetingsstick.
              12 000 barn per år skadas i lekplatsolyckor. Ungefär lika många,
              kanske några fler, måste varje år söka sjukvård på grund av skador
              orsakade av husdjur och sällskapsdjur.
            </seg>
            <seg n="18b13319">
              Jag tror att Björn von der Esch nämnde någonting om proportioner.
              Jag tycker att vi ska tänka på detta. Vilken fara utgör egentligen
              vargen i vårt samhälle?
            </seg>
            <seg n="838ebee4">
              Våra rovdjur är en värdefull resurs i naturen och inte bara ett
              problem, som det alltför ofta framställs i debatten. Vargar ylar
              när de ska berätta för familjemedlemmarna var de är eller tala
              om för andra vargar att området är upptaget. Jag hoppas verkligen
              att denna kammare gör sitt allra yttersta för att även kommande
              generationer ska ha möjlighet att höra vargens ylande och möta
              våra stora rovdjur i skog och mark.
            </seg>
            <seg n="c185942f">
              Fru talman! Eftersom jag tror att ökad dialog och informationsinsatser
              kan vara ett par av de verktyg som behövs för att minska den illegala
              jakten vill jag yrka bifall till Vänsterpartiets reservation 6
              om samspelet människa och rovdjur.
            </seg>
          </u>
          <note type="speaker" n="c4cd9619">
            Anf. 5 BENGT-ANDERS JOHANSSON (m) replik:
          </note>
          <u who="bengt-anders_johansson_8af42b" xml:id="i-a92b69c2d8911e9d-1" n="1a48f670">
            <seg n="2dff88e7">
              Fru talman! Sven-Erik Sjöstrand gör en jämförelse mellan den
              indiska tigern och vargen. Det är en sällsynt illa vald jämförelse.
              Vargen är ingalunda utrotningshotad som art, vilket den indiska
              tigern måhända är. Den jämförelsen haltar alltså.
            </seg>
            <seg n="6d9a12e4">
              Jag har en fråga till Vänsterpartiets företrädare här i dag.
              Man säger att man är för en översyn. Med viss insinuans drar jag
              dock slutsatsen, i och med att Vänsterpartiet och Miljöpartiet
              är med på en översyn i det här sammanhanget, att denna översyn
              kan ta ett, två, tre, fyra, fem, sex, sju eller åtta år att genomföra.
              Detta är ett exceptionellt bra sätt att stoppa ned det i en långbänk.
              Vad menar Sven-Erik Sjöstrand med översyn? När kommer propositionen
              om § 28?
            </seg>
            <seg n="1068e2c1">
              Sedan hänvisar Sven-Erik Sjöstrand till att det är en svårtolkad
              lag i dag. Låt mig då trötta åhörarna med att läsa upp vad det
              står i utskottets betänkande, alltså majoritetstexten, om att
              man möjligen skulle kunna få hantera detta när det gäller tamdjur:
            </seg>
            <seg n="d0ddd8da">
              Detta bör främst gälla tamdjur som ingår i en näringsverksamhet.
              Även för vissa tamdjursarter som inte ingår i sådan verksamhet
              kan det ibland finnas ett berättigat behov av att kunna döda en
              varg i omedelbart samband med angrepp.
            </seg>
            <seg n="db92316f">
              Hur klart är detta? Vad menas? Och varför litar ni inte på länsstyrelsen?
            </seg>
          </u>
          <note type="speaker" n="e844f159">
            Anf. 6 SVEN-ERIK SJÖSTRAND (v) replik:
          </note>
          <u who="sven-erik_sjostrand_fd7e45" xml:id="i-c4092bf2f8e6810c-1" n="dbd3a6ae">
            <seg n="b9fb71a8">
              Fru talman! Det var intressanta frågor som Bengt-Anders hade.
              Vi får säkert en intressant debatt här i förmiddag.
            </seg>
            <seg n="8d9c3953">
              Den första frågan gällde om en översyn tar ett, två, tre, fyra
              eller åtta år. Det kan inte jag ge något svar på. Kanske regeringen
              kan det. Det är lite synd att vi inte har någon från regeringen
              här i debatten i dag. Det hade egentligen varit bra.
            </seg>
            <seg n="e1284b94">
              Det viktiga tror jag är att vi får en grundlig översyn och att
              vi har kvar vår dialog. Det är viktigt att vi lyssnar på de människor
              som finns i vargtäta områden och skapar oss en förståelse för
              den rädsla som en del upplever. Det tror jag att vi alla är överens
              om.
            </seg>
            <seg n="48e0246b">
              Det är en svårtolkad lag. När man ser över svårtolkade lagar
              gäller det att hitta sätt att få lagen likformig så att den tolkas
              på samma sätt i de södra delarna av landet som i de mellersta
              eller norra. Det tror jag är väldigt viktigt. Att man förenklar
              är också viktigt.
            </seg>
            <seg n="1fad5713">
              Sedan tror jag faktiskt det är bra om Naturvårdsverket i de flesta
              fall har avgörandet i de här frågorna. Jag pratar inte om en centralmakt
              i Helsingfors. Jag tror att man på Naturvårdsverket är så kompetent
              att man lyssnar på länsstyrelserna och på vad som händer runtom
              i landet.
            </seg>
            <seg n="d30caa45">
              Men det är nog också bra att det finns ett litet avstånd från
              det område där de här sakerna sker. När det gäller sådana här
              infekterade frågor kan det vara bra om besluten inte tas på Länsstyrelsen
              i Värmland utan en bit därifrån.
            </seg>
          </u>
          <note type="speaker" n="d8e9a6b5">
            Anf. 7 BENGT-ANDERS JOHANSSON (m) replik:
          </note>
          <u who="bengt-anders_johansson_8af42b" xml:id="i-a92b69c2d8911e9d-2" n="1a48f670">
            <seg n="fdef7b38">
              Fru talman! Jag delar Sven-Erik Sjöstrands uppfattning på en
              punkt: Det är synd att inte regeringen vill, vågar eller kan delta
              i denna debatt mot bakgrund av den uppmärksamhet den får. Men
              där slutar också överensstämmelsen mellan Vänsterpartiet och Moderaterna
              i den här frågan.
            </seg>
            <seg n="8df77df6">
              Sven-Erik Sjöstrand säger att det inte går att säga hur lång
              tid detta tar, och så fyller han på med att det ska göras en grundlig
              översyn. I min värld innebär detta att det snarare är åtta år
              än ett år vi talar om, om det över huvud taget blir något. Att
              det inte kommer denna mandatperiod är alldeles uppenbart, för
              det tål inte samarbetspartiernas överenskommelse. Här har man
              återigen sålt ut sig på det politiska altaret.
            </seg>
            <seg n="47522987">
              Sedan säger Sven-Erik Sjöstrand att man vill lyssna till människor
              i vargtäta områden. Men det är ju exakt detta som regeringen inte
              gör, och inte samarbetspartierna heller! Om ni ägnade lite engagemang
              åt att lyssna till de människorna skulle ni omedelbart ansluta
              er till den reservation som vi tre borgerliga partier står för
              och som överensstämmer med vad Rovdjursutredningen lade fram i
              sitt förslag.
            </seg>
            <seg n="87ef16f2">
              Sedan, fru talman, var detta oerhört klargörande på en punkt:
              Vänsterpartiet litar alltså inte på landets länsstyrelser. De
              är inkompetenta att ta ansvar för och ge besked i den här typen
              av frågor mycket intressant, må jag säga!
            </seg>
          </u>
          <note type="speaker" n="fdabc8a4">
            Anf. 8 SVEN-ERIK SJÖSTRAND (v) replik:
          </note>
          <u who="sven-erik_sjostrand_fd7e45" xml:id="i-c4092bf2f8e6810c-2" n="dbd3a6ae">
            <seg n="b8c715cd">
              Fru talman! Först vill jag konstatera något som gläder mig: Det
              är bra att vi i alla fall är överens om något, Bengt-Anders. Det
              är ju inte alltid så.
            </seg>
            <seg n="0997f568">
              Jag förstår inte att Bengt-Anders dristar sig att säga att jag
              skulle påstå att landets länsstyrelser är inkompetenta. Det gör
              mig verkligen ledsen. Det har jag inte sagt. Naturvårdsverket
              och vi lyssnar av. Vi vet att det finns oerhört mycket kunskap
              i landets länsstyrelser och bland dem som jobbar med de här frågorna.
              Vi lyssnar av, och vi har en dialog.
            </seg>
            <seg n="d47adb7b">
              Att man fattar vissa beslut på central nivå behöver inte betyda
              att man inte tar vara på all den kunskap som finns ute i landet
              hos intresseorganisationer, rovdjursorganisationer och jägarföreningar.
              Det är viktigt att vi har den här dialogen och att vi har respekt
              för varandra.
            </seg>
            <seg n="7dd769df">
              Vad jag menar är att när det är väldigt infekterade frågor dras
              man med, och då kan det vara svårt att fatta beslut, kanske i
              Värmland, därför att opinionen är av den arten att det blir svårt.
              Därför är det nog bra att sådana här känsliga beslut kan tas av
              Naturvårdsverket eller att man tar dem centralt. Jag tror faktiskt
              det.
            </seg>
            <seg n="fb851756">
              Sedan tror jag att vi måste göra mycket för att förebygga. Vi
              måste ha informationsinsatser. Vi måste kanske också öka polisens
              resurser när det gäller att förebygga och förhindra illegal jakt.
            </seg>
            <seg n="0e6e2aaa">
              Det är en diskussion som pågår här i dag. För att vi ska få en
              bra rovdjurspolitik tror jag att det är viktigt att det finns
              respekt och att vi visar att samhället för in resurser.
            </seg>
          </u>
          <note type="speaker" n="2a44c215">
            Anf. 9 JAN ANDERSSON (c):
          </note>
          <u who="jan_andersson_252590" xml:id="i-894c63a451e98ab2-0" n="869b3d99">
            <seg n="213f3ccb">
              Fru talman! Betänkandet vi behandlar i dag handlar om skyddsjakt.
              Som ingång i mitt inlägg vill jag säga att det är oerhört viktigt
              att vi har värnandet om den biologiska mångfalden som grund i
              diskussionen. Jag anser att varje generation har ett ansvar för
              att lämna över lika många arter i vår herres hage som vi mottog
              när vi kom till jorden. Detta måste vi ha som mål och som grund
              i diskussionen.
            </seg>
            <seg n="1ab1e0b1">
              Då gäller det att skapa långsiktigt livskraftiga rovdjursstammar.
              För att göra det krävs det att vi har en acceptans. Det krävs
              en acceptans för en rovdjurspolitik och då krävs det också en
              acceptans och en förståelse för de regler som vi har ställt upp.
              Då tänker jag bland annat på lagar som § 28. Det krävs att vi
              har en förståelig och accepterad skrivning för att kunna grunda
              en accepterad och förståelig rovdjurspolitik i sin helhet.
            </seg>
            <seg n="34682776">
              För att uppnå detta krävs det att vi tar människors oro på allvar.
              Det råder ingen tvekan om att det finns en oro bland människor
              för att deras djur ska bli angripna. Vare sig det gäller hundar
              eller får finns det oomtvistligt en oro. Det finns också en stark
              känsla av vanmakt. Anledningen är att i de fall man får sina djur
              angripna har man ingen möjlighet att själv ingripa. Om man gör
              det riskerar man som laglydig medborgare att ställas inför krav
              på skadestånd på sexsiffriga belopp.
            </seg>
            <seg n="ec27ee3d">
              Detta är en oro och en vanmakt som inte finns här ute på Drottninggatan.
              Den finns självfallet i de bygder där man möter vargen där vargen
              finns. Det gör att det ställs lite extra starka krav på kammaren
              för att sätta sig in i situationen. Det är ju ganska lätt att
              se det hela från Helsingforsshorisonten.
            </seg>
            <seg n="8388e6bb">
              För mig är det oerhört viktigt att vi lyckas bryta denna känsla
              av vanmakt. Det är därför bra att man annonserar en förändring
              av 28:an. Det är så jag har uppfattat det; man ska inte göra en
              översyn för att göra en översyn utan man vill göra en förändring
              i skrivningarna. Vi kan väl få bekräftat av majoritetssidan att
              det är så vi ska uppfatta det. Men jag förstår inte varför det
              ska ta så oerhört lång tid när regeringen ska göra någonting.
            </seg>
            <seg n="8a93b695">
              Vi behöver också förbättra dialogen och samråden mellan jägarorganisationer,
              naturvårdsverk och övriga aktörer som är intresserade av rovdjursfrågan.
              Det är något som vi fick tydligt belyst under den hearing som
              vi har haft. Detta är ett medel för att bryta den vanmaktskänsla
              som finns.
            </seg>
            <seg n="0a55a794">
              Jag anser även att vi behöver öka länsstyrelsernas befogenheter.
              Detta har flera talare varit inne på här tidigare. Det behövs
              för att öka den lokala förankringen och för att bryta känslan
              av vanmakt, som är en av huvudbitarna i detta. Jag yrkar bifall
              till reservation 3.
            </seg>
          </u>
          <note type="speaker" n="552b7891">
            Anf. 10 RUNE BERGLUND (s):
          </note>
          <u who="rune_berglund_92d591" xml:id="i-4b17741bc9fc4897-0" n="98325086">
            <seg n="6f6f40f5">
              Fru talman! Sedan vi debatterade rovdjursfrågor och skyddsjakt
              senast har några saker hänt som vi har anledning att samtala om
              i dag.
            </seg>
            <seg n="3a3e9a48">
              Många av oss har varit ute och deltagit i vargdebatter. Vi har
              lyssnat på många människor med stort engagemang. Jag bestämde
              mig tidigt för att inte spara någon möda när det gäller att försöka
              sätta mig in i de problem och förhållanden som folk beskriver.
              Många berättelser har det blivit om möten med vargen, om hundar
              som råkat illa ut, om jakt med hund som inte längre går att bedriva
              på samma sätt som tidigare, om tamboskap som har blivit rivna
              och dödade, om nyttan med rovdjursstängsel, om för- och nackdelar
              med att stängsla i förhållande till skyddet man får och om nackdelarna
              för annat djurliv och friluftsliv. Jag tycker att vi har fått
              en bra bild av hur folk vill att umgänget med rovdjuren ska fungera.
            </seg>
            <seg n="69ab7e18">
              Det har kommit många synpunkter på vargens sätt att etablera
              sig: De flesta vargrevir är etablerade på endast 12 % av landets
              yta. Vargen borde sprida sig söderut och tillåtas etablera sig
              längre norrut för att lätta på trycket. Vi borde införa regionala
              kvoter för revirhävdande rovdjur för att undvika stark koncentration.
              Besluten om rovdjursförvaltningen borde föras ut, närmare människorna
              som berörs.
            </seg>
            <seg n="ca1b52cb">
              Inte i något sammanhang som jag kan påminna mig har någon sagt
              att vi inte ska ha rovdjur i Sverige. När man summerar alla möten
              och samtal finns två huvudsakliga frågor som har återkommit varje
              gång. Den ena gäller förvaltningen eller, som man säger när det
              gäller vargen, bristen på förvaltning. Den andra gäller skyddsjakt
              på initiativ av enskild utan tillstånd, det vill säga § 28 i jaktförordningen,
              som många har nämnt här i dag.
            </seg>
            <seg n="4f014a08">
              I frågor om skyddsjakt av enskild enligt § 28 har vi kunnat se
              att domstolarna har varit försiktiga när de har prövat fall av
              så kallat nödvärnsingripande i samband med vargangrepp på tamboskap.
              Det tror jag är en klok inställning. Det har visat sig vara svårt
              att tolka paragrafens exakta innebörd. Vad får man och vad ska
              man göra och när får man ingripa? I det sammanhanget gör vi nu
              ett tillkännagivande till regeringen om att komma med förslag
              på en ny skrivning som ska ta fasta på en ökad rättssäkerhet samtidigt
              som vi givetvis inte vill rubba de fastlagda målen för rovdjurspolitiken.
            </seg>
            <seg n="d8211a52">
              När det gäller arbetet med förvaltningsplaner säger vi att regeringen
              bör se över samarbetet med berörda myndigheter vad gäller all
              skyddsjakt. Vi tror att det är nyckeln till en högre acceptans
              bland landsbygdsbefolkningen när det gäller rovdjursförekomst
              att man kan känna stödet från en tydlig förvaltningsorganisation
              som finns nära människorna.
            </seg>
            <seg n="862da389">
              Det är många som har påpekat att vi nu borde starta en utredning
              som utvärderar rovdjurspolitiken i dess helhet. Men något sådant
              tillkännagivande om en sådan utredning föreslås inte i betänkandet.
            </seg>
            <seg n="4799ea95">
              När vi läser Naturvårdsverkets redovisning till regeringen kan
              vi däremot konstatera att man på ett bra sätt utvecklar och förfinar
              förvaltningsmodeller. Det är viktigt att verket får tid på sig
              att fortsätta det arbetet. Det gör man i stor utsträckning tillsammans
              med Rovdjursrådet. Vår uppfattning är att vi bör vänta ytterligare
              en tid innan vi utvärderar rovdjurspolitiken, lämpligen kanske
              när vi anser att vi uppnått uppsatta delmål för varg och för järv.
            </seg>
            <seg n="f015a06f">
              Fru talman! Många riksdagsledamöter har jobbat hårt med rovdjurspolitiken.
              I samband med att vi startade utskottsbehandlingen anordnade utskottet
              den 2 mars en hearing i riksdagen. Den gav oss riksdagsledamöter
              och andra som arbetar med rovdjursförvaltning på olika sätt en
              bra genomgång av läget. Hearingen finns för övrigt redovisad i
              sin helhet i betänkandet.
            </seg>
            <seg n="8d659c48">
              Vi går nu vidare. I det arbetet är det viktigt att vi hittar
              bra sätt att förhålla oss till rovdjuren så att vi så småningom
              känner att vi till alla delar kan uppfylla de artförpliktelser
              som vi åtagit oss i internationella konventioner och i EU-direktiv.
            </seg>
            <seg n="3ede70ab">
              Det blir riksdagens, regeringens, Naturvårdsverkets, de regionala
              myndigheternas och lokala rovdjursgruppernas uppgift att skapa
              en bra förvaltningsorganisation som ger människorna i vårt land
              en trygghet som gör att man kan nyttja sin allemansrätt, sin jakträtt
              och driva sina boskapsnäringar i samklang med naturen.
            </seg>
            <seg n="87db4470">
              Med detta, fru talman, vill jag yrka bifall till förslaget i
              betänkandet och avslag på samtliga reservationer.
            </seg>
          </u>
          <note type="speaker" n="50065e50">
            Anf. 11 BENGT-ANDERS JOHANSSON (m) replik:
          </note>
          <u who="bengt-anders_johansson_8af42b" xml:id="i-a92b69c2d8911e9d-3" n="1a48f670">
            <seg n="c99d1fc9">
              Fru talman! Det var ett välbalanserat inlägg från Rune Berglund,
              som också får stå ansvarig för regeringsmakten här i dag. Det
              hade naturligtvis varit roligare om jordbruksministern hade funnits
              på plats, men vi är övertygade om att det finns sådana kontakter
              inom det socialdemokratiska partiet att det är regeringens talan
              som förs här, åtminstone hoppas jag det.
            </seg>
            <seg n="d8648837">
              Frågan är oerhört viktig när man pratar om det här med översyn.
              Därför vill jag fråga Rune Berglund: När kommer propositionen,
              som behandlar § 28? Blir det före valet 2006, eller blir det efter?
              Den grova preciseringen tror jag går att åstadkomma från Rune
              Berglunds sida.
            </seg>
            <seg n="96e478ee">
              Sedan gäller det vilka djur som man ska få möjlighet att skydda.
              Jag har läst upp det tidigare. Det handlar om den sällsynt krystade,
              oklara och komplicerade skrivningen i betänkandets majoritetstext.
              Är det boskap, eller är det tamdjur? Det kan inte vara så svårt
              att svara på. Det är antingeneller. Och varför ser inte regeringen
              att länsstyrelsen skulle kunna vara kompetent nog att hantera
              de här frågorna? Den är ändå regeringens förlängda arm som finns
              ute i respektive län med just närkontakt, med kunskap om de lokala
              förhållandena.
            </seg>
          </u>
          <note type="speaker" n="e42291e1">
            Anf. 12 RUNE BERGLUND (s) replik:
          </note>
          <u who="rune_berglund_92d591" xml:id="i-4b17741bc9fc4897-1" n="98325086">
            <seg n="87a1c164">
              Fru talman! Den första frågan var: När kommer ett förslag på
              en ny skrivning i § 28? Det är naturligtvis en fråga som vi inte
              kan besvara här. Det jag kan säga är att vi från socialdemokraternas
              sida naturligtvis önskar att regeringen kan komma med ett förslag
              så snart som möjligt. Vi tror att det faktiskt skulle gynna rovdjursstammens
              utveckling. Framför allt skulle det bli lugnare ute i bygderna
              om man skulle kunna åstadkomma en skrivning som gör att man vet
              vad man får göra.
            </seg>
            <seg n="dc76c59a">
              Jag förstod inte riktigt frågan om boskap och tamdjur, men för
              min egen del vill jag säga att det nog inte är någon större skillnad
              i det fallet. Även om det i betänkandet sägs att djur i näringsverksamhet
              är viktigare kan väl även andra djur vara väl så viktiga.
            </seg>
            <seg n="c5a340ed">
              Länsstyrelsens kompetens finns. Jag tror att när vi utvecklar
              förvaltningsplanerna kommer mer och mer ansvar att läggas just
              på länsstyrelsen.
            </seg>
          </u>
          <note type="speaker" n="d2c5c25f">
            Anf. 13 BENGT-ANDERS JOHANSSON (m) replik:
          </note>
          <u who="bengt-anders_johansson_8af42b" xml:id="i-a92b69c2d8911e9d-4" n="1a48f670">
            <seg n="dbac5121">
              Fru talman! Det är vällovligt att Rune Berglund är överens med
              mig i ett fall. Vi är överens om att det gynnar rovdjuren när
              § 28 ändras jag utgår från att det blir en uppluckring. Då är
              det lite anmärkningsvärt, fru talman, att Rune Berglund inte använder
              sig av möjligheten att förändra lagen nu. Vi skulle alltså i dag
              kunna ändra denna lag enligt Rovdjursutredningens förslag.
            </seg>
            <seg n="20ec2b63">
              Texten finns. Det är klappat och klart. Varför? Vad är det för
              fel på reservation 3, alltså Rovdjursutredningens förslag? Det
              skulle jag vilja höra socialdemokraternas företrädare tala om.
              Vad är det för fel på Rovdjursutredningens förslag?
            </seg>
            <seg n="41885718">
              Det är glädjande att höra Rune Berglunds tolkning, att det gäller
              alla djur, alltså tamdjur i ett brett perspektiv, det vill säga
              katter och hundar etcetera. Då blir det oerhört intressant. Det
              är därför som jag nu lyssnar på de olika samarbetspartierna. Vilket
              inflytande har Socialdemokraterna i denna fråga? Vi tycks ju kunna
              vara överens att det ska gälla i ett vidare perspektiv. Då framstår
              det för mig ännu mer oklart varför Socialdemokraterna inte kan
              ställa upp och göra förändringen i dag utan drar det i långbänk.
              Det blir en långbänk om man väljer samarbetspartier som Vänstern
              och Miljöpartiet.
            </seg>
          </u>
          <note type="speaker" n="d7919c61">
            Anf. 14 RUNE BERGLUND (s) replik:
          </note>
          <u who="rune_berglund_92d591" xml:id="i-4b17741bc9fc4897-2" n="98325086">
            <seg n="ab27737b">
              Fru talman! I Sverige stiftar vi normalt inte lagar i riksdagen
              utan det gör vi på förslag från regeringen, förslag som till och
              med är en vända hos Lagrådet. Det är skälet till att vi anser
              att det måste gå den vägen. Det måste beredas på det sätt som
              den svenska grundlagen förutsätter.
            </seg>
          </u>
          <note type="speaker" n="7a82773b">
            Anf. 15 JAN ANDERSSON (c) replik:
          </note>
          <u who="jan_andersson_252590" xml:id="i-894c63a451e98ab2-1" n="869b3d99">
            <seg n="28486314">
              Fru talman! Jag ska återupprepa den fråga som Bengt-Anders ställde.
              Jag tror att Rune svarade: så snart som möjligt.
            </seg>
            <seg n="1c4401fc">
              Eftersom Rune är en erfaren ledamot i det här huset borde han
              väl kunna precisera vad så snart som möjligt betyder för en ledamot
              som inte är fullt så erfaren. Är det ett år eller två år?
            </seg>
            <seg n="f9a7751e">
              Sedan undrar jag varför man inte låter länsstyrelserna få större
              beslutsmakt. Det är en utmärkt ingång för att öka det lokala engagemanget.
              Jag undrar också om Rune ser någon begränsning för hur stor stam
              av rovdjur man kan tänka sig inom begränsade geografiska områden.
            </seg>
          </u>
          <note type="speaker" n="9c24b412">
            Anf. 16 RUNE BERGLUND (s) replik:
          </note>
          <u who="rune_berglund_92d591" xml:id="i-4b17741bc9fc4897-3" n="98325086">
            <seg n="028962b0">
              Fru talman! Vi säger: så snart som möjligt. Vi vet att det är
              regeringen som avgör när man kan göra detta. Det kan bero på vilken
              arbetsbelastning man har. Det beror på många olika saker. Men
              jag vill upprepa att när vi säger så snart som möjligt är vårt
              absoluta önskemål just det som orden innebär, att vi ska få tillbaka
              det här förslaget så snart som möjligt, att det inte ska ta flera
              år att komma till riksdagen med ett förslag.
            </seg>
            <seg n="fd93f08f">
              När det gäller länsstyrelsens ansvar står det också i betänkandet
              att vi tycker att man bör samarbeta mera med andra organisationer
              när det gäller all förvaltning. När det gäller till exempel björnen
              kan vi ju se att Naturvårdsverket ger länsstyrelserna mer och
              mer uppdrag, större och större befogenheter. Jag tror att när
              vi når de uppsatta målen även för de andra rovdjuren kommer samma
              företeelse att inträda, att länsstyrelserna får ett större och
              större inflytande.
            </seg>
          </u>
          <note type="speaker" n="2942ae47">
            Anf. 17 JAN ANDERSSON (c) replik:
          </note>
          <u who="jan_andersson_252590" xml:id="i-894c63a451e98ab2-2" n="869b3d99">
            <seg n="a2e3b808">
              Fru talman! Vi har under året kunnat följa hur dialogen fungerar
              eller snarare inte fungerar, enligt mitt sätt att se det. Tycker
              Rune Berglund med lodjursexemplet i färskt minne att dialogen
              fungerar bra mellan myndigheter och jägarorganisationer? Om inte,
              vad avser majoriteten göra för att förbättra dialogen?
            </seg>
          </u>
          <note type="speaker" n="6447a202">
            Anf. 18 RUNE BERGLUND (s) replik:
          </note>
          <u who="rune_berglund_92d591" xml:id="i-5693cacab86e4d10-0" n="98325086" next="i-848c972c0774a2c2-0">
            <seg n="f0d87f51">
              Fru talman! När det gäller frågan om lodjuren har vi sett att
              jägarorganisationerna och Naturvårdsverket inte är överens om
              den jaktsäsong som har varit. Det är väl ett skolexempel på att
              man bör ha större kontaktytor och mer dialog för att lösa den
              typen av frågor. Definitivt klart är att vi i riksdagen inte ska
              ha något inflytande på frågor som gäller hur många djur som får
              skjutas och vad licensjakt innebär. Det är frågor som måste lösas
              mellan parterna.
            </seg>
          </u>
          <note n="28b62b9b">
            Anf. 19 SVERKER THORÉN (fp):
          </note>
          <u who="rune_berglund_92d591" xml:id="i-848c972c0774a2c2-0" n="98325086" prev="i-5693cacab86e4d10-0">
            <seg n="f9a64088">
              Fru talman! Synen på våra rovdjur, särskilt vargen, är mycket
              omdebatterad och kontroversiell. Debatten om rovdjurspolitiken,
              främst vargen, handlar om en klassisk liberal fråga, naturvården.
              För Folkpartiet liberalerna är debatten mycket angelägen och viktig.
              Anledningen till detta är att det är vargen som löper störst risk
              att utrotas men också att vargen är det rovdjur i Sverige som
              i dag väcker mest känslor.
            </seg>
            <seg n="5a178959">
              Apropå känslor är vårt ansvar för debattklimatet och vad som
              sägs i den här frågan mycket stort. Det gäller oss riksdagsledamöter,
              även intresseorganisationer och enskilda medborgare. I dag är
              debattklimatet ofta ohållbart. Medierna hakar på och förstorar
              de högljudda konfliktskapande debatterna. Vi har ett slags främlingsfientlighet
              i debatten om varg. Medievinklingen har haft en stark slagsida
              till rovdjurens nackdel. Vulgärdebatten gynnar ingen, vare sig
              varg eller människa, och måste brytas. För det har vi alla ett
              stort ansvar.
            </seg>
            <seg n="52025575">
              Den grundläggande inställningen hos en överväldigande majoritet
              svenskar är att rovdjuren är en viktig tillgång i vår svenska
              fauna. Till exempel tycker 90 % att varg ska finnas i Sverige,
              71 % att det ska finnas fler än i dag. Intresset för våra stora
              rovdjursarter har också ökat. Det märks i det antal rovdjurscentrum
              som har etablerats i Sverige på några platser där rovdjuren lever.
            </seg>
            <seg n="83ec83bc">
              Rovdjurens farlighet för människor har under de senaste åren
              debatterats flitigt. Oavsett vilken inställning den enskilde individen
              har i frågan är det självklart att denna rädsla måste mötas med
              respekt och tas på största allvar. Samtidigt får vi inte låta
              signaler från sagorna prägla vargdebatten. Björn borde ju skrämma
              oss betydligt mer men gör det tydligen inte.
            </seg>
            <seg n="a072d5fd">
              Det är avgörande att vi finner lämpliga metoder att möta oro,
              skapar vägar för snabba kontakter med myndigheter och ökar kunskapen
              om rovdjuren. I betänkandet påpekas att det inte räcker med enkel
              faktainformation utan att det krävs dialog och delaktighet i förvaltningen
              av de stora rovdjuren. Här har regeringen ett stort ansvar.
            </seg>
            <seg n="bf0f0ebe">
              Fru talman! Folkpartiet liberalerna vill understryka vikten av
              att detta också sker i de regionala rovdjursgrupperna som nu växer
              fram och i det nationella rovdjursrådet. Det är mycket viktigt
              för att inte säga avgörande för den fortsatta utvecklingen att
              de går från informationsöverföring till att bli forum där åsikter
              förs fram, tas emot, diskuteras och verkligen resulterar i någonting
              konkret. Fokus på konkretion och problemlösning kommer att ge
              stöd för livskraftiga stammar av våra rovdjur. Folkpartiet anser
              att det är mycket viktigt med lokalbefolkningens stöd i och acceptans
              för detta arbete.
            </seg>
            <seg n="69eee3dd">
              En av de mest kontroversiella aspekterna i vargfrågan är frågan
              om hur många vargar det krävs för att säkra artens överlevnad.
              Folkpartiet anser att vi bör komma bort från sifferexercis och
              att det primära är att vi ska ha en livskraftig stam.
            </seg>
            <seg n="8f50ca81">
              Just nu fokuseras debatten på hur och när vi ska skjuta rovdjuren,
              när den största utmaningen egentligen är hur vi ska bevara dem.
              Den långsiktiga lösningen måste bygga på att vi lär oss samexistens
              med rovdjuren, även med vargen. Självklart ska vi arbeta för att
              förebygga och minimera angreppen av varg på tamdjur, dels av respekt
              för den oro, det merarbete och de kostnader som det orsakar tamdjursägarna
              och jägarkåren, dels för att öka acceptansen för rovdjuren. I
              dagsläget med små och sårbara rovdjursstammar måste fokus ligga
              på skadeförebyggande åtgärder och snabb och full ersättning för
              de skador som uppstår.
            </seg>
            <seg n="f2956610">
              Ökade insatser för att förebygga rovdjursangrepp bör göras, och
              samhällets bidrag bör, om det visar sig nödvändigt, öka. Det har
              på senare år skapats betydligt bättre möjligheter att skydda tamdjur
              med vargsäkra elstängsel till exempel. Dessutom bör information
              om förebyggande åtgärder förbättras. Åtgärder bör börja genomföras
              så snart tecken finns på en kommande expansion i nya områden.
            </seg>
            <seg n="e3ef34e1">
              Fru talman! En av de svåraste frågorna när det gäller varg är
              vilken typ av jakt som ska få bedrivas för att förebygga skador
              av vilt, så kallad skyddsjakt. Eftersom vargen utgör en viss fara
              framför allt för renar och tamdjur som till exempel får har det
              sedan lång tid rests krav på att det ska bli möjligt att bedriva
              jakt på den vargstam som i dag existerar.
            </seg>
            <seg n="49cf2351">
              Folkpartiet liberalerna anser att vi har ett ansvar för att vargstammen
              blir livskraftig och avstyrker därför annan jakt än nödvärnsjakt
              när det gäller varg. I enstaka fall är skyddsjakt då och då nödvändig
              och även i dag fullt möjlig. Det är viktigt att påpeka det eftersom
              det mycket ofta glöms bort i debatten. Lika viktigt är att påpeka
              att vi faktiskt ännu inte har nått längre än halvvägs till det
              mål som hittills satts av riksdagen för vår vargstam.
            </seg>
            <seg n="7bdc724e">
              Folkpartiet anser att Naturvårdsverket ska ha det övergripande
              ansvaret att besluta i skyddsjaktsfrågor. Vi anser att detta inrymmer
              en möjlighet men inte en skyldighet för verket att delegera beslutsfattande
              till länsstyrelsen.
            </seg>
            <seg n="e9f311cb">
              Nödvärnsjakten, rätten att försvara sig och de sina, är självklar,
              men utformningen av reglerna bör ses över. Om vi ska kunna öka
              förståelsen för rovdjurspolitiken kan vi inte ha ett regelverk
              som är svårtolkat och otydligt formulerat. Därför stöder Folkpartiet
              liberalerna utskottets initiativ om ett tillkännagivande om en
              samlad översyn av reglerna när det gäller att ingripa för att
              avvärja angrepp av stora rovdjur på tamdjur, bland annat § 28
              i jaktförordningen.
            </seg>
            <seg n="0dc9c3c1">
              Tillsammans med tidigare åtgärder krävs en kraftfull satsning
              för att motverka den tjuvjakt som just nu kanske är det allvarligaste
              hotet mot vår vargstam. Hittills är två personer dömda för grovt
              jaktbrott. Tips till polisen bearbetas inte, utredningar läggs
              ned och prover som sänts in försvinner. Forskarna anser att 5060
              vargar kan ha dödats illegalt de senaste fyra åren. Ansvaret på
              regering och riksdag att få en förändring till stånd är stort.
            </seg>
            <seg n="2ac8b2a4">
              Fru talman! Det oreserverade rovdjurshatet, som endast uttrycks
              av ett fåtal svenskar, tillhör en förgången tid, då kunskaperna
              om de stora rovdjuren var små, och då förlusten av en ko eller
              några får kunde innebära att svälten stod för dörren. I dag har
              vi bättre kunskaper, en helt annan ekonomisk situation och mycket
              goda möjligheter att värna de vilda rovdjuren. Men det krävs saklig
              diskussion, korrekt och snabb information, lokal förankring och
              dialog, snabba kontaktvägar mellan lokal och regional nivå och
              riksnivå, nog med resurser till förebyggande åtgärder, ersättning
              och ett tydligt och lättolkat regelverk.
            </seg>
          </u>
          <note n="f7dea6da">
            Fru talman! Jag yrkar bifall till förslaget i betänkandet.
          </note>
          <note type="speaker" n="949d41c2">
            Anf. 20 ÅSA DOMEIJ (mp):
          </note>
          <u who="asa_domeij_0a2a21" xml:id="i-47c36716a878764a-0" n="cf16069e">
            <seg n="5a443cab">
              Fru talman! Ledamöter! Kampen mellan människan och rovdjuren
              är en gammal kamp. Det fanns en tid då det handlade om överlevnad
              i väldigt stor utsträckning. Dels handlade det om konkurrens om
              jaktbyten mellan rovdjuret människa och de andra rovdjuren, dels
              om konkurrens när det gällde vem som skulle få utnyttja människans
              tamdjur.
            </seg>
            <seg n="28ea62f7">
              Sven-Erik Sjöstrand gjorde en väldigt fin beskrivning av den
              här historiska utvecklingen, så jag behöver inte upprepa den.
            </seg>
            <seg n="1acc7a19">
              Det jag ser som ett problem är att mycket av den gamla rovdjursskräcken
              som var berättigad förr fortfarande finns kvar. I dag har vi en
              väldigt hög levnadsstandard. Vi är ändå världens överklass. Vår
              vällevnad hotas inte av rovdjuren.
            </seg>
            <seg n="f1e18860">
              Bengt-Anders Johansson tog särskilt upp problemet att det också
              är kära husdjur till oss som dödas. Han nämnde till exempel kaniner
              och andra smådjur. Jag förstår att det är väldigt tragiskt för
              dem som drabbas. Jag har själv drabbats, och säkert många av oss
              här. Men det stora hotet mot dem är jakthundarna.
            </seg>
            <seg n="8a1317b7">
              Jakthunden är också ett rovdjur. Vill Bengt-Anders Johansson
              förbjuda jakt med lösspringande hund? Det vill i varje fall inte
              jag. Jag anser att man får hantera den sorgen och de tragedierna
              som blir hur tråkigt det än kan vara i det enskilda fallet.
            </seg>
            <seg n="9d270c24">
              Det finns andra rovdjur än de stora rovdjuren som också tar våra
              husdjur. Ta till exempel rävar och rovfåglar. Men det är inte
              alls samma hat mot dem som mot vargen. Kanske är det de gamla
              sagorna som spelar in och som gör att vi tycker så illa om vargen.
            </seg>
            <seg n="a7ede68d">
              Björnen har vi lättare att acceptera. Kanske är det för att vi
              är vana vid kramdjur. Vi får kramnallar som små. Kanske är ett
              sätt att skapa större förståelse att vi introducerar kramvargen
              som är mjuk och gosig till våra barn. Då kanske vi kan lära oss
              att tycka bättre om även det rovdjuret.
            </seg>
            <seg n="67484391">
              Sverker Thorén sade mycket klokt om den onyanserade debatten
              och det höga tonläget. I medierna skapas en felaktig bild av landsbygdsbefolkningen.
              Där framställs landsbygdsbefolkningen som fanatiska rovdjurshatare
              fastän det ändå bara handlar om ett fåtal.
            </seg>
            <seg n="634ff71b">
              Det finns många som ser problem hur ska jag kunna skydda mina
              får? och så vidare men som ändå accepterar rovdjuren. Sedan kan
              det ibland vara så att de som gärna vill ha rovdjur på landsbygden
              kanske inte vågar uttrycka sin åsikt för att det finns ett fåtal
              som är väldigt aggressiva mot rovdjuren och också aggressiva mot
              dem som vill ha rovdjur.
            </seg>
            <seg n="1d6c981d">
              Det är ett enigt utskott som skriver att det största hotet mot
              dagens rovdjursstammar är den illegala jakten. Det måste bli en
              signal till polisen att vi måste göra någonting här. Det är tjuvjakten
              som är ett sådant stort hot att det kanske blir så att en del
              rovdjursstammar inte överlever.
            </seg>
            <seg n="d5c05087">
              Det har talats rätt så mycket här om att man behöver förtydliga
              28 §. Det skrivs också i utskottsbetänkandet. Bengt-Anders Johansson
              tycker att det tar väldigt lång tid med översynen. För några veckor
              sedan kom Naturvårdsverket med ett par olika förslag till hur
              förordningen skulle kunna ändras. Regeringen har i varje fall
              fått in förslag. Jag tänkte kommentera de två förslagen. Det finns
              ett som jag tycker är intressant att arbeta vidare med och ett
              som jag är kritisk till.
            </seg>
            <seg n="0baaad83">
              Det ena förslaget innebär att man ska ha ett krav på sig att
              försöka skrämma bort vargen först men att man ska kunna få skjuta
              innan någon skada har skett. Däremot tar man bort att man ska
              befara ett nytt angrepp, något som är svårt att bevisa. Detta
              har Naturvårdsverkets jurist varit väldigt kritisk till.
            </seg>
            <seg n="92c29151">
              Han skriver så här i ett särskilt yttrande: Den nya lydelsen
              medför att frånvaron av skada inte innebär något bevis för olagligt
              dödande. Med stor sannolikhet kommer därför en tilltalad i sådana
              här mål att regelmässigt frias på grund av brist på bevis. Ändringen
              medför då stor risk att respekten för rättsordningen går förlorad.
              Det är hårda ord från juristen. Det kan komma att uppfattas som
              att det är liten eller ingen risk att åtalas för jaktbrott när
              man dödar ett rovdjur även om något angrepp inte varit aktuellt.
              Blir detta en allmän uppfattning har 28 § helt förlorat sin betydelse
              och det förefaller stå ägare eller vårdare av tamdjur fritt att
              döda rovdjur av skilda anledningar utan risk för ansvar. Det gör
              att jag är väldigt kritisk mot den formuleringen.
            </seg>
            <seg n="08e6663c">
              Sedan finns ett annat alternativt förslag som är intressantare.
              Det innebär att man får krav på sig att försöka skrämma bort vargen
              i första hand men att man efter att ett angrepp har skett inte
              behöver befara ett nytt angrepp. Det är något som jag tycker är
              intressant att gå vidare med när det gäller hägnade djur. I övrigt
              måste vi fundera på andra lösningar än att skjuta rovdjuren när
              vi har konflikter mellan människa och rovdjur.
            </seg>
            <seg n="fd49dba2">
              Det handlar till exempel om rovdjursersättningarna för dem som
              får sina djur rivna. Där är ersättningarna bättre tack vare att
              Miljöpartiet har varit med i budgetsamarbetet än vad de annars
              skulle ha varit. Det är nog bra att se över erättningsfrågan igen.
              Ersättningarna täcker inte riktigt kostnaderna i dag för dem som
              förlorar sina djur.
            </seg>
            <seg n="270ef0d4">
              En annan jätteviktig fråga måste vara att markägare verkligen
              får ersättning för fungerande hägn. Det finns bara ett dokumenterat
              fall där djur har kommit till skada inom ett riktigt vilthägn
              med el, och då var elen inte påslagen. Instängsling är något som
              är väldigt effektivt. Där bör vi se över möjligheten för markägare
              att kanske också kunna få en del av arbetet gjort.
            </seg>
            <seg n="c8f94d51">
              Sedan handlar det mycket om information och dialog. Om nu de
              flesta ändå är överens om att rovdjuren måste få finnas och vi
              måste lära oss att leva tillsammans med dem måste vi genom ökad
              kunskap kunna få en ökad förståelse. Med bättre möjligheter och
              stöd från samhällets sida för djurägare att kunna skydda sina
              djur tror jag att i stort sett alla människor kommer att kunna
              ställa upp på att alla arter har rätt att finnas till för sin
              egen skull.
            </seg>
          </u>
          <note type="speaker" n="111479bf">
            Anf. 21 BENGT-ANDERS JOHANSSON (m) replik:
          </note>
          <u who="bengt-anders_johansson_8af42b" xml:id="i-a92b69c2d8911e9d-5" n="1a48f670">
            <seg n="d4c204d3">
              Fru talman! Åsa Domeij uppehöll sig en stund vid jämförelsen
              med att hundar är farligare i så måtto att de skulle kunna angripa.
              Det är förvisso sant. Men det är en sällsynt haltande jämförelse.
              Mot en hund får du ingripa innan den har gjort någonting. Den
              jämförelsen går över huvud taget inte att göra.
            </seg>
            <seg n="66e1e8cd">
              Dessutom har en hund i normalfallet en ägare. Det har inte rovdjuren.
              Påträffas en hund utan id-märkning etcetera får polisen avliva
              den. Jag tror att det är så. Det finns ingen jämförelse. Därför
              kan vi undanbe oss den typen av vilseledande jämförelser.
            </seg>
            <seg n="be5bf3fc">
              Sedan uppehöll Åsa Domeij sig vid frågan om man vill ha eller
              inte vill ha rovdjur. Det är icke vad frågan gäller här i dag.
              Frågan gäller huruvida du som tamdjursägare eller om du har andra
              problem med rovdjur ska få en möjlighet att ingripa. Den frågan
              snirklade Åsa Domeij runt utan att vara tydlig.
            </seg>
            <seg n="dbedc59a">
              När det gäller tydlighet är min fråga: Anser Åsa Domeij att det
              är fråga om tamdjur eller boskap, det vill säga näringsverksamhetsdjur?
              Det skulle vara intressant att få reda på. Vilken tidshorisont
              ser Miljöpartiet när det gäller översynen?
            </seg>
            <seg n="2bc0e14f">
              Är det ett evigt förpassande till en långbänk för att slippa
              ta i frågan, eftersom ni underförstått i alla andra sammanhang
              har varit emot en förändring av 28 §? Varför litar inte Miljöpartiet
              på att länsstyrelserna ska kunna hantera den här typen av frågor
              om rovdjur?
            </seg>
          </u>
          <note type="speaker" n="bfd4fe57">
            Anf. 22 ÅSA DOMEIJ (mp) replik:
          </note>
          <u who="asa_domeij_0a2a21" xml:id="i-47c36716a878764a-1" n="cf16069e">
            <seg n="ad81fe69">
              Fru talman! Jag tycker inte alls att min jämförelse med hundar
              är irrelevant i det här sammanhanget. Bengt-Anders Johansson sade
              i sitt anförande att det var så tragiskt att vargen tog smådjur
              som till exempel kaniner.
            </seg>
            <seg n="eea4e4c0">
              Nu säger han att hunden kan man ju ingripa mot men inte mot vargen.
              Men skulle barn, som ofta har de här smådjuren, om de nu hade
              rätt att skjuta varg, springa och hämta en bössa? Sådana här skador
              får man ju när man inte ser om det är en varg eller en hund som
              angriper så att man kan jaga bort den.
            </seg>
            <seg n="f6d56895">
              Tycker man att det är så tragiskt att kaniner, marsvin och höns
              dödas av varg måste man i så fall rent logiskt också vara emot
              att man får jaga med jakthundar som man släpper lösa. Det skulle
              inte jag vilja förbjuda, men det låter som om Bengt-Anders Johansson
              skulle vilja förbjuda det.
            </seg>
            <seg n="3cb07fe6">
              Jag kommenterade den översyn som har påbörjats med ett par olika
              förslag som har lagts fram av Naturvårdsverket. Jag tycker att
              i alla fall det ena förslaget låter intressant att jobba vidare
              med. Genom att verket nu har kommit i gång med sitt arbete borde
              inte översynen behöva ta så fruktansvärt mycket tid egentligen.
              Det borde kunna bli klart ganska snart i sådana fall, hoppas jag.
            </seg>
            <seg n="52b506f0">
              När det gäller länsstyrelsernas roll måste vi ha en balans mellan
              inflytande från länsstyrelserna och från Naturvårdsverket. Naturvårdsverket
              har ändå det övergripande ansvaret för rovdjuren i hela landet.
              Det här är ju djur som rör sig över stora områden.
            </seg>
          </u>
          <note type="speaker" n="929cde1c">
            Anf. 23 BENGT-ANDERS JOHANSSON (m) replik:
          </note>
          <u who="bengt-anders_johansson_8af42b" xml:id="i-a92b69c2d8911e9d-6" n="1a48f670">
            <seg n="4608a5b1">
              Fru talman! Återigen den här sammanblandningen med hundarna.
              Den kopplingen är inte relevant därför att rovdjuren har ett skydd
              som hundar inte har, alltså är det en irrelevant jämförelse.
            </seg>
            <seg n="add28fbb">
              Jag fick inget svar på huruvida det är tamdjur i ett vidare begrepp
              vi talar om eller om det är boskap i näringsverksamhet. Det åtminstone
              borde Miljöpartiet kunna ha en uppfattning om.
            </seg>
            <seg n="6df4290b">
              Sedan hör man sådana här typiska politikersvar att det borde
              inte ta så mycket tid egentligen att åstadkomma en förändring.
              Men, fru talman, med all respekt för Miljöpartiets engagemang
              i regeringsmakten påstår jag att de inte har visat att de har
              bidragit till att snabba upp beslutsprocessen. Ofta försöker man
              via taktiseringar att utnyttja sin situation och fördröja den
              ena förhandlingen efter den andra. Ska jag tolka denna utsago
              blir detta inte klart på den här sidan valet. Då är min fråga
              till Åsa Domeij: Anser Åsa Domeij att det här kommer att vara
              klart före valet 2006 eller inte?
            </seg>
            <seg n="b9b5999f">
              Avslutningsvis, fru talman, vill jag beröra den känslomässiga
              bindningen. Jag lyssnade till en kvinna i Värmland vars fem kvigor
              låg döda en morgon när hon kom ut. Hon beskrev den känsla hon
              hade. Är det enligt Miljöpartiets uppfattning möjligt att få ersättning
              för en känslomässig del eller är det bara marknadsvärdet på djuret
              man vill ersätta när ni talar er varma för detta?
            </seg>
          </u>
          <note type="speaker" n="66596ef4">
            Anf. 24 ÅSA DOMEIJ (mp) replik:
          </note>
          <u who="asa_domeij_0a2a21" xml:id="i-47c36716a878764a-2" n="cf16069e">
            <seg n="c3c3520d">
              Fru talman! Man kan aldrig få ersättning för det känslomässiga.
              Det tycker jag inte att man kan kräva heller. Jag har själv drabbats
              av hund, räv och rovfåglar, men den sorgen får man nog hantera
              på ett annat sätt än med pengar.
            </seg>
            <seg n="00e47635">
              Beträffande hotet mot smådjuren och den sorgen får jag konstatera
              att det kanske var lite dumt av Bengt-Anders Johansson att ta
              in den jämförelsen i debatten. Men det är lätt gjort. Jag vet
              ju själv hur det är när man pratar på från talarstolen.
            </seg>
            <seg n="a3479f3f">
              Vilka djur som det bör handla om var frågan. Jag tycker själv
              att man ska se till att det är inhägnade djur man ska gå efter.
              Distinktionen mellan tamboskap och annat är lite svår. För frigående
              djur som till exempel renar får man jobba på ett lite annat sätt
              med ersättningsfrågorna i stället.
            </seg>
          </u>
          <note type="speaker" n="5e7606f2">
            Anf. 25 PATRIK NORINDER (m):
          </note>
          <u who="patrik_norinder_c2cfb9" xml:id="i-a917ec45ab6bc22a-0" n="7e8864cb">
            <seg n="898f2935">
              Fru talman! Det var onekligen ett intressant replikskifte om
              marsvin med mera. Jag har några inledande konstateranden.
            </seg>
            <seg n="77537a19">
              Vi har i dag en björnstam som är klart underskattad och ligger
              väl över den miniminivå på 1 000 djur som är uppsatt. Bara i mitt
              hemlän Gävleborg och i grannlänet Dalarna kan björnstammen beräknas
              till ungefär 550 individer.
            </seg>
            <seg n="b93371d9">
              Lodjursstammen känner vi till har felskattats genom att man inte
              tagit med ej inventerade områden i värderingen. Lodjuren minskar
              i renbetesområdet men ökar för övrigt.
            </seg>
            <seg n="78f8b21a">
              Vad gäller varg har stammen vuxit snabbt sedan 1990, då det fanns
              ungefär åtta djur. I dag är det en starkt ökande stam från hundra
              djur år 2002. Vi har haft elva föryngringar i Skandinavien under
              2003 som tillsammans med fem revirmarkerande par i Sverige ger
              förutsättningar för ett stort antal föryngringar framöver.
            </seg>
            <seg n="673abb68">
              Fru talman! När vi diskuterar rovdjursfrågan och skyddsjakt är
              det min uppfattning att det finns en låsning vid en sifferexercis
              där det är antalet individer som debatteras. Vi tar mycket lite
              hänsyn till var i Sverige och i vilken omfattning rovdjuren har
              etablerat sig. Sanningen är att det är på en mycket liten del
              av Sveriges yta som huvuddelen av rovdjuren är koncentrerade.
              Det är framför allt i Gävleborgs, Dalarnas, Värmlands och Örebro
              län som vi finner merparten av rovdjuren, alltså på ungefär 20
              % av landets yta.
            </seg>
            <seg n="aa6b7980">
              Var och en kan då förstå att det är orimligt att detta ska accepteras
              av de människor som bor inom de här områdena. Efter att rovdjursstammen,
              framför allt varg, har haft en stark tillväxt sedan 1990 finns
              det nu anledning att börja ta konsekvenserna av den oro och ilska
              över rovdjurspolitiken som finns i Mellansverige.
            </seg>
            <seg n="fdb82fdc">
              Det kan inte vara rimligt eller klokt att fortsätta med den nuvarande
              linjen. Finns det inte acceptans hos ortsbefolkningen eller möjlighet
              att skydda sina tamdjur kommer vi att se mer av illegal jakt,
              något som jag i allra högsta grad anser vara en olycklig utveckling.
              Åsa Domeij ropade på polis. Jag tror inte att det är någon bra
              lösning. Det löser inte det här problemet.
            </seg>
            <seg n="77d9b629">
              Fru talman! Vad gäller vargar anser jag att det är av vikt att
              vi tar hänsyn till deras utbredningsområde i vår del av världen,
              det vill säga vi måste se Skandinavien som en enhet. Det är orimligt
              att inte räkna med utbredningsområdet i Norge.
            </seg>
            <seg n="2fe77468">
              Enligt senare tids forskning behövs en population på 150200 vargar
              i Skandinavien för att hålla god genetisk stam, om en eller två
              immigrerande vargar tillkommer per varggeneration. För att få
              den situationen kommer det att med jämna mellanrum behövas nytt
              blod från Finland eller någon annanstans.
            </seg>
            <seg n="9f2abc2b">
              Enligt dagens rovdjurspolicy ska enstaka föryngringar få finnas
              utanför renskötselområdets åretruntmarker, det vill säga i de
              vidsträckta skogsområdena i östra halvan av Norrland. Det är ett
              område som utgör ungefär halva Sveriges areal, ca 220 000 kvadratkilometer.
              Det ska då jämföras med Bergslagsområdet som är ungefär 85 000
              kvadratkilometer stort.
            </seg>
            <seg n="09565405">
              I de här åretruntmarkerna finns i dag ingen vargetablering, inte
              heller i det 100 000 kvadratkilometer stora området som utgörs
              av åretruntmarker inom renbetesområdet.
            </seg>
            <seg n="dd24678d">
              Den framtida diskussionen bör alltså enligt min mening inriktas
              på hur vi ska kunna hålla en långsiktigt livskraftig vargstam
              som kan accepteras av ortsbefolkningen. Att fortsätta med en ökad
              koncentration inom det 85 000 kvadratkilometer stora mellansvenska
              området finner jag helt orimligt. Förutsättningarna för en spridning
              söderut verkar även de vara av mycket marginell betydelse.
            </seg>
            <seg n="f97d4a05">
              Det här leder mig till att den enda möjligheten är att minska
              koncentrationen i Mellansverige och i stället öka den i norra
              delen av Sverige. Förutom skogsområdena utanför åretruntområdet
              borde det finnas utrymme för etableringar inom de stora markerna
              i renbetesområdets åretruntmarker. Det är naturligtvis känsligt
              för rennäringen men borde inte vara svårare att hantera än den
              alltför starka etableringen i Mellansverige.
            </seg>
            <seg n="3db5a3e8">
              Med detta synsätt skulle även nya invandringar underlättas från
              Finland och den genetiska mångfalden säkerställas. En ny vargpolicy
              skulle alltså byggas på en spridd decimering av individer i Mellansverige
              och en ökning av individer i norra delen av Sverige. Den totala
              volymen i Skandinavien skulle då kunna stanna vid 150200 individer
              och fortfarande vara livskraftig. Det är en volym och en spridning
              som troligen borde kunna tolereras av boende inom vargområden.
              Men det här fordrar även att enstaka vargar som blir alltför närgångna
              i tätbefolkade områden eller som angriper tamdjur får avlivas.
              Därför är det nödvändigt att förändra paragraferna 28 och 27 i
              jaktförordningen så att detta underlättas.
            </seg>
            <seg n="8005f5ab">
              Fru talman! Med detta yrkar jag bifall till reservation 3, och
              för övrigt anser jag att blyammunition ska tillåtas för jakt på
              fastmark.
            </seg>
          </u>
          <note type="speaker" n="3456a027">
            Anf. 26 RUNE BERGLUND (s) replik:
          </note>
          <u who="rune_berglund_92d591" xml:id="i-4b17741bc9fc4897-4" n="98325086">
            <seg n="a6f43fd9">
              Fru talman! Jag skulle vilja ställa en fråga till Patrik Norinder
              om en sak. Den gäller etableringen norrut in i sameområdet, renbeteslandet.
            </seg>
            <seg n="6bc4825c">
              Samerna har sagt att de kan tänka sig att 10 % av renantalet
              kan gå till rovdjursföda. Jag har inte kollat det, men det sägs
              att det motsvarar 30 % av köttproduktionen. Är det inte så att
              samerna redan tar ett stort ansvar för rovdjuren i Sverige? Det
              finns andra rovdjur än varg.
            </seg>
          </u>
          <note type="speaker" n="72b0b8f2">
            Anf. 27 PATRIK NORINDER (m) replik:
          </note>
          <u who="patrik_norinder_c2cfb9" xml:id="i-a917ec45ab6bc22a-1" n="7e8864cb">
            <seg n="88f23f15">
              Fru talman! Jo, det tycker jag att samerna gör. Men på samma
              sätt tar ortsbefolkningen i Mellansverige ett orimligt stort ansvar
              vad gäller decimeringen av bytesdjuren i det området. Det blir
              orimligt att fortsätta med det förhållandet. Vi ser att det i
              många stora områden finns nästan inga älgar kvar. I min närhet,
              i Åmotsområdet, är det nästan noll. Det är inte värt att över
              huvud taget jaga älg.
            </seg>
            <seg n="ae17b99b">
              Lodjuren tar rådjuren i sådan stor mängd att rådjuren hotas av
              utrotning. Det finns inte tillräckligt med bytesdjur.
            </seg>
            <seg n="7a41e4c2">
              Det finns anledning att även diskutera hur vi kan utvidga områdena
              för rovdjuren. Där måste vi självklart ta en debatt om de enorma
              områdena som finns inom renbetesområdena, både åretruntområdena
              och skogsområdena. Sedan kan vi se var någonstans vi kan göra
              det. Men den diskussionen bör föras. Jag är helt medveten om att
              det kommer att bli diskussioner från samerna om de ska behöva
              ta ett ökat ansvar, men jag tycker att det bör kunna lösas på
              ett vettigt sätt.
            </seg>
          </u>
          <note type="speaker" n="e671edc6">
            Anf. 28 RUNE BERGLUND (s) replik:
          </note>
          <u who="rune_berglund_92d591" xml:id="i-4b17741bc9fc4897-5" n="98325086">
            <seg n="dab4efa3">
              Fru talman! Det är klart att detta måste lösas på något sätt.
              Jag tror att lösningen måste, precis som vi försöker göra nu,
              ske utifrån de utgångspunkter och förutsättningar som finns. Om
              nu samerna, som jag sade tidigare, redan låter 10 % av sina renar
              gå till rovdjursföda, är det rimligt att en ännu större procent
              ska gå till föda? Är det inte rimligt att vi försöker utveckla
              den politik vi har i dag, att vi sköter rennäringsområdet för
              sig med de problem som finns där och de rovdjursarter som i huvudsak
              opererar i det området, och att vi sedan försöker klara den andra
              delen på något annat sätt, till exempel med olika typer av förvaltning?
            </seg>
          </u>
          <note type="speaker" n="36ac28eb">
            Anf. 29 PATRIK NORINDER (m) replik:
          </note>
          <u who="patrik_norinder_c2cfb9" xml:id="i-a917ec45ab6bc22a-2" n="7e8864cb">
            <seg n="321adf61">
              Fru talman! Vi måste se en helhet i svensk rovdjurspolitik. Det
              går inte att isolera delar av Sverige från att inte vara med i
              helheten.
            </seg>
            <seg n="39a5b593">
              Delar Rune Berglund min uppfattning att området måste vidgas,
              eller anser Rune Berglund fortfarande att de 20 procenten av rovdjursstammen
              gäller Mellansverige? Kan Rune Berglund tänka sig att vi kan utvidga
              de områdena?
            </seg>
            <seg n="e2d10901">
              Det är min uppfattning att vi måste kunna lösa detta i samförstånd
              med samerna. Det kan hända att de får ta en större andel, men
              den kommer att bli marginell jämfört med i dag. Det finns andra
              bytesdjur. Det är inte bara renar vi talar om.
            </seg>
          </u>
          <note type="speaker" n="022a5429">
            Anf. 30 JÖRGEN JOHANSSON (c):
          </note>
          <u who="jorgen_johansson_5a4bc5" xml:id="i-95cf9a0fed84805f-0" n="90acd078">
            <seg n="1a437dff">
              Fru talman! Jag ska trots dåliga stämband försöka säga några
              ord i frågan.
            </seg>
            <seg n="940acc6c">
              Jakt- och rovdjursfrågorna berör många. Det är en väsentlig fråga
              för landsbygdens folk, och den bör så långt som möjligt avgöras
              av dem. Människor på landsbygden har rätt att känna sig trygga
              i sitt boende. Det får inte vara så att rädslan för rovdjur gör
              att människor tvingas att flytta på grund av att de inte vågar
              låta sina barn gå till skolan på morgonen, tvingas se sina familjemedlemmar
              bitas ihjäl vid jakt eller tvingas se skogen och landsbygden bli
              en död bygd.
            </seg>
            <seg n="bd196a71">
              Det är så det har blivit i många områden. Jag har sett det i
              min hembygd där lon har fått ett oproportionerligt stort genomslag.
              En art har givits rätten att leva på andra arters bekostnad. Det
              är ett synsätt som knappast är förenligt med synen om en biologisk
              mångfald. Det är i det här sammanhanget viktigt att betona att
              även rovdjuren är en del av den biologiska mångfalden och har
              ett berättigande, men det måste ske på ett kontrollerat sätt.
              Som jag ser det har svensk rovdjurspolitik i dag havererat. Debatten
              präglas av överbud. Det ena inlägget framstår som mer överilat
              än det andra. Det är alltifrån jaktgrupper som hävdar att räven
              ska skjutas och skabben ska spridas till lodjuret för att på det
              viset utrota lodjuret, till myndigheter som hävdar att mångmiljonbelopp
              ska satsas på fler poliser för att jaga tjuvjägare i våra bygder.
              Detta sker i en tid då mängder av våldtäktsbrott läggs ned på
              grund av personalbrist inom polisen. Debatten måste sansas. Det
              måste vara en aktiv strävan att skapa en förståelse mellan parterna.
              Det är en direkt nödvändighet om vi ska klara detta på ett vettigt
              sätt. Det går inte att använda makt och via diktat genomdriva
              sin åsikt. Det behöver vara mer av dialog, inte monolog.
            </seg>
            <seg n="eac9f0e3">
              Naturvårdsverkets agerande i samband med lodjursförbudet i vintras
              har skapat en djup folklig vrede, ilska och frustration. Det är
              långtifrån den dialog som regeringens rovdjursutredare talade
              om när rovdjursbeslutet fattades våren 2001. Naturvårdsverket
              uppfattas som att ha kört över hela Landsbygds-Sverige, och det
              är knappast något som skapar förtroende. Det måste vi ändra på.
              Beslut om jakt på lo bör fattas så nära dem som berörs som möjligt.
              Det är därför naturligt att länsstyrelserna ges rätten att besluta
              om detta. I mitt hemlän är loförekomsten flerfaldigt större i
              numerär än vad de västmanländska markerna kan bära. Det har inneburit
              att rådjuret i stort sett har utrotats i stora delar av länet.
              Nu har vargen etablerat sig, och vi ser fram emot samma utveckling
              för älgen.
            </seg>
            <seg n="90d48c79">
              Frågan är vad vi till kommande generationer ska säga när vi ska
              motivera varför det inte finns något vilt i markerna. Lo och varg
              är det ett fåtal som kommer att se. Däremot är det många som gläder
              sig åt att se rådjur, hare och älg ute i markerna. De kommer att
              bli besvikna i framtiden. Är det så vi vill ha det?
            </seg>
            <seg n="a74fd644">
              I dag känns det som om en opersonlig makt styr utvecklingen i
              frågan. Det talades tidigare om vanmakt. Ingen med insikt i frågan,
              och de som bor i bygderna, har förståelse för den rovdjurspolitik
              som förs i dag. Det är dessutom endast i de naturliga markerna
              för rovdjuren som jakten är tillåten alltså renbetesland.
            </seg>
            <seg n="51b23281">
              Som rovdjursfrågan hanteras i dag är dessutom allemansrätten
              i stora delar satt ur spel. Få är de som ger sig ut och plockar
              bär i marker där de är medvetna om att det finns björn och varg.
              Det finns exempel på att de som arbetar i markerna har begärt
              licens på grovkalibriga revolvrar för att kunna skydda sig i sitt
              arbete, det vill säga att det här är en arbetsmiljöfråga. Vad
              är det för samhälle vi håller på att skapa, och vad är effekten
              av detta?
            </seg>
            <seg n="016cc4d8">
              Rovdjursfrågorna kan alltså belysas från en mängd olika infallsvinklar,
              men jag vill betona två saker som står i mycket tydlig dager i
              den här frågan.
            </seg>
            <seg n="7867be69">
              För det första: Vi måste lyssna på folk, ha förtroende för människor
              och låta besluten om jakt ligga på lägsta möjliga beslutsnivå
              och i direkt närhet till landsbygdens folk. Dialog och förståelse
              är nyckelord i den här frågan.
            </seg>
            <seg n="da45ef20">
              För det andra: Vi måste skapa bestämmelser som gagnar befolkningen
              och inte förstör för dem. Förändringen av 28 § i jaktförordningen,
              och även 27 §, är därför naturlig. Alla ska ha rätten att skydda
              sina djur det må vara hundar, får eller andra djur.
            </seg>
            <seg n="6595648e">
              Fru talman! Svensk rovdjurspolitik har inte fått den utveckling
              som var tanken i samband med beslutet våren 2001. En omprövning
              behövs. Den omprövningen bör göras i djup dialog med naturvårdsintressen,
              jägare och landsbygdens folk. Det är det som lägger grunden för
              förtroende, och det är endast med förtroende som vi kan driva
              en bättre rovdjurspolitik i Sverige.
            </seg>
          </u>
          <note n="90df8f79">
            Jag yrkar därmed bifall till reservationerna 3 och 4.
          </note>
          <note type="speaker" n="2f02d7d3">
            Anf. 31 VIVIANN GERDIN (c):
          </note>
          <u who="viviann_gerdin_444e1c" xml:id="i-32f068085e341dbf-0" n="9d1cda4c">
            <seg n="ebbfbc62">
              Fru talman! Ledamöter och åhörare! Debatten om rovdjurspolitiken
              har de senaste fem åren varit ganska intensiv, bland annat på
              grund av utformningen av reglerna i 27 och 28 §§. Rovdjurens existens
              och befolkningens acceptans måste hanteras utifrån båda perspektiven.
              Hittills har rovdjurens existens dominerat.
            </seg>
            <seg n="a74e8f26">
              I riksdagsbeslutet våren 2001 angående de nationella målen för
              exempelvis vargstammen har reglerna om djurägarens rätt att försvara
              sin egendom, det vill säga sin boskap och sina husdjur, upprört
              många. De är svårtolkade, och de har medverkat till en stor osäkerhet
              om vad som gäller, inte bara hos djurägaren utan även bland myndighetsrepresentanter.
              Det största problemet har varit just 28 §.
            </seg>
            <seg n="ccc41725">
              Främst i Värmland, Dalsland, Dalarna och Örebro län har människor
              levt i områden där vargstammen stadigt har ökat. Det finns många
              som har känt en stor frustration och vanmakt över situationen.
              Människor påtalar att få har lyssnat till deras synpunkter när
              de redogjort för hur rovdjurspolitiken har förändrat deras vardag.
              Signalerna till de människor som har berörts har varit att rovdjurens
              bästa har stått i det främsta rummet. Fritidsintressen i skog
              och mark har bevisligen begränsats för många, exempelvis jakt
              med lössläppt hund, men även viss näringsverksamhet, som utarrendering
              av jaktmarker och även av fritidshus ute i skogarna. Aktiviteterna
              i skog och mark begränsas, och det påverkar naturligtvis människors
              livskvalitet.
            </seg>
            <seg n="40cf2de0">
              Många av de människor som bor i områden med en ökad vargstam,
              och även kraftigt ökade lo- och björnstammar, känner ett obehag.
              Alla är inte rädda, men många är det. Detta får vi inte nonchalera,
              och det får heller inte förlöjligas.
            </seg>
            <seg n="ab4fbe97">
              Jag kommer från Värmland, och vi har många rovdjur inom vårt
              län. Jag märker en stor skillnad i hur man hanterar rovdjurens
              närvaro. Jag har bott i norra delen av Värmland i 29 år, och vi
              har levt med rovdjuren. Där har man aldrig gått ut och varnat
              för det ständigt ökande antalet björn, varg och lo. Jag bor nu
              i Karlstad sedan sex år, och alldeles nyligen inträffade en incident.
              Någon hade trott sig se en björn, och man ryckte genast ut och
              varnade för björnen, att den kunde vara farlig. Visst har vi olika
              beteenden beroende på var rovdjuren finns.
            </seg>
            <seg n="02ea7f5a">
              Vi känner till att vid ett flertal tillfällen på olika platser
              runtom i landet har vargen gått till angrepp och skadat och även
              dödat både boskap och hundar. De som drabbas har utöver sorgen
              att mista sina djur också orsakats merarbete, som inte alltid
              har ersatts.
            </seg>
            <seg n="ca21bfa6">
              Jag har ända sedan jag kom in i riksdagen 1998 motionerat flera
              gånger vad gäller både 27 § och 28 §. Det handlar om skyddsjakt,
              både skyddsjakt beslutad av myndigheterna och rätt till nödvärn
              när situationen så kräver.
            </seg>
            <seg n="13746718">
              Jag har i detta betänkande fått ett yrkande i min motion 355
              tillstyrkt, och det är inte sådant som händer så ofta.
            </seg>
            <seg n="4232b353">
              Varsam tillväxt talas det om i det betänkande vi nu behandlar.
              Vad det närmare innebär kan jag i dag inte se någon lösning på.
              Man ska göra en samlad översyn av bland annat 28 §, och jag välkomnar
              den insikten. Men ännu återstår det att se vad den här översynen
              kommer att innebära och om den leder till några förändringar som
              kan betraktas som förbättringar för de berörda människorna. Det
              vi hittills har sett av nuvarande lagstiftning är att djurägarnas
              rättigheter att försvara sin egendom har kolliderat med statens
              intressen och att den svårtolkade 28 § i jaktförordningen har
              varit ett mycket stort problem.
            </seg>
            <seg n="7c16bf07">
              Jag vill avsluta med att säga att visst är det ett steg i rätt
              riktning bara att ha fått denna insikt att man ska göra en översyn,
              men jag känner mig i dagsläget mycket tveksam till den fortsatta
              gången. Jag vill därför instämma i de gemensamma reservationerna
              som Moderaterna, Kristdemokraterna och Centern har.
            </seg>
          </u>
          <note type="speaker" n="08f7476a">
            Anf. 32 KENNETH JOHANSSON (c):
          </note>
          <u who="kenneth_johansson_582684" xml:id="i-3caecb455b096ad1-0" n="b245cac3">
            <seg n="0b5d0806">
              Fru talman! Som representant för dalfolket i riksdagen blir jag,
              vare sig jag vill eller inte, djupt engagerad i rovdjursfrågor.
              Det är frågor som väcker känslor och drar massor av folk till
              mötena, och åsikter bryts. Många landsbygdsbor känner sig överkörda
              av höga vederbörande man lyssnar inte på dem. Det är olyckligt.
              Det skapar misstro och konflikter.
            </seg>
            <seg n="1f517b4e">
              Mitt parti, Centerpartiet, med flera har under årens lopp riktat
              kritik mot regeringens och riksdagsmajoritetens rovdjurspolitik,
              att man inte tar tillräcklig hänsyn till den oro som finns i bygder
              med rovdjur. Då får man heller ingen acceptans, och politiken
              blir inte verkningsfull och långsiktig.
            </seg>
            <seg n="18164787">
              Jag tycker att kollegan Jan Andersson beskrev det på ett utmärkt
              sätt, och jag står bakom hans anförande och hans yrkande.
            </seg>
            <seg n="4f2ec1f4">
              Hade Rovdjursutredningen fått gehör hade vi inte haft dessa uppslitande
              diskussioner, där grupper känner sig provocerade och demonstrationsåtgärder
              dyker upp. Man ska lyssna på folket och finna lösningar som flertalet
              kan ge sin acceptans. Så är inte fallet i rovdjursfrågorna.
            </seg>
            <seg n="0373cac7">
              Jag har åsikter om framför allt vargstammens storlek, där jag
              har motionerat om begränsningar. Men jag konstaterar att den frågan
              kommer upp i en senare debatt här i kammaren tyvärr kanske det
              dröjer något år.
            </seg>
            <seg n="3373c091">
              Jag och många fler har också tidigare motionerat om 28 § i jaktförordningen.
              Dagens absurda situation är den att en djurägare ska stå och titta
              på hur till exempel en kviga eller en hund blir dödad innan han
              eller hon får ingripa. Självfallet måste det bli möjligt att mer
              aktivt skydda sina tamdjur vid rovdjursangrepp.
            </seg>
            <seg n="04388b65">
              En översyn av reglerna som nu aviserats är möjligen ett steg
              i rätt riktning. Jag är övertygad om att den kraftfulla opinionen
              och agerandet från jägare, från Centerpartiet och från andra partier
              har spelat stor roll för att vi har kommit hit. Men jag vill ha
              besluten tagna här i kammaren först. Jag tar inte ut någon seger
              i förskott. Och jag beklagar, som flera andra här, att det inte
              finns majoritet för de konkreta förslag som finns att hämta från
              Rovdjursutredningen om hur 28 § skulle kunna utformas för att
              lösa problematiken så att vi kan fatta de besluten i dag.
            </seg>
            <seg n="64cc9d05">
              Detta är innehållet i reservation nr 3, som jag också vill ansluta
              mig till. Nödvärnsrätten behöver stärkas. Vi har ett förslag till
              utformning. Det är att besluta.
            </seg>
            <seg n="5cff4129">
              Jag vill avslutningsvis instämma i att beslut om skyddsjakt på
              enskilda individer måste decentraliseras på det sätt och med de
              motiv som framgår av reservation nr 5.
            </seg>
          </u>
          <note type="speaker" n="006c6320">
            Anf. 33 LEIF BJÖRNLOD (mp):
          </note>
          <u who="leif_bjornlod_8cb7a2" xml:id="i-8ab31208e2dcc96c-0" n="5f9f3798">
            <seg n="ee85dc72">
              Fru talman! Jag vet inte hur många av er som har sett en varg,
              andra rovdjur och andra större djur under fältmässiga verkliga
              förhållanden på mark där man är, lever och som man brukar.
            </seg>
            <seg n="bea8b108">
              Jag ska berätta en liten kort historia för er. Pekka Kemilä på
              Nyn nere i Stora Skärmnäs hade problem med älg. De åt hans havre.
              Han satte upp sne, som vi kallar det, stänger med säckar på för
              att skrämma bort älgarna. Det hjälpte ett litet tag, men sedan
              var de där igen. Då bestämde han sig för att själv gå dit, vilket
              han också gjorde. Han gick dit och tog en stång med en säck. Där
              stod en älgko och betade, och hon brydde sig inte längre om den
              där säcken. Då gick han fram och klippte till älgen över mulen
              med säcken och stången. Det kallar jag, Bengt-Anders, för att
              ingripa mot djurangrepp, i det här fallet på havre.
            </seg>
            <seg n="e1723cff">
              Jag tror att det här är det verkliga förhållandet, för det verkliga
              förhållandet är inte att djurägaren går med en älgstudsare eller
              en hagelbössa på axeln när han går ut för att se till sina djur.
              Jag kan tänka mig att det är vid så ytterligt få tillfällen som
              man utan planering och spontant hamnar i den situationen att man
              har möjlighet att skjuta en varg.
            </seg>
            <seg n="8a85c8de">
              Jag har sett hur mina får reagerade när en varg vandrade i närheten.
              Jag såg den inte först. Jag såg bara fåren flocka sig i en skock
              mitt på gärdet. Vi gick ur bilen. Detta var en midsommarnatt för
              fyra år sedan. Nere i diket vid buskaget såg vi en rygg och en
              skugga av något som hoppade över en sten. Vi såg att det handlade
              om en varg. Den flydde omedelbart när den såg mig.
            </seg>
            <seg n="5a2f66d8">
              Sådana där snyftdrypande historier om hur man med tårarna rinnande
              står bredvid och tittar på hur det lilla kära djuret slits i stycken
              tror jag inte på. Det självklart att man ingriper, och då gör
              man det med en säck, en stång, med skrik eller väsen och med fäktande
              armar. Jag kan aldrig föreställa mig att en varg skulle stå kvar
              i det läget. Att jag händelsevis råkar ha en älgstudsare med mig
              vid ett sådant tillfälle och kan skjuta djuret tror jag inte heller
              på. Och jag tror inte att vargen står kvar medan jag springer
              in och låser upp vapenskåpet, plockar ut geväret, laddar det på
              plats och sedan försöker skjuta. Det här är inte realistiskt,
              mina vänner. Vi står här i kammaren och diskuterar en rovdjursfråga
              utan att egentligen direkt veta hur det här fungerar.
            </seg>
            <seg n="f42eb380">
              Jag vet att det fanns en varg som gick in på min grannes tomt
              och högg hunden som hölls i koppel. Vargen hette Ylva och blev
              sedermera avlivad.
            </seg>
            <seg n="9ea48734">
              Det finns i dag möjligheter att avliva problemdjur. Det finns
              i dag möjligheter att ingripa när situationen blir svår. Det finns
              alltså möjligheter att skydda sina djur. Jag ser inte behovet
              av att utöka möjligheten för människor att skjuta vargar.
            </seg>
            <seg n="f067f3f7">
              Det där med stängsel är ju lite överdrivet, och då riktar jag
              mig till min partikamrat Åsa. Jag hade fem trådar kopplade med
              el och fick en tacka riven, så hundraprocentigt säkert är det
              inte när man har djuren på utmarkerna. Men jag tar det. Jag tycker
              att det ingår i verkligheten. När jag sedan råkade ha tio djur
              på det stycket det blev följaktligen 10 % som jag fick bestå med
              tycker jag att jag är väl så duktig som samerna. Jag ska inte
              heller klaga på ersättningen. Jag fick ungefär tre gånger slaktvärdet
              av vad tackan var värd, men jag förlorade i och för sig en avelstacka.
            </seg>
            <seg n="eb2ba49d">
              Jag tycker faktiskt att vi på ett allvarligt och riktigt sätt
              har försökt att lösa det här problemet i rovdjurspolitiken.
            </seg>
            <seg n="3c2caf5e">
              Därmed får jag en liten fin vink om att jag har pratat färdigt.
            </seg>
          </u>
          <note type="speaker" n="99d5f22b">
            Anf. 34 RUNAR PATRIKSSON (fp):
          </note>
          <u who="runar_patriksson_91c2bd" xml:id="i-3499907e8f6cc4b9-0" n="add111fa">
            <seg n="911af1cf">
              Herr talman! Det fina med oss som är efteranmälda till talarlistan
              är att vi har så kort talartid. Jag tänkte egentligen avstå från
              debatten i dag, eftersom jag har haft den här debatten tidigare
              i morse i en soffa i TV. Men jag vågar inte låta bli, utan jag
              recenserar ändå debatten jag vet inte om jag är siste talare i
              den här debatten.
            </seg>
            <seg n="0b171652">
              Nu finns det hopp, tror jag att många säger framför TV-rutorna
              runtom i Sverige. I dag säger Sinikka Bohlin i sin inledning,
              Rune Berglund i sitt anförande och Sverker Thorén från mitt eget
              parti: Vi har förstått att någonting måste göras. Folket som är
              drabbat har via många av oss som är från de bygder där vargen
              egentligen är ett problem nu har vi spottat på stenen i fem år
              fått oss att förstå att någonting måste göras åt problematiken.
              Ändringar i 27 och 28 §§ ginge egentligen att göra mycket enkelt.
              Om vi kunde fatta ett beslut i riksdagen om att vargstammens ökning
              ska beskattas varje år och införa en kontroll över ökningen av
              vargen, skulle det betyda att vi kunde släppa på en liten allmän
              jakt på tillväxten. Jag tror att det skulle innebära att det omedelbart
              lugnade ned sig.
            </seg>
            <seg n="f49f9f7c">
              Vad innebär ett sådant beslut? Jo, subsidiaritetsprincipen, som
              vi ju ska tala om nu i EU-valrörelsen. Vad betyder detta vackra
              ord? Jo, att flytta ned besluten till folket som är berört.
            </seg>
            <seg n="2f78b9b3">
              Jag har suttit här i bänken i dag och lyssnat, och jag tycker
              att det har blivit ett helt annat tonläge hos de flesta, utom
              Sven-Erik Sjöstrand. Jag tror faktiskt att hans inlägg och Vänsterpartiets
              uppfattning är vargens största fiende. Jag är beredd att påstå
              att man angriper jägarkåren. Denna fantastiska frivilliga kår
              som finns runtomkring i vårt land och som har visat sig kunna
              bemästra älgstammen, rådjursstammen, lostammen om man finge lov
              att ta hand om den också skulle ta hand om vargstammen, om vi
              bara tog ett beslut som visade att vi litar på folket. Vi utser
              direktörer i våra länsstyrelser, men vi har inget förtroende för
              dem.
            </seg>
            <seg n="4c5882d7">
              Jag tycker att det är på väg åt rätt håll. Alla partier vill
              tydligen ompröva 28 §. Det är en stor framgång. Låt oss fortsätta
              så.
            </seg>
            <seg n="66679ff7">
              Till slut säger jag till Sven-Erik Sjöstrand: Ylandet av vargar
              är något som många längtar efter att höra. Min motion, som varje
              år har varit likadan sedan fem år tillbaka, är från början undertecknad
              som en skrivelse från alla politiska partier i en kommun där vargarna
              är ett visst problem. Jag tror att den också inbegriper de flesta
              vänsterpartister där. De tycker nog i och för sig att vargylandet
              kan vara roligt att höra någon gång ibland, men så ofta som de
              hör det nu tror jag att många delvis tycker att det är störande.
            </seg>
          </u>
          <note type="speaker" n="83991913">
            Anf. 35 BENGT-ANDERS JOHANSSON (m) replik:
          </note>
          <u who="bengt-anders_johansson_8af42b" xml:id="i-a92b69c2d8911e9d-7" n="1a48f670">
            <seg n="5cddca2c">
              Herr talman! Jag vill först rikta ett tack till Runar Patriksson
              för hans insatser när det gäller att få upp den här frågan på
              banan. Jag har förstått att Runar Patriksson åtminstone tidigare
              har varit tillräckligt förståndig för att ställa sig en aning
              vid sidan av sitt eget parti när det gäller den här typen av frågor.
              Men i dag gör Runar Patriksson mig frågande. Innan jag fäller
              någon dom vill jag ändå ge honom möjlighet att tala om hur vi
              som åhörare ska uppfatta Runar Patrikssons utsagor dels i TV i
              dag på morgonen, dels i talarstolen här.
            </seg>
            <seg n="e9792f43">
              Står Runar Patriksson bakom reservation 3, som innebär att vi
              gör en omedelbar förändring av 28 §? Eller är Runar Patriksson
              på väg in i sin egen partifålla igen i den här frågan? Är han,
              så att säga, en i den oformliga massa som aldrig kommer till beslut?
              Det vore intressant att höra. Jag tycker att Runar Patriksson
              på ett förtjänstfullt sätt har drivit landsbygdens frågor. Vi
              är båda landsbygdsboende. Vi har båda en bättre förmåga än många
              andra att förstå de här frågorna. Det vore intressant med ett
              klargörande, herr talman.
            </seg>
          </u>
          <note type="speaker" n="65837bf6">
            Anf. 36 RUNAR PATRIKSSON (fp) replik:
          </note>
          <u who="runar_patriksson_91c2bd" xml:id="i-3499907e8f6cc4b9-1" n="add111fa">
            <seg n="109981ef">
              Herr talman! Ja, Bengt-Anders, du ska få raka och klara besked
              av mig, som jag alltid ger och står för. Jag tycker att reservation
              3 är mycket bra. Jag är väldigt ledsen att Folkpartiet inte skrev
              under på den. Men den av er som sade följande i dag var faktiskt
              Sverker Thorén: Vi tar bort sifferexercisen och börjar tala om
              livskraftig stam. Enligt min motion är detta 100 djur.
            </seg>
            <seg n="be04dc7b">
              Hade ni varit vakna klockan 01.00 i natt och lyssnat på norsk
              TV i det här huset, som jag gjorde, med en stor vargdebatt med
              stortingsledamöter som gick i repris, hade ni fått höra om den
              här problematiken. Norrmännen är mycket bekymrade över att vi
              i Sverige talar om 200 djur när de också är inne på detta med
              livskraftig stam och att stammen ska vara väldigt liten i ett
              visst område. Det var därför jag vågade nämna Sverker Thorén och
              Folkpartiet.
            </seg>
            <seg n="d3f04033">
              Annars håller jag med, och jag är inte minst mycket tacksam över
              Bengt-Anders Johanssons många repliker i dag. Jag har inte haft
              möjlighet att ta sådana. Men vi står ganska mycket på samma nivå
              i frågan, vad jag har förstått, bara du tar ett steg ännu längre
              fram när det gäller antalet och beslutsnivåerna.
            </seg>
          </u>
          <note type="speaker" n="0a11f7c8">
            Anf. 37 BENGT-ANDERS JOHANSSON (m) replik:
          </note>
          <u who="bengt-anders_johansson_8af42b" xml:id="i-a92b69c2d8911e9d-8" n="1a48f670">
            <seg n="920e0bcd">
              Herr talman! Ibland kan man bli bönhörd innan man har ställt
              frågan. Så är det när det gäller sifferexercisen. Moderaterna
              var det enda parti som inte ställde upp på sifferexercisen när
              beslutet fattades. Vi var det enda partiet. Så i den frågan är
              jag redan hemma. Du är så välkommen, Runar Patriksson, att tillsammans
              med oss moderater driva en vettig rovdjurspolitik och inte hålla
              på med något siffernisseexercerande. För det ser vi hur det går.
            </seg>
            <seg n="c3409ab7">
              Sedan är det också glädjande att Runar Patriksson står fast jag
              trodde detta och ville därför bara få det bekräftat vid sin uppfattning
              om detta och att vi har samma engagemang i de här frågorna. Jag
              skulle kunna drista mig till att undra, även om jag vet att Runar
              Patriksson är en duglig man som har förmågan att få igenom det
              han vill, om det behövs någon form av understöd i det egna partiet
              för att så att säga kunna gräva där man står. Om jag på något
              sätt kan bistå i denna kamp skulle det vara mig en glädje att
              sida vid sida, arm i arm få driva denna väckelserörelse inom Folkpartiet.
            </seg>
          </u>
          <note type="speaker" n="b9b0bbb1">
            Anf. 38 RUNAR PATRIKSSON (fp) replik:
          </note>
          <u who="runar_patriksson_91c2bd" xml:id="i-3499907e8f6cc4b9-2" n="add111fa">
            <seg n="738996be">
              Herr talman! Jag behöver hjälp av många väckelsepredikanter,
              och Bengt-Anders Johansson är en. Jag vädjar till dig, Bengt-Anders
              Johansson: Tala väl med mina partikamrater i det utskott som du
              sitter i! Det är där frågorna ligger. Och som jag har sagt i dag
              känner jag att de är på rätt väg. Man slutar snacka om siffror
              och kommer in på detta med livskraftig stam. Man säger att man
              vill förändra 28 §. Man ser problematiken. Ni är på rätt väg i
              utskottet!
            </seg>
            <seg n="67d8a76c">
              Och Ann-Christin Nykvist i morse i TV-debatten vilka steg åt
              rätt håll! Jag måste säga att det har varit en väldigt bra debatt
              i dag i den här frågan. Vi har tagit många steg framåt. Får vi
              sedan också, precis som Patrik Norinder sade, en bra debatt om
              blyet i ammunitionen så kommer det här att bli en fin jaktvår
              och -höst i Sverige.
            </seg>
          </u>
          <note type="speaker" n="faec33ea">
            Anf. 39 SVEN-ERIK SJÖSTRAND (v) replik:
          </note>
          <u who="sven-erik_sjostrand_fd7e45" xml:id="i-c4092bf2f8e6810c-3" n="dbd3a6ae">
            <seg n="eb87d099">
              Herr talman! Jag är kanske en av dem som inte hoppas att det
              blir den väckelserörelse inom Folkpartiet som ni just pratade
              om. Jag får väl säga att jag brukar inte bry mig om Folkpartiet,
              men jag vill göra det i dag. Det gör jag genom att höra på Sverker
              Thorén, som jag tycker hade en väldigt bra inledning i debatten.
              Det känns skönt för mig att ni har en så duglig rovdjursansvarig
              som Sverker i Folkpartiet. Det är viktigt för vargens framtid,
              tror jag.
            </seg>
            <seg n="c047d4e1">
              Men visst är det bra med debatter. Jag vet ju att Runar Patriksson
              är en av dem som verkligen är ute och debatterar. Då är det också
              bra att vi har bra mötesformer och tar ett ansvar för debattklimatet.
              Jag satt och lyssnade på det som sades i soffan i morse. Jag reste
              ju frågan om illegal jakt och att denna tyvärr är ett stort hot.
              Men jag tyckte att du, Runar Patriksson, sade att du inte trodde
              att det förekom illegal jakt. Det måste jag passa på att fråga
              Runar Patriksson om. Det är ju så, som Sverker Thorén sade, att
              utredningar läggs ned. Prov försvinner. Man satsar inte stora
              resurser på det här. Det är två stycken som är fällda för grova
              jaktbrott.
            </seg>
            <seg n="312da382">
              Många experter säger att det kanske har rört sig om 5070 illegala
              jaktbrott bara vad gäller vargen. Kan allt det här ha gått Runar
              Patriksson spårlöst förbi? Jag undrar: Förekommer inte illegal
              jakt, Runar Patriksson?
            </seg>
          </u>
          <note type="speaker" n="e7a1416c">
            Anf. 40 RUNAR PATRIKSSON (fp) replik:
          </note>
          <u who="runar_patriksson_91c2bd" xml:id="i-3499907e8f6cc4b9-3" n="add111fa">
            <seg n="54f0b18e">
              Herr talman! Jag är jätteirriterad över detta snack om illegal
              jakt. Jag har aldrig sagt att det inte har förekommit. Men med
              tanke på mitt boende i och min kunskap om jägare i det område
              som är mest drabbat av alla kan jag inte komma på en enda person
              om vilken jag skulle kunna säga: Jag tror att det har förekommit.
            </seg>
            <seg n="fce77f45">
              Jag träffar jägare i mitt område, och det är ett ganska stort
              antal. Alla är jätteirriterade över dessa ideliga angrepp. Jag
              skrev till och med på mitt papper att frågan är om inte Sven-Erik
              Sjöstrands inlägg är åtalbart. Han hoppar på en kategori människor
              som gör en fantastisk samhällsinsats gratis. Att stå här och säga
              att vi har siffror på 6080 på illegal väg dödade djur! Det är
              siffror som är helt gripna ur luften. Det är jag helt övertygad
              som boende i det vargtätaste området i Sverige.
            </seg>
          </u>
          <note type="speaker" n="19a268b1">
            Anf. 41 SVEN-ERIK SJÖSTRAND (v) replik:
          </note>
          <u who="sven-erik_sjostrand_fd7e45" xml:id="i-c4092bf2f8e6810c-4" n="dbd3a6ae">
            <seg n="bbf74b06">
              Herr talman! Runar Patriksson pratar här om åtal. Det visar hur
              debattklimatet ibland är. Jag tror att Runar Patriksson i så fall
              får åtala väldigt många experter, Olof Lidberg vid Grimsö med
              flera. Jag tycker att vi kan hålla oss på en lite sansad nivå.
            </seg>
            <seg n="399980c7">
              Jag tror ändå att det är viktigt att vi tar upp det här med den
              illegala jakten. Den utgör ett hot. Sedan måste vi naturligtvis
              alla se till att det skapas ytterligare resurser till bra och
              effektiva metoder för att skrämma och säkra. Vi måste ta den rädsla
              som finns ute i bygderna på allvar. Det gör man genom att också
              vara ute och träffa människor. Jag har varit ute alldeles för
              lite. Jag ska till Örebro nu på måndag, till ett rätt stort möte
              där. Det behövs. Det är bra. Det gäller också att vi ser till
              att vi har ett bra debattklimat. Det är ju det som är avgörande
              för de här sakerna.
            </seg>
            <seg n="9975c895">
              Jag hoppas också att Runar Patriksson ser till att skaffa information
              om saker som till exempel illegal jakt. Det tror jag är bra. Det
              är bara att läsa vad den andra sidan också säger: vad Naturskyddsföreningen
              anser i frågorna och vad rovdjursföreningarna anser.
            </seg>
            <seg n="0716494a">
              Sedan är det så att jag tycker att jägarföreningarna gör ett
              oerhört fint jobb. De flesta jägare är också naturmänniskor. Man
              är ute i naturen. Jag vill inte anklaga dem, utan det här är enskilda
              personer som tyvärr går över lagens gräns.
            </seg>
          </u>
          <note type="speaker" n="a3539a15">
            Anf. 42 RUNAR PATRIKSSON (fp) replik:
          </note>
          <u who="runar_patriksson_91c2bd" xml:id="i-3499907e8f6cc4b9-4" n="add111fa">
            <seg n="51c2fe65">
              Herr talman! Den som säger att enskilda personer någon gång då
              och då kan avliva 5070 vargar och påstår att det inte är ett angrepp
              på jägarkåren har dålig kunskap om konsten att jaga varg. Det
              är inte bara att gå ut i skogen och skjuta en varg. Den är ganska
              svårjagad. Man måste vara mycket jaktkunnig för att kunna avliva
              en varg med jaktmetoden.
            </seg>
            <seg n="9bca4057">
              Om man säger så är det ett angrepp på hela kåren.
            </seg>
            <seg n="57f13687">
              Jag tycker också, precis som Sven-Erik Sjöstrand sade i sitt
              sista inlägg, att vi ska ha ett klimat som innebär att vi får
              fram sanningen också om illegal jakt så att vi kan lösa den här
              problematiken på det sätt som skiljer oss åt, nämligen subsidiaritetsprincipen.
            </seg>
            <seg n="fed88e2f">
              Flytta ned folket till Lars Furuholm på Länsstyrelsen i Karlstad,
              där jag själv sitter, och till vår fantastiske lantbruksdirektör
              som kan de här frågorna. Det var han som varnade för björnen förra
              veckan, som Viviann Gerdin sade.
            </seg>
            <seg n="cd37f472">
              Det finns ingen anledning att ha Sergels torg som beslutsplats
              i dessa rovdjursfrågor. Vi klarar dem där vi är berörda.
            </seg>
          </u>
          <note type="speaker" n="685ac098">
            Anf. 43 AGNETA GILLE (s):
          </note>
          <u who="agneta_gille_1d7547" xml:id="i-4672a0f6fc2760c4-0" n="89708b0c">
            <seg n="e8c7c3a6">
              Herr talman! Att den här debatten väcker känslor på olika nivåer
              är helt klart. Det har varit en mycket spännande debatt, tycker
              jag. Den väcker känslor här i kammaren och ute i landet. På de
              vargmöten som jag har deltagit i finns det otroligt starka känslor
              i den här frågan. Det gäller inte minst i Norduppland där vi har
              bonden på Gräsö som själv varit åtalad och nu är friad.
            </seg>
            <seg n="ddc9b1bc">
              Det engagemang som rovdjurs- och vargfrågan väcker är man nästan
              lite avundsjuk på och önskar att det kunde finnas med i andra
              politiska frågor. Det är sällan jag upplever samma intensitet
              i debatten när det gäller finansutskottets ärenden. Det är tur
              att vi får vara med på detta spännande område.
            </seg>
            <seg n="7cc2c68c">
              Jag har hört mig för i Norduppland om vad man är mest rädd för
              när det gäller att gå ut i skogen. Det är något som vi inte alls
              har nämnt här i dag, nämligen orm. Orm är otäckt. Att gå ut och
              plocka bär och svamp och möta orm är något som väcker starka känslor
              och rädsla.
            </seg>
            <seg n="13eeeeb6">
              Rovdjursfrågan och vargdelen är en balansgång. Jag tycker att
              det är bra hanterat av utskottet. Jag vill säga det och tacka
              för det bifall med tillkännagivande av översyn av jaktförordningen
              som den motion som jag har skrivit har fått.
            </seg>
            <seg n="3a00899a">
              Vi ska ha en balans i debatten, och det tycker jag att det till
              viss del har varit. Jag tycker att utskottet hanterar det här
              med balans för den framtida hanteringen. Jag är övertygad om att
              man kommer att göra tillkännagivandet, utredningen och översynen
              ganska omgående och klara det på kort tid. Jag tror att man känner
              att man har fått svar på det från oppositionen.
            </seg>
            <seg n="37e38560">
              Med det, herr talman, tackar jag för debatten och jag tackar
              också för tillkännagivandet.
            </seg>
          </u>
          <note n="ee7d479b">
            Föredrogs
          </note>
          <note n="544c69f7">
            Överläggningen var härmed avslutad.
          </note>
          <note n="3ac5c46c">
            6 § Skuldsatta barn
          </note>
          <note type="speaker" n="2d80812d">
            Anf. 44 CHRISTINA NENES (s):
          </note>
          <u who="unknown" xml:id="i-5d39d2d556309139-0" n="70664871">
            <seg n="cfd08c8c">
              Herr talman! Vi ska i dag behandla lagutskottets betänkande nr
              20. Det handlar om skuldsatta barn.
            </seg>
            <seg n="ccc7e668">
              I betänkandet finns det sju motionsyrkanden från den allmänna
              motionstiden från 2002/03. Motionerna berör i huvudsak problemen
              kring barns så kallade fordonsrelaterade skulder. Det gäller framför
              allt obetalda skatter och avgifter som har uppkommit när föräldrar
              har registrerat fordon i barnens namn och sedan låtit bli att
              betala de uppkomna skulderna.
            </seg>
          </u>
          <note n="e729aa0a">
            Inför behandlingen av motionerna anordnade utskottet den 5 februari
            i år en offentlig utskottsutfrågning. Det som framfördes vid utfrågningen
            finns med i betänkandet som bilaga.
          </note>
          <u who="unknown" xml:id="i-f4279cbfbd386052-0" n="70664871">
            <seg n="987532ba">
              Det framkom bland annat att det även finns andra frågor som har
              samband med barns skuldsättning och som kan behöva analyseras
              närmare. De frågorna är nu också överlämnade till utredningen
              om förmyndare, gode män och förvaltare att ta ställning till.
            </seg>
            <seg n="27ab6515">
              Herr talman! Med detta lämnar jag ordet till debattörerna.
            </seg>
          </u>
          <note type="speaker" n="b8f5ec8a">
            Anf. 45 REZENE TESFAZION (s):
          </note>
          <u who="unknown" xml:id="i-34faaf988d462f83-0" n="70664871">
            <seg n="3da1a1e8">
              Herr talman! Det händer alltför ofta att barn har stora ekonomiska
              skulder och är prickade hos kronofogden på sin allra första dag
              som vuxna. Ibland är det barnet självt som dragit på sig skulden
              genom att ha gjort sig skyldig till skadegörelse eller våldsbrott
              av något slag. Men ofta är det deras föräldrar som är orsaken
              till deras skuldsättning.
            </seg>
            <seg n="7178c65c">
              Det vi diskuterar här i dag gäller de föräldrar som låter registrera
              sin bil eller sin motorcykel på barnet. När föräldern sedan drar
              på sig parkeringsböter drabbar det barnet på hans eller hennes
              18-årsdag och inte föräldern själv. Dessa gravt oansvariga föräldrar
              gör sig visserligen skyldiga till brott mot föräldrabalken men
              det är barnet som drabbas. Det finns i dag små möjligheter för
              dessa barn att få sina skulder preskriberade.
            </seg>
            <seg n="2c3e8d89">
              Att föräldrar skuldsätter sina barn på det här sättet är helt
              oacceptabelt. Det är vi också helt eniga om i lagutskottet. Skuldsättningen
              leder i många fall till att dessa barn får betalningsanmärkningar,
              vilket i sin tur leder till att de, med stor sannolikhet, får
              problem när de vill teckna hyreskontrakt, telefonabonnemang eller
              ansöka om banklån.
            </seg>
            <seg n="92f02b6c">
              Den här debatten om skuldsatta barn är mycket angelägen. Det
              är glädjande att arbetet på Justitiedepartementet och på de berörda
              myndigheterna framskrider så väl som det gör i dag. Den hearing
              som utskottet hade i början av februari gav också viktig information
              om det arbete som pågår för att komma till rätta med problemet
              med skuldsatta barn.
            </seg>
            <seg n="1056c01f">
              Barnombudsmannen, Konsumentombudsmannen, Skatteverket, kronofogdemyndigheten
              och Svenska Kommunförbundet delgav värdefull kunskap och berättade
              om de förslag som de lämnat till regeringen. Även Justitiedepartementet
              berättade om det arbete som bedrivs i dag.
            </seg>
            <seg n="d0af0b6f">
              Ett av problemen med barn som registrerats som ägare till ett
              fordon är att överförmyndaren i kommunen inte har en chans att
              få information om att detta sker. Utredningen om förmyndare, gode
              män och förvaltare kommer att föreslå en lagändring den 1 juli
              som innebär att den som registrerar ett barn som ägare till ett
              fordon också måste ange vilken myndig person som ska använda fordonet,
              en så kallad brukarregistrering.
            </seg>
            <seg n="bb572cf5">
              Fram till dess att denna nya lagstiftning kan träda i kraft tänker
              regeringen besluta om en förordningsändring som innebär att kronofogden
              och Vägverket blir skyldiga att underrätta överförmyndaren i vissa
              fall. Det gäller till exempel när en ansökan om betalningsföreläggande
              gällande ett barn har kommit in eller när ett barn har registrerats
              som ägare till ett fordon. Därmed får överförmyndaren bättre förutsättningar
              för sin tillsyn och har möjlighet att ingripa mot de föräldrar
              som till exempel har låtit registrera bilen på sitt barn och sedan
              ådragit sig parkeringsböter. Dessa förordningsändringar kommer
              att träda i kraft till sommaren enligt Regeringskansliet.
            </seg>
            <seg n="e6fde1c5">
              Herr talman! Barnets rättigheter måste vara i fokus i de lagar
              som berör dem. Den lucka i lagen som vi sett här kommer förhoppningsvis
              att täppas till med dessa förordnings- och lagändringar.
            </seg>
          </u>
          <note n="0c7e7d01">
            Jag yrkar avslag på motionerna och bifall till förslaget i lagutskottets
            betänkande om skuldsatta barn.
          </note>
          <note type="speaker" n="696b50d7">
            Anf. 46 BERTIL KJELLBERG (m):
          </note>
          <u who="bertil_kjellberg_520680" xml:id="i-0a38368d718582e4-0" n="cf9f903a">
            <seg n="72a8b8d4">
              Herr talman! Som lagstiftare är det en av våra främsta uppgifter
              att skydda de svaga i samhället, och dit hör barnen och ungdomarna.
              Det är helt oacceptabelt att barnen utnyttjas ekonomiskt av sina
              vårdnadshavare och försätts i en skuldfälla.
            </seg>
            <seg n="73713f0d">
              Frågan är emellertid inte helt okomplicerad. Med risk att det
              låter som självskryt vill jag påstå att beredningen i lagutskottet
              har varit gedigen. Vi har, som tidigare har sagts, haft en utfrågning
              och lärt oss väldigt mycket om barns skuldsättning. Men vi har
              också lärt oss att barns skuldsättning är mångfasetterad och innehåller
              många olika typer av skulder.
            </seg>
            <seg n="750651e7">
              Det som varit fokus i debatten är de fordonsrelaterade skulderna.
              Dessa skulder utgör endast 5 miljoner av totalt 40 miljoner som
              barn är restförda för hos kronofogden. Jag tror att de fordonsrelaterade
              skulderna inte är alltför svåra att komma till rätta med. Vi hörde
              på hearingen att samtliga aktörer var väl insatta i problemet
              och hade rätt klart för sig vad som behövde göras.
            </seg>
            <seg n="07daef55">
              Det som gör mig lite orolig är att det tar sådan tid och att
              de åtgärder som föreslås inte vidtas fortare. Jag menar att det
              borde vara möjligt att omgående införa ett tvång för brukarregistrering
              vid registrering av fordon på underåriga.
            </seg>
            <seg n="955aa650">
              Även frågan om skatteskulder, som uppgår till ca 10 miljoner
              av totalt 40 miljoner, borde gå att åtgärda med ett preliminärskatteavdrag.
              Dessa skulder härrör ofta från egendom som vårdnadshavaren skrivit
              på barnet och som har transaktioner bakom sig som överförmyndaren
              borde ha kunnat granska. I denna del tror jag att frågan kan lösas
              med ett aktivare förhållningssätt från överförmyndaren och en
              informationsskyldighet från kronofogdemyndigheten när ett barn
              blir aktuellt hos fogden.
            </seg>
            <seg n="418b9ec8">
              Det som oroar mig är de skulder som ungdomar förorsakar genom
              sitt eget agerande. Det är ungdomar som är mellan 15 och 18 år
              och som genom brottslig verksamhet ådrar sig skulder för böter
              och skadestånd. Böter är ofta den enda straffpåföljd som är tillgänglig
              för unga lagöverträdare när det inte finns några sociala problem
              i bakgrunden. Denna skuldpost uppgår till 5 miljoner. Men den
              enskilt största posten, 18 miljoner, är skadestånd, och jag antar
              att det i huvudsak är fråga om skadestånd som har sin grund i
              brottsliga handlingar.
            </seg>
            <seg n="31c70887">
              När ungdomar gemensamt begår brott döms de regelmässigt till
              att solidariskt betala skadestånd till brottsoffret. Detta innebär
              att en av de skadeståndsskyldiga kan tvingas att betala hela skadeståndet.
              Sedan får han i sin tur gå på sina medgärningsmän och kräva pengarna
              från dem.
            </seg>
            <seg n="8a296674">
              I debatten har det förekommit idéer om att ta bort det solidariska
              betalningsansvaret för ungdomar. En sådan åtgärd skulle försvaga
              brottsoffrets möjligheter att få ut sitt skadestånd. Brottsoffren
              är också ofta ungdomar eller barn. Jag känner en viss tveksamhet
              till en sådan förändring. Det krävs i vart fall en noggrann granskning
              av vilka konsekvenser en sådan förändring skulle få.
            </seg>
            <seg n="86153e56">
              Herr talman! Avslutningsvis: Vi ställer oss bakom betänkandet
              och har inga reservationer. Frågan om barns och ungdomars skuldsättning
              är inte avgjord i och med detta betänkande, utan vi kommer att
              noggrant följa regeringens förslag till förändringar som kan minska
              barns och ungdomars skuldsättning. Det är en tung ryggsäck att
              starta sitt vuxenliv med stora skulder hos kronofogden. Frågan
              om barns och ungdomars skuldsättning är en viktig fråga som vi
              kommer att återkomma till.
            </seg>
          </u>
          <note type="speaker" n="fb5b27a9">
            Anf. 47 JAN ERTSBORN (fp):
          </note>
          <u who="jan_ertsborn_0fcba0" xml:id="i-2bf6f5156108ff39-0" n="d916345d">
            <seg n="7452ddeb">
              Herr talman! Skuldsatta barn är egentligen en perfekt rubrik
              för det här ärendet. Den leder till de associationer som vi kanske
              ska ha, nämligen att det inte är barnet självt som skuldsätter
              sig utan att det är någon annan som skuldsätter barnet.
            </seg>
            <seg n="995166d0">
              I lagutskottet och säkert i mycket stora kretsar i det här landet
              är vi överens om att vi måste sätta stopp för detta. Vår målsättning
              i lagutskottet när det gäller frågan om skuldsatta barn måste
              vara att alla barn är skuldfria när de fyller 18 år, möjligen
              med det undantag som Bertil Kjellberg nyss redogjorde för, nämligen
              skulder som man ådrar sig genom brottslig verksamhet som måste
              behandlas på ett annat sätt. Men i övrigt ska barn vid 18 års
              ålder vara skuldfria enligt min uppfattning. Det är målsättningen
              för oss.
            </seg>
            <seg n="f3a3c2a5">
              I dag kan vi känna en stor tillfredsställelse över att vi har
              agerat i detta ärende från riksdagens sida och inte minst från
              lagutskottets sida. Det var lite trögt i början från Regeringskansliet.
              I interpellationsdebatten i januari 2003 var justitieministern
              ganska tveksam till att vidta åtgärder. Men det hela har förändrats
              radikalt, och nu tror jag att alla arbetar för att komma till
              bra lösningar.
            </seg>
            <seg n="209ebf15">
              Det första steget kommer i sommar med en rapporteringsskyldighet
              för både Vägverket och kronofogdemyndigheten till överförmyndaren
              när barn registreras som fordonsägare eller när barn registreras
              med skulder. Det kommer säkert att betyda väldigt mycket. Jag
              tror först och främst att det kommer att ha en preventiv effekt.
              Det kommer att förhindra en del föräldrar från att agera på det
              sätt som nu sker, och det kommer naturligtvis också att innebära
              att överförmyndarna får möjlighet att agera.
            </seg>
            <seg n="fd1b6a3d">
              Det som känns bekymmersamt är förmodligen både kunskaperna hos
              överförmyndarna och de resurser som överförmyndarna har i dagsläget.
              Det är besvärliga bakomliggande förhållanden som överförmyndarna
              måste ta reda på, sätta sig in i och sedan arbeta med och försöka
              rätta till. Vi har varit inne på det vid olika tillfällen, till
              exempel hur fordon förvärvas och om det är civilrättsligt giltiga
              förvärv eller inte. Men jag tror för min del att första steget
              kommer att bli betydelsefullt och kommer att ge resultat.
            </seg>
            <seg n="72457c46">
              Det andra steget, att införa en brukarregistrering i bilregistret,
              som Justitiedepartementet har aviserat, kommer säkert också att
              betyda kolossalt mycket. Tyvärr måste jag, liksom Bertil Kjellberg,
              säga att det här kommer att ta lite tid, och det tycker jag är
              tråkigt. Förslaget har lagts i utredningen om förmyndare, gode
              män och förvaltare som ska komma i sommar. Men sedan vet vi att
              det blir remissomgång, beredning och så vidare. Det innebär att
              det förmodligen kommer att ta lite tid innan den här frågan kommer
              upp till behandling och kan avgöras. Min förhoppning är att den
              bryts ut ur utredningen så fort som möjligt och att vi därmed
              kan komma till ett beslut under kommande riksdagsår.
            </seg>
            <seg n="e56032d4">
              I lagutskottet måste vi sedan gå vidare och fördjupa oss i en
              del olika problem som finns. Vi måste fråga oss om regleringen
              i föräldrabalken är tillräcklig eller om det måste ske förändringar
              eller tillägg.
            </seg>
            <seg n="2d8ee10e">
              Jag tänker exempelvis på det fall som Konsumentombudsmannen tog
              fram om en flicka som vid 13 års ålder fick en skuld för ett skolfoto,
              för vilket hon blev föremål för indrivningsåtgärder när hon fyllt
              18 år. Det kan inte vara rimligt att det får vara på det viset.
              Vid 13 års ålder kan man inte ådra sig skulder. Här måste också
              föräldraansvaret på något vis komma in.
            </seg>
            <seg n="4627b002">
              Även frågan om telefonabonnemang som i dag öppnas i barns och
              tonåringars namn måste man titta närmare på. Är det verkligen
              barnet som ensamt ska vara betalningsskyldigt, eller ska vårdnadshavaren
              ha ett betalningsansvar för detta?
            </seg>
            <seg n="ef583ffc">
              När det gäller skatter som barn restförs för tror jag faktiskt
              att överförmyndarna kan hantera det mesta av den problematiken.
              Det är uppenbart så att föräldrarna agerar på ett sätt som inte
              står i överensstämmelse med våra regler.
            </seg>
            <seg n="e726cc92">
              Jag tror alltså att vi i lagutskottet under de kommande åren
              har en del arbetsuppgifter kvar beträffande skuldsatta barn men
              att vi nu verkligen är på god väg. Detta känns oerhört tillfredsställande.
              Jag tillstyrker utskottets förslag i betänkandet.
            </seg>
          </u>
          <note type="speaker" n="c75acf40">
            Anf. 48 YVONNE ANDERSSON (kd):
          </note>
          <u who="yvonne_andersson_b37e40" xml:id="i-7e1c277ac4bcf3ab-0" n="b698c7e8">
            <seg n="286c3564">
              Herr talman! Det är hög tid att regeringen tar sig an den här
              problematiken; det är vi i lagutskottet överens om. Redan inför
              redovisningen av Sveriges arbete med barnkonventionen år 2002
              redovisade Barnombudsmannen det jättestora problem som handlar
              om skuldsatta barn. Sedan har det skett en rad uppvaktningar.
              Regeringen har börjat arbeta med problematiken, vilket vi fick
              höra på en, tycker jag, väldigt bra hearing som lagutskottet inbjöd
              till.
            </seg>
            <seg n="4e489bff">
              Men regeringens arbete har, som vi tidigare hört, begränsats
              till att röra den lilla delen. 5 miljoner av 41 ½ miljoner är
              vad det rör sig om när det gäller fordonsrelaterade skulder. Detta
              tycker inte vi är tillräckligt. När lagutskottet får information
              om den stora och djupa problematik som rör allt det andra kan
              vi inte nöja oss med att man arbetar med de 5 miljonerna.
            </seg>
            <seg n="3df37895">
              Vi kristdemokrater hade tänkt att det skulle bli ett särskilt
              yrkande eller så. Men lagutskottet var i sin vishet klokt nog
              att skriva in i betänkandet att det inte bara är det i motionerna
              beskrivna problemet som vi vill att regeringen ska komma till
              rätta med utan problemet i stort med att barnen genom någon annans
              agerande skuldsätts. Där utgår utskottet alltså från att regeringen
              återkommer till riksdagen med förslag till åtgärder. Det ser vi
              fram emot.
            </seg>
            <seg n="62ca16c9">
              Vi yrkar således bifall till utskottets förslag i betänkandet
              såsom det ser ut.
            </seg>
            <seg n="7d98085f">
              Jag vill ändå anföra att det återigen finns en annan del som
              vi också vill ha med. Det gäller nämligen inte bara de skulder
              som ett barn, också genom någon annans agerande, skuldsätts för.
            </seg>
            <seg n="537626ac">
              För några år sedan avgjordes ett fall där en fyraårig kille med
              en hemmagjord pilbåge jag tror att den bestod av ett slags cykelpump
              skadade en kompis öga. Den fyraåringen blev, efter vad jag kommer
              ihåg, dömd till skadestånd. Visserligen fick också föräldrarna
              ta sin del.
            </seg>
            <seg n="47647e32">
              Det här har jag funderat på. Kunde fyraåringen förstå konsekvenserna?
              Eller skulle vi möjligtvis kunna tycka att denna fyraåring inte
              kunde vara ansvarig för sin handling? Här tycker vi att det finns
              ett litet problem ja, inte ett litet utan ett stort problem som
              måste redas ut: Från vilken ålder kan ett barn vara skadeståndsskyldigt,
              herr talman? Detta är ett gediget problem. Eller från vilken ålder
              är barnet vuxet nog att förstå konsekvenserna av sitt handlande?
            </seg>
            <seg n="e13d7db8">
              Jag tror att det är den typen av problem som regeringen måste
              ta tag i när det gäller den här problematiken. I dag har vi ju
              inga utredningar eller förslag om var det enskilda barnets straffmyndiga
              ålder börjar barnet är straffmyndigt vid 15 års ålder men sedan
              har man ju ansvaret för ens gärningar och hur länge gäller föräldraansvaret?
            </seg>
            <seg n="9b47c9ae">
              Vi har ju föräldrar, och vanligtvis har många föräldrar hemförsäkring.
              Men om barnets vårdnadshavare har en hemförsäkring uppstår inte
              det här problemet, för då kan man ålägga barnet full skadeståndsskyldighet.
              Om däremot hemförsäkring saknas blir beloppet visserligen ett
              skäligt belopp, beroende på barnets betalningsmöjligheter, men
              barnet är fortfarande ersättningsskyldigt. I princip innebär det
              att ett barn som kanske har ärvt en anhörig får betala hela skadeståndet,
              medan ett barn utan tillgångar får jämkning.
            </seg>
            <seg n="95b7c498">
              Skuldsatta barn delas in i två kategorier: barn som på egen hand
              har ådragit sig sina skulder och barn som vårdnadshavare eller
              annan ansvarig gjort betalningsansvariga. Det har vi hört om när
              det gäller telefonabonnemang, kanske försäljning av aktier eller
              sådant, när skatt inte har betalats in och så vidare.
            </seg>
            <seg n="6bad2e39">
              Jag anser att vårdnadshavare alltid har ett ansvar för ett barns
              skulder, åtminstone om barnet är under 15 år. Det gäller om barnet
              självt gjort sig skyldigt till ett brott och på så sätt blir skadeståndsskyldigt
              eller har bötesskulder eller liknande. Barnet ska definitivt aldrig
              straffas för att föräldrarna inte har varit förutseende nog att
              teckna en hemförsäkring till exempel.
            </seg>
            <seg n="86219e95">
              Vuxnas ansvar gentemot barn både i form av tillsynsansvar och
              i form av att man tecknar hemförsäkring måste ytterligare poängteras
              från lagstiftarnas sida. Den situation som vi har i dag är ohållbar.
              Som vanligt är det barnen som får ta smällen. Ska ett barn vara
              ansvarigt för en gärning vars konsekvenser det aldrig kunnat förutse
              det är en rimlig fråga att ställa och från vilken ålder är barnet
              i så fall skyldigt? Upp till vilken ålder är föräldrarna ansvariga
              för barnets gärning? Dessa frågor måste helt enkelt utredas.
            </seg>
            <seg n="a86311c2">
              Ibland dömer vi alltså barn som inte är straffmyndiga till att
              bli skuldtyngda unga vuxna utan chanser att få lån för att köpa
              bostad, teckna telefonabonnemang eller liknande. I realiteten
              får barnen en rent kännbar påföljd utan att vare sig ställas inför
              rätta eller få rätt till en advokat. Föräldrarna måste ta ett
              större ansvar för barnen, och det måste synas även i våra lagar.
              Barn måste få vara barn, och vuxna ska ta det ansvar som de ska
              ha.
            </seg>
            <seg n="48470ed3">
              Herr talman! Regeringen arbetar, som sagt, redan nu med att komma
              till rätta med detta med barns fordonsrelaterade skulder. Det
              är bra, men det räcker inte. Regeringen måste ta ett helhetsgrepp
              om situationen och ändra på rådande oordning. Ett barn ska inte
              behöva starta vuxenlivet med en skuldbörda som skymmer framtidstro
              och livsglädje. Det är vi som har ansvaret för att den nya generationen
              får en god start, och det måste visa sig i handling. Regeringen
              måste komma tillbaka med förslag som förhindrar att barn över
              huvud taget registreras i kronofogdens register.
            </seg>
          </u>
          <note type="speaker" n="a5207b4b">
            Anf. 49 TASSO STAFILIDIS (v):
          </note>
          <u who="tasso_stafilidis_76d4bc" xml:id="i-84a77d4803c7dddd-0" n="8e0eabfc">
            <seg n="2b1a2b10">
              Herr talman! Det är alltså ett enigt utskott som i dag debatterar
              och ställer sig bakom det betänkande som lagutskottet har presenterat,
              Skuldsatta barn . Precis som de andra talarna har varit inne på
              handlar det om barnens rättigheter. Det handlar om det som så
              grundligt står i föräldrabalken och det som föräldrabalken syftar
              till, nämligen att skydda underåriga mot följderna av ekonomiskt
              ofördelaktiga rättshandlingar i fråga om den del i föräldrabalkens
              regler som vi nu debatterar.
            </seg>
            <seg n="b3cacd5f">
              Herr talman! I dag är ordningen den att föräldrar tar sig rätten
              att skuldsätta sina barn. Med utgångspunkt i den hearing som utskottet
              har haft har nog de flesta av oss i lagutskottet kommit fram till
              att hade föräldrabalkens regler följts hade inte barn skuldsatts
              i dag. Vi tycker att det i grunden i dag finns en reglering i
              lagstiftningen som dock inte följs av myndigheterna. Det är därför
              som man till exempel har möjlighet att registrera en bil på ett
              barn. Sedan kan man dra på sig en massa parkeringsböter och så
              vidare som hamnar som skuld hos barnet.
            </seg>
            <seg n="89d55131">
              Det har tidigare tagits upp här att Barnombudsmannen och Konsumentombudsmannen
              har lagt fram en rad olika förslag. Det gjorde man för att bra
              tag sedan. Det är synd att det har tagit så lång tid, men jag
              kan ändå tycka att det är glädjande att regeringen nu har kommit
              till den insikten att man faktiskt måste ta itu med i alla fall
              den del som handlar om brukarregistrering, se över den för att
              förmodligen också införa den så snart som möjligt. Man ska också
              förändra förordningarna så att kronofogdemyndigheterna och Vägverket
              i fortsättningen ska underrätta överförmyndarna. Det är där som
              problemet har funnits. Överförmyndarna har inte fått den information
              som de skulle behöva för att kunna agera.
            </seg>
            <seg n="e342245d">
              Herr talman! Var vi befinner oss i dag, som många andra också
              tagit upp, är att vi vill att någonting ska hända och det snabbt.
              Lagutskottet efterfrågar handling. Flera ledamöter har tagit upp
              tidigare att man förutsätter att man inte ska behöva vänta med
              beredningsarbetet i den utredning som nu sitter och som ska presentera
              förslaget vid halvårsskiftet. Det hoppas jag också. Jag tror att
              vi gemensamt i lagutskottet kan hålla ögonen öppna kring det här
              området och ställa krav på regeringen så att den faktiskt lyfter
              ut den här delen för att lägga fram frågan, precis som Jan Ertsborn
              lyfte upp tidigare, för riksdagen för beslut så snart som möjligt
              så att den kan få en egen remissomgång mycket snabbare. Det är
              inte acceptabelt att man fortsätter, genom de luckor som nu har
              bildats därför att olika myndigheter enligt vår mening inte följer
              föräldrabalkens regler, att skuldsätta sina barn.
            </seg>
            <seg n="7b88fba9">
              Det har också tagits upp en mycket bredare och större diskussion
              av alla de talare som har varit uppe tidigare. Det handlar om
              barn som får skadestånd. Det är en mycket större fråga som kanske
              måste få ta lite längre tid att utredas. Men vi måste i alla fall
              se till att den frågan kommer upp på bordet och att regeringen
              sätter i gång och tar det helhetsgrepp som utskottet har efterlyst.
              Det som jag tycker är det allra viktigaste i betänkandet är att
              utskottet enigt talar om för regeringen att vi efterlyser och
              vill att man ska ta ett helhetsgrepp i den här frågan och göra
              det så skyndsamt som möjligt.
            </seg>
            <seg n="7ab6de6b">
              Med detta yrkar jag bifall till utskottets förslag i betänkandet
              och kommer givetvis att försöka lyfta de här frågorna i det samarbete
              som finns mellan regeringen, Vänsterpartiet och Miljöpartiet.
            </seg>
          </u>
          <note type="speaker" n="64d01b67">
            Anf. 50 VIVIANN GERDIN (c):
          </note>
          <u who="viviann_gerdin_444e1c" xml:id="i-32f068085e341dbf-1" n="9d1cda4c">
            <seg n="c319c5d4">
              Herr talman! Ledamöter och åhörare! Ämnet är skuldsatta barn.
              Ett enigt utskott väntar nu på ett regeringsförslag som kan medverka
              till att stoppa skuldsättningen av barn. Att omyndiga barn under
              18 år kan skuldsätta sig, trots att de inte själva råder över
              sin egendom eller kan ingå ett avtal, visar att tillämpningen
              av dagens lagstiftning har stora brister.
            </seg>
            <seg n="d13d2609">
              I lagutskottets betänkande påpekas att barn under 18 år är ett
              rättssubjekt men att barn under 16 år saknar en rättslig handlingsförmåga
              att ingå avtal. Därmed borde det inte vara möjligt att skuldsätta
              barn. Tyvärr har det visat sig fullt möjligt för oansvariga föräldrar
              att skuldsätta sina barn och få godkännande av nuvarande lagstiftning.
              Det här kan naturligtvis vi i Centerpartiet inte acceptera.
            </seg>
            <seg n="c055affe">
              Jag tycker att det är beklagligt att man ålägger barnen den skuldbörda
              som föräldrarna uppenbarligen har orsakat. Det är oacceptabelt
              att barnen senare i livet, vid 18 års ålder, får betalningsanmärkningar
              som är föräldrarnas betalningsansvar.
            </seg>
            <seg n="d7cf66eb">
              Även lagstiftaren och staten har ett ansvar för de skuldsatta
              barnens situation därför att hade gällande lagstiftning följts
              skulle underåriga inte ha de nu aktuella skulderna. Detta står
              att läsa i betänkandet på s. 10.
            </seg>
            <seg n="2c801aa6">
              I föräldrabalken kan vi också läsa att förmyndare, det vill säga
              föräldrarna till de skuldsatta barnen, är skyldiga att ersätta
              den skada som de uppsåtligen eller av vårdslöshet har orsakat
              den underårige. Jag ska ge ett exempel: att skriva över ett fordon
              på sitt barn, sedan bruka fordonet, orsaka parkeringsböter och
              sedan strunta i att betala parkeringsböterna. Det är definitivt
              ett sätt att missbruka rollen som vårdnadshavare. Brister vårdnadshavaren
              i sitt uppdrag måste vi naturligtvis uppmärksamma det, så även
              konsekvenserna av dennes agerande. Man måste också fundera över
              om de personerna är lämpliga att företräda barnet. En förmyndares
              rättshandling som strider mot intentionerna i föräldrabalken borde
              alltid väga till barnets fördel.
            </seg>
            <seg n="61bc8705">
              Från Centerpartiets sida vill vi framföra vikten av att förebygga
              skuldsättning av barn och registrering hos kronofogdemyndigheterna.
              Att införa obligatorisk information till överförmyndaren när en
              underårig delges ett betalningskrav är ett mycket bra sätt. Att
              samverkan mellan myndigheterna över huvud taget fungerar bättre
              än hittills är en förutsättning för att lagstiftning ska få genomslag
              i verkligheten. Utifrån den här informationen har överförmyndare
              möjligheter att agera när de får kännedom om underårigas skulder.
              Att ca 6 600 barn och ungdomar under 18 år är registrerade för
              skulder hos kronofogdemyndigheten är beviset på brister i tillämpningen
              av gällande lag.
            </seg>
            <seg n="64d86d78">
              Med vetskap om att hade gällande lagstiftning följts hade vi
              heller inte haft några barn med en totalskuld på 41 miljoner är
              det befogat att ställa frågan: Är det verkligen barnen som är
              skuldsatta? Jag anser att det är föräldrarna som har betalningsansvaret
              för de skulder som har registrerats för barn som är under 15 år.
              Detta är viktigt att klargöra. Lagstiftningen löser inte allt.
              Viktigt är också att tillämpningen fungerar väldigt väl. Det har
              den uppenbart inte gjort i de här fallen.
            </seg>
            <seg n="4c2bd8bc">
              Som tidigare talare yrkar vi i Centerpartiet bifall till förslaget
              i betänkandet, och jag vill också skicka med en vädjan till regeringen
              att snarast återkomma med ett förslag.
            </seg>
          </u>
          <note type="speaker" n="ab88e426">
            Anf. 51 ULF HOLM (mp):
          </note>
          <u who="ulf_holm_0fcd2f" xml:id="i-86ecc27a30c30f94-0" n="d02e6cbd">
            <seg n="9d3e1c8f">
              Fru talman! Hur många gånger har man inte upprörts över artiklar
              i tidningarna när man läser att föräldrar registrerar sina bilar
              på sina barn, parkerar fel och lägger betalningsansvaret på barnen.
              Vilken signal sänder det egentligen? Det är så vidrigt att nog
              de flesta av oss blir mäkta upprörda över detta. Det har uppmärksammats
              mer och mer under de senaste åren. Det är denna antydan att det
              kan vara medvetet att det finns 23 000 bilar registrerade på underåriga
              som är bakgrunden till att den frågan nu kommer upp.
            </seg>
            <seg n="4ff8cabb">
              Precis som flera talare har sagt finns det en skillnad när det
              gäller barns skuldsättning, mellan omedvetna skulder och självförvållade
              skulder. Barn använder till exempel mobiltelefoner och sedan inte
              kan betala räkningarna. Där måste man ta ett större grepp.
            </seg>
            <seg n="aebb4384">
              Jag tycker att det är väldigt bra att utskottet har tagit det
              här initiativet. Tyvärr kunde jag själv inte närvara på den hearing
              som lagutskottet anordnade. Men efter att ha läst de stenografiska
              uppteckningarna har jag förstått att det måste ha varit en mycket
              givande hearing där många frågor lyftes fram.
            </seg>
            <seg n="ea299c15">
              Det är också bra att regeringen har fått upp ögonen för den här
              frågan, precis som vi riksdagsledamöter. Tillsammans ska vi nog
              kunna få fram en bättre tillämpning av de regler som finns, till
              exempel när det gäller detta med brukarregistrering. Vi ser också
              i dag att samarbetet mellan Vägverket och överförmyndare ses över
              så att det kan bli en bättre tillämpning på de punkterna.
            </seg>
            <seg n="a77c9e93">
              Eftersom vi är eniga i utskottet och alla har sagt i stort sett
              samma sak vill jag bara instämma med de föregående talarna i mångt
              och mycket. Jag yrkar bifall till förslagen i betänkandet.
            </seg>
          </u>
          <note n="ee7d479b">
            Föredrogs
          </note>
          <note n="544c69f7">
            Överläggningen var härmed avslutad.
          </note>
          <note n="ad99615e">
            7 § En ny prisinformationslag m.m.
          </note>
          <note type="speaker" n="ee9dd0be">
            Anf. 52 ANNELI SÄRNBLAD STOORS (s):
          </note>
          <u who="anneli_sarnblad_dcdaa1" xml:id="i-68612c943f8ede6c-0" n="da9e1bcb" next="i-1e157b152c3f1071-0">
            <seg n="1325f6c1">
              Fru talman! Det betänkande som vi nu ska debattera, LU21, behandlar
              regeringens proposition om ny prisinformationslag. Propositionens
              förslag till ny lag ska ersätta den nu gällande prisinformationslagen
              från 1991.
            </seg>
            <seg n="b122bf24">
              Det föreslås nu en utvidgning. Utöver bestämda produkter i betydelse
              av varor och tjänster kommer den nya lagen att omfatta även andra
              nyttigheter såsom telekommunikationstjänster och andra former
              av elektroniska kommunikationstjänster, elektrisk kraft, fjärrvärme
              samt finansiella tjänster. Det som inte omfattas är arbetstillfällen
              och fast egendom. Lagförslaget är utformat som en ramlag.
            </seg>
            <seg n="6d0ee3c5">
              Fru talman! Närmare föreskrifter om skyldighet att lämna prisinformation,
              omberäkning av pris och jämförpris ska meddelas av regeringen
              eller den myndighet som regeringen bestämmer. Det gäller även
              i fråga om skyldighet att ange jämförpris för andra produkter
              än varor. Lagen är inte tillämplig i den mån det finns särskilda
              föreskrifter om prisinformation till konsumenterna.
            </seg>
          </u>
          <note n="c1e8423e">
            Fru talman! Den nya lagen föreslås träda i kraft den 1 oktober
            2004.
          </note>
          <u who="anneli_sarnblad_dcdaa1" xml:id="i-1e157b152c3f1071-0" n="da9e1bcb" prev="i-68612c943f8ede6c-0">
            <seg n="36c77616">
              Regeringen gör i propositionen bedömningen att det inte finns
              behov av att införa särskilda bestämmelser om prisinformation
              vid marknadsföring via Internet, radio eller TV.
            </seg>
            <seg n="fda4082c">
              Till betänkandet finns fem reservationer.
            </seg>
          </u>
          <note type="speaker" n="740f853d">
            Anf. 53 HENRIK VON SYDOW (m):
          </note>
          <u who="henrik_von_sydow_8da056" xml:id="i-1699f66c778cb309-0" n="289247fb">
            <seg n="bf469bc8">
              Fru talman! Vi ska veta vad vi betalar för, och vi ska få valuta
              för våra pengar. Detta är hederliga principer som måste vara vägledande
              i hela vårt samhälle och i hela vår ekonomi.
            </seg>
            <seg n="cd842031">
              Att prinsinformationen är enkel och tydlig är förstås angeläget
              för en bra konkurrens och för en stark marknadsekonomi, där vi
              inte bara får veta priset utan också där konkurrensen gör att
              priset pressas och att produkternas kvalitet ökar. Här har vi
              verkligen ett brett och genuint konsumentintresse att värna. Det
              är viktigt att priserna pressas och att utbudet breddas.
            </seg>
            <seg n="87264053">
              Det nya med denna prisinformationslag är att den utvidgas till
              att också omfatta de marknader som avreglerades i början av 90-talet,
              nämligen telemarknaden, elmarknaden och i viss mån också marknaden
              för finansiella tjänster. Detta är i grunden bra, rätt och riktigt.
              Vi behöver enkla regleringar som öppnar för tydlighet och god
              konkurrens. Här kan statliga regleringar spela en stor roll för
              en bättre marknadsekonomi som ytterligare stärker konsumenternas
              ställning.
            </seg>
            <seg n="c9632add">
              Regeringen har valt att lösa detta genom att be om ett bemyndigande
              från riksdagen där regeringen eller den myndighet som regeringen
              meddelar får rätt att meddela föreskrifter på området. Detta är
              en lagstiftningsteknik som förvisso är korrekt, men för den skull
              är den inte oproblematisk. Snarare reser den en del frågetecken.
            </seg>
            <seg n="0d185b60">
              Propositionen innehåller inga ställningstaganden från regeringen
              om hur prisinformationen ska se ut eller vilka myndigheter som
              ska meddela de närmare föreskrifterna. Den breda delegationsmakt
              som regeringen föreslår inverkar på möjligheten till förutsebarhet
              för oss alla. Det är svårt för konsumenter, för företag och för
              riksdagens ledamöter att bedöma konsekvenserna av den föreslagna
              utvidgningen av lagens tillämpningsområde så länge föreskrivningsrätten
              inte är närmare angiven och ambitionsnivån när det gäller regleringar
              både till antal och innehåll för oss är okänd.
            </seg>
            <seg n="b936dbb4">
              Om förslaget genomförs på det sätt som föreslås kommer Konsumentverket
              att dels utfärda regler, dels föreslå hur lagen ska tillämpas
              och se till att den efterlevs. Dessutom kommer myndighetens högsta
              chef, generaldirektören Konsumentombudsmannen också att vara part
              i eventuella domstolsprocesser. Det här rimmar illa med grundläggande
              rättsprinciper och rättsstatsideal. En domstol blir bunden av
              föreskrifter som utfärdats av den som också uppträder som part
              vid domstolen. Detta är ett missförhållande som gäller till stor
              del i dag, men som regeringen väljer att inte göra någonting åt.
            </seg>
            <seg n="9e04f040">
              När det gäller utformningen av det bemyndigande som regeringen
              ges vill vi särskilt framhålla vikten av att den nya prisinformationslagen
              inte får en konserverande effekt och gynnar redan befintliga företag.
              Föreskrifter med alltför höga krav på jämförbarhet kan ensidigt
              gynna nuvarande standardlösningar och försvåra marknadsföring
              av komplexa och individuellt anpassade prissättningar. Detta skulle
              också riskera att hämma produktutveckling av nya varor och tjänster.
            </seg>
            <seg n="b5abde33">
              Därför borde riksdagen i sitt bemyndigande skriva in att regeringen
              och myndigheterna ska beakta både konsumentperspektivet och konkurrensperspektivet.
              Detta är två saker som vi ofta pratar om och som oftast går hand
              i hand.
            </seg>
            <seg n="6cd666ae">
              Vi vill också framhålla att behovet av en reglerad detaljerad
              prisinformation rimligen måste vägas mot kostnaden för till exempel
              ommärkningar. Görs inte den avvägningen riskerar vi att få information
              om att priserna har gått upp till följd av statliga föreskrifter,
              och detta är knappast i konsumenternas intresse.
            </seg>
            <seg n="7a907235">
              Fru talman! Så här i deklarationstider vill jag avsluta med att
              lite grann vända på perspektivet i den här diskussionen. Jag sade
              tidigare att vi ska veta vad vi betalar för och att vi ska få
              valuta för pengarna. Det här vill regeringen i förslaget utsträcka
              till att gälla mobiltelefonabonnemang och elräkningar. Det är
              utmärkt, det är riktigt och rätt.
            </seg>
            <seg n="9c40dbb8">
              Men låt oss för en stund ponera att man ställde samma krav på
              prisinformation på den svenska staten, att vi ska veta vad vi
              betalar för. Om vi gjorde det skulle risken vara överhängande
              för att Sverker Olofsson eller andra konsumentreportrar skulle
              vara mycket kritiska mot statens prisinformation. Medborgarna
              får blygsamt med information om vad de betalar för och hur mycket
              de betalar. Erbjudanden och kostnader ändras under resans gång.
              Totalnotan är mycket svår att uppbringa. Vi upptäcker detta inte
              minst nu när svenska folket svettas över deklarationerna.
            </seg>
            <seg n="edf34e14">
              Här kan man kanske rikta en liten uppmaning till staten och affärsidkarna.
              Gör de nog för att klarlägga att varor och tjänster är belagda
              med en moms på 25 % och ibland en av de 19 punktskatter som också
              finns? Det här är en fråga som jag i all enkelhet vill få både
              kammarens ledamöter och näringslivet att uppmärksamma. Den är
              faktiskt värd att fundera över. Jag medger att det här möjligen
              hör till en annan debatt, men perspektivet hör också hemma i den
              här diskussionen.
            </seg>
            <seg n="be0eb2bb">
              Fru talman! Med detta vill jag yrka bifall till reservation 1.
            </seg>
          </u>
          <note type="speaker" n="09acce22">
            Anf. 54 MARTIN ANDREASSON (fp):
          </note>
          <u who="martin_andreasson_f03825" xml:id="i-575522f509983a33-0" n="4f6d26d6">
            <seg n="8cc1cf35">
              Fru talman! Bestämmelsen om prisinformation handlar om att stärka
              konsumentens makt och konsumentens rätt att veta vad man betalar
              för och exakt vad som ingår i priset. Därför är bestämmelser om
              prisinformation en rimlig och naturlig förstärkning på konsumenträttens
              område av de mer generella bestämmelser som framför allt finns
              i marknadsföringslagen. Det är just konsumentens intresse, behovet
              av och rätten att vara en kunnig och välinformerad konsument,
              som ska stå i fokus för lagstiftningen. Målet är att ge konsumenten
              rimliga möjligheter att bilda sig en uppfattning om vad som ingår
              i priset, och det är detta som lagen ska reglera.
            </seg>
            <seg n="8ad6b0f7">
              Lagen ska däremot inte låsa fast näringslivet och affärsidkare
              i stelbenta beräkningsstrukturer och styra verkligheten genom
              alltför detaljerade bestämmelser om exakt vilka metoder som ska
              användas för prisinformation och hur den ska gå till i praktiken.
            </seg>
            <seg n="292552ea">
              Ett exempel på detta är frågan om prismärkning i butiker. För
              lite drygt tio år sedan var det en mycket stor strid i Sveriges
              riksdag om prisetiketter på varor i livsmedelsbutiker. Skulle
              huvudregeln vara att man skulle ha prisetiketter på varje enskild
              vara eller kunde man tänka sig att låta hyllkantsmärkning vara
              huvudalternativet? När den borgerliga regeringen tillträdde hösten
              1991 var också en friare tillämpning av prisinformationsbestämmelserna
              på just det här området en av de första propositionerna som man
              lade fram. Det gjorde man just därför att man satte konsumentintresset
              i fokus men inte ville att lagen alltför exakt skulle detaljreglera
              vilka metoder som skulle användas för att tillmötesgå detta intresse.
            </seg>
            <seg n="6fee0dbf">
              På den tiden fanns det tyvärr inte majoritet i riksdagen för
              uppmjukade bestämmelser, utan med stöd från Ny demokrati röstade
              Socialdemokraterna ned förslaget den gången. Jag tar detta som
              ett exempel på hur viktigt det är att lagstiftningen inte fastnar
              i den sortens metodbestämmelser utan ser till de principer som
              ska ligga till grund för lagstiftningen.
            </seg>
            <seg n="37b5f98e">
              Fru talman! Vi i Folkpartiet tycker att det lagförslag som riksdagen
              i dag ska ta ställning till är ett avsevärt steg framåt på flera
              sätt. Dels blir det en mer renodlad ramlag som kompletteras med
              bestämmelser i annan lagstiftning och i tillämpningsföreskrifter,
              dels får lagen en breddad tillämpning och gäller för olika slags
              nyttigheter som i dag inte omfattas av den nu gällande prisinformationslagen.
              Det är också utmärkt eftersom det stärker konsumentens ställning
              när det gäller nya tjänster och nya nyttigheter.
            </seg>
            <seg n="8416d767">
              Fru talman! Det är också mycket viktigt att de tillämpningsföreskrifter
              som kommer att komplettera prisinformationslagen verkligen blir
              klara, tydliga och enkla att följa och att de utgår ifrån hur
              konsumenterna verkligen uppfattar prisinformationen och inte ifrån
              den betydelse som vi här i riksdagen eller myndighetsföreträdare
              skulle vilja att ett visst uttryck i prisinformationen ska ha.
            </seg>
            <seg n="af6cb629">
              Ett speciellt viktigt problemområde här är bestämmelser om jämförpriser,
              vilket ju, enligt lagförslaget, regeringen eller den myndighet
              som regeringen utser ska ha möjlighet att utfärda. Det är väldigt
              lätt att beräkna jämförpriser på mjölk eller potatis även om det
              också där finns skillnader när det gäller kvalitet och framställningsmetoder.
              Men det finns många områden där det är väldigt svårt att se jämförpriser
              som den framkomliga vägen för att ge konsumenten praktiska möjligheter
              att ta ställning till om det verkligen är jämförbara produkter
              man talar om.
            </seg>
            <seg n="091fcd45">
              I en dynamisk ekonomi förändras hela tiden utbudet av varor,
              tjänster och andra nyttigheter. Det är en ständigt pågående omvandlingsprocess
              som inte bara handlar om att en enskild produkt trängs ut och
              ersätts av en ny i ett visst produktsegment, för att uttrycka
              det så. Det handlar också om att hela produktbegrepp blir föråldrade
              och faller ur bruk, omdefinieras eller blir mer förfinade i takt
              med produktutvecklingen.
            </seg>
            <seg n="f6372165">
              Vi kan ta hemdator som exempel. Det som vi i dag kallar för hemdator
              är över huvud taget inte möjligt att jämföra med de produkter
              som fanns på marknaden för låt oss säga 1015 år sedan. De produkter
              som i dag finns på marknaden är också i sin tur mycket svåra att
              jämföra med varandra om man inte går in på en mycket detaljerad
              teknisk specifikation på vad det är man köper. Då är frågan om
              jämförpriser är möjliga där.
            </seg>
            <seg n="0eee1aa2">
              Ett annat exempel är bredband. Bredband kan ju låta enkelt att
              definiera. Men ska man utgå ifrån lägsta garanterade uppkopplingshastighet,
              högsta möjliga uppkopplingshastighet eller någon sorts genomsnittlig
              prestanda? Hur ska då konsumenten genom jämförpriser kunna ta
              ställning till de erbjudanden som finns?
            </seg>
            <seg n="2db56b6c">
              Fru talman! Mot den bakgrunden anser vi i Folkpartiet att det
              är mycket viktigt att de tillämpningsföreskrifter som nu kommer
              inte hämmar produktutvecklingen genom att ställa alltför höga
              krav på jämförbarhet, vilket kommer att låsa produktutbudet, varuutbudet
              eller tjänsteutbudet i stället för att stimulera konkurrensen.
              Det har vi en reservation om tillsammans med Moderata samlingspartiet.
            </seg>
            <seg n="f5f27bfc">
              Fru talman! Jag vill också ta upp betydelsen av att prisinformationsbestämmelserna
              blir gemensamma på EU-nivå. Detta är ytterligare ett exempel på
              hur konsumentens möjlighet att verkligen ta del av de möjligheter
              som den gemensamma marknaden innebär hänger på att man känner
              sig trygg och vet att det är samma bestämmelser som gäller både
              i ens eget land och i andra länder. Här avstyrker utskottet ett
              yrkande från Folkpartiet. Vi vill att man ska ha harmoniserade
              bestämmelser på en hög nivå, men utskottet anser att det inte
              är att föredra totalharmoniserade bestämmelser i alla lägen. Det
              är ju ett fullständigt intetsägande svar, fru talman. Det vi här
              diskuterar är ju inte om vi ska ha totalharmoniserade bestämmelser
              i alla lägen utan om man just i det här fallet tycker att det
              finns en poäng för konsumenten att ha gemensamma bestämmelser
              på EU-nivå. Vi är ärligt talat lite förvånade över det ganska
              intetsägande svar som utskottet har gett på just det här området.
              Vad vill egentligen utskottsmajoriteten? Anser man att det ska
              vara nationella bestämmelser så att man inte ska känna sig säker
              på hur prisinformationen ser ut i andra länder? Eller ska man
              arbeta för gemensamma regler också på detta område när det gäller
              nyttigheter?
            </seg>
          </u>
          <note n="251e4cd0">
            Fru talman! Mot den bakgrunden vill jag för Folkpartiets räkning
            yrka bifall till reservation nr 4.
          </note>
          <note type="speaker" n="bee475f5">
            Anf. 55 TASSO STAFILIDIS (v):
          </note>
          <u who="tasso_stafilidis_76d4bc" xml:id="i-e1bc3a82dd306f51-0" n="8e0eabfc" next="i-f9d804ead8bb09f7-0">
            <seg n="329166f5">
              Fru talman! Den här propositionen är precis som många andra som
              läggs fram för riksdagen och lagutskottet en produkt av ett samarbete
              mellan Vänsterpartiet och regeringen, dock inte med medverkan
              av Miljöpartiet. Därför står jag, fru talman, bakom propositionen
              och betänkandet på alla punkter, dock med ett undantag, och jag
              kommer framför allt att uppehålla mig vid den punkten.
            </seg>
            <seg n="b1713ac3">
              År 1999 väcktes, fru talman, en motion i riksdagen som våren
              2000 behandlades av lagutskottet och blev bifallen. Utskottet
              kunde då inte utesluta att de i motionen förespråkade reglerna
              från konsumentsynpunkt skulle vara av visst värde. Jag talar då
              om den motion som handlade om standardregler för en stor stark,
              det vill säga för starköl. Det känns förvisso lite lustigt för
              mig att jag, som aldrig dricker starköl, står här och pratar om
              detta, men jag gör det trots allt.
            </seg>
            <seg n="f41ddd4f">
              När frågan behandlades i utskottet menade det att den borde bli
              föremål för närmare överväganden av regeringen, och senare biföll
              riksdagen utskottets förslag. Inför framläggandet av propositionen
              har regeringen nu gjort sådana överväganden, och Konsumentverket
              har bidragit med en bedömning. Man har då kommit fram till att
              det inte finns tillräckliga skäl för att reglera begreppet.
            </seg>
            <seg n="7bfcfc3c">
              Jag vill, fru talman, säga att detta är lite märkligt. Starköl
              är den kanske mest sålda drycken på utskänkningsställena, och
              det är framför allt genom försäljning av starköl som utskänkningsställena
              tjänar pengar. Framför gäller detta vid stora festivaler och så
              vidare där det finns särskilda öltält. Vi tycker från Vänsterpartiet
              att det är märkligt att man då inte ska ha någon reglering. I
              vissa fall kan det vara så när man kommer till en restaurang att
              man kanske får en liten svag i stället för en stor stark utan
              att man själv vet om det.
            </seg>
            <seg n="7adf3145">
              Eftersom det inte finns några standardregler för starköl kan
              starköl innehålla mindre mängd alkohol, både mätt i centiliter
              och i form av en lägre procentsats alkohol. Vi tycker att den
              här frågan är så pass viktig att vi har avlämnat reservation nr
              5 om marknadsföring av öl, som jag härmed yrkar bifall till.
            </seg>
            <seg n="760c278f">
              Fru talman! Så över till de kanske ännu större och mycket viktigare
              frågorna i det här betänkandet. I propositionen och i betänkandet
              tar man framför allt upp konsumentperspektivet. Den nya prisinformationslagen
              har konsumentperspektivet och konsumenträtten som de övergripande
              och främsta utgångspunkterna. Direkt efter konsumenträtten kommer
              konkurrensen, som är ett mycket viktigt inslag i prisinformationslagen.
              Genom prisinformation och innehållsredovisning får konsumenterna
              möjlighet att välja billigare varor.
            </seg>
            <seg n="bbf02bda">
              Fru talman! Jag kan inte låta bli att kommentera det som Henrik
              von Sydow tog upp i sin avslutning, även om han kanske kom in
              på ett något annat område än det som behandlas i betänkandet.
              Det gick ut på att staten skulle ha någon form av prisinformation
              om det som skattebetalarna får ut av den skatt som de betalar
              in till staten. Så uppfattade jag det.
            </seg>
            <seg n="c2adb280">
              Jag tycker att vi då återigen hamnar vid en punkt där vi försöker
              att behandla det som vi politiskt och demokratiskt fattar beslut
              om och har politiskt ansvar för som något slags konsumentfrågor.
              För oss i Vänsterpartiet är inte konsumentfrågor jämförbara med
              de beslut som vi fattar i demokratisk ordning. Det står vi väldigt
              främmande inför.
            </seg>
          </u>
          <note n="3428771f">
            Jag vill vidare för protokollet påpeka att utskottet har föreslagit
            en egen ändring i en fråga som glömts bort i propositionen. Det
            gäller en ändring i 2 kap. 19 § yrkestrafiklagen.
          </note>
          <u who="tasso_stafilidis_76d4bc" xml:id="i-f9d804ead8bb09f7-0" n="8e0eabfc" prev="i-e1bc3a82dd306f51-0">
            <seg n="58801ee7">
              Fru talman! Jag vill avslutningsvis ta upp frågan om harmonisering
              på EU-nivå, där jag tycker att utskottet har gjort den bedömning
              som jag kunnat ställa mig bakom. Vänsterpartiet vill inte ha en
              totalharmonisering. Regeringen och Socialdemokraterna har gjort
              det ställningstagandet att man inom konsumenträtten ska kunna
              tillämpa harmonisering på den nivå som man själv vill ha. Ibland
              är det fråga om minimiharmonisering och ibland total harmonisering.
              Vi i Vänsterpartiet vill framför allt se en minimiharmonisering.
              Jag tycker därför att den icke riktigt så väldigt tydliga skrivningen
              i utskottets betänkande är bra, och därför har jag också ställt
              mig bakom den.
            </seg>
            <seg n="e28f4c0f">
              Med detta, fru talman, yrkar jag bifall till förslaget i betänkandet
              i alla delar utom vad gäller standardregler för en stor stark,
              där jag i stället yrkar bifall till reservation 5.
            </seg>
          </u>
          <note type="speaker" n="83a5e846">
            Anf. 56 HENRIK VON SYDOW (m) replik:
          </note>
          <u who="henrik_von_sydow_8da056" xml:id="i-1699f66c778cb309-1" n="289247fb">
            <seg n="6d8c311e">
              Fru talman! Det är svårt att välja vad man ska begära replik
              på, starkölsdiskussionen eller resonemanget om vilken form av
              delaktighet svenska folket känner och vilken prisinformation det
              har när det sitter och deklarerar. Det är delvis en huvudpoäng
              i betänkandet, men eftersom Tasso Stafilidis ändå tar upp frågan
              vill jag gärna replikera på det.
            </seg>
            <seg n="81690995">
              Anta att en medborgare använder sina surt förvärvade pengar till
              att tanka bilen. För det får han glädjen att betala energiskatt,
              koldioxidskatt och moms på bränslet. Det toppas med att han får
              betala moms på skatten. Så går det till. Hur många känner faktiskt
              till detta och vet hur mycket det summerar till? Hur står det
              till med prisinformationen på det fältet?
            </seg>
            <seg n="665e0ab7">
              Detta är ett exempel. Det ligger utanför de diskussioner som
              vi för i dag, men det handlar likväl just om prisinformationen
              och om statens ansvar för att förmedla detta, kanske tillsammans
              med näringslivet på frivillig väg. Frågan är inte alls oväsentlig.
            </seg>
            <seg n="de2c9418">
              Till detta hör också frågan om vi faktiskt får valuta för pengarna.
              När man bläddrar i skattemyndigheternas informationsmaterial inför
              deklarationerna måste jag säga att informationen om vad våra skattepengar
              går till måste bli långt mer utförligt redovisad än i de tårtdiagram
              som återfinns på s. 31 i informationen från skattemyndigheterna
              rubricerad Dags att deklarera.
            </seg>
            <seg n="7b57ad97">
              Jag skulle vilja uppmana Tasso Stafilidis, även om detta inte
              är något som vi har att i dag fatta beslut om, att medverka i
              en folkupplysningskampanj där vi politiker kanske tillsammans
              med näringslivet för en diskussion om hur mycket svenska folket
              betalar in i skatt. Vi kan ge en ordentlig prisinformation om
              hur mycket man betalar in i skatt på lönen och i form av moms
              till staten samt om vad pengarna går till. Det skulle vara glädjande
              om Tasso Stafilidis ville delta i en sådan upplysningskampanj.
            </seg>
          </u>
          <note type="speaker" n="339f12d5">
            Anf. 57 TASSO STAFILIDIS (v) replik:
          </note>
          <u who="tasso_stafilidis_76d4bc" xml:id="i-84a77d4803c7dddd-1" n="8e0eabfc">
            <seg n="e5503113">
              Fru talman! Nu förstår jag lite bättre. På en punkt kan jag också
              förstå och se vitsen i det som Henrik von Sydow tar upp, och det
              är just när priset på en vara som man köper innehåller fler kostnader
              än dem som redovisas. Där kan jag mycket väl tänka mig att man
              redovisar energiskatten, momsen och så vidare. Det känner jag
              mig absolut inte tveksam om.
            </seg>
            <seg n="a4f491d3">
              Det jag uttolkade i ditt huvudanförande tidigare handlade om
              den andra delen, som jag inte tycker hör hemma i den här diskussionen.
              Det handlar om upplysningskampanjen om vad våra skattepengar går
              till. Det är ju så här: Olika partier i riksdagen vill att skattepengarna
              ska gå till olika saker, och det är ju det som våra olika partiers
              skattepolitik bygger på också. Jag skulle inte vilja gå ut och
              till exempel ha en folkupplysningskampanj som förklarar vad Moderaterna
              tycker att skattepengarna ska gå till. Den delen, fru talman,
              håller jag alltså inte alls med om. En sådan här folkupplysningskampanj
              skulle i så fall innebära en valkampanj där partierna för ut sina
              ståndpunkter och sin syn på skattepolitiken.
            </seg>
            <seg n="184daa74">
              Det som Henrik von Sydow tog upp först kan jag däremot tycka
              är intressant. Nu när du utvecklade det och jag förstod det kan
              jag faktiskt se en poäng i det. Så skriv en motion nästa år, så
              får vi se om vi kan bifalla den i utskottet!
            </seg>
          </u>
          <note type="speaker" n="d566e835">
            Anf. 58 HENRIK VON SYDOW (m) replik:
          </note>
          <u who="henrik_von_sydow_8da056" xml:id="i-1699f66c778cb309-2" n="289247fb">
            <seg n="457f7151">
              Fru talman! Det var glädjande och något oväntat att få stöd för
              den idén. Det återstår att se hur man följer upp detta.
            </seg>
            <seg n="cb302284">
              Jag vill gå vidare med diskussionen om statens prisinformation
              och statens ansvar för att se till att medborgarna är informerade
              om vad det höga belopp som de betalar in faktiskt också går till.
            </seg>
            <seg n="b7c95d0a">
              Detta borde ju vara en stund av demokratisk delaktighet, just
              dessa tider när man hanterar sin deklaration, så att man då mer
              än någonsin tidigare tänkte tanken vad man faktiskt betalar in
              och vad man får för pengarna. Men så är det ju inte. Det är enklare
              än någonsin att deklarera i dag. Man kan till och med hör och
              häpna, höll jag på att säga göra det via SMS. Tänk om vi skulle
              ha möjlighet att få finansiell rådgivning via SMS eller om vi
              kunde göra stora dealar med företag via SMS. Här gör vi den enskilt
              största dealen vi gör, den med staten, den med politiker som Tasso
              Stafilidis. Det här ger en känsla av: Fundera inte så mycket över
              hur mycket du betalar in eller vad det går till, utan skriv bara
              på så blir det här klippt och klart och fixat gör det gärna via
              SMS. Vilken signal ger det vad gäller den demokratiska delaktigheten?
            </seg>
            <seg n="6c524d63">
              När vi pratar om prisinformation är det här ett angeläget och
              aktuellt perspektiv. Svenska folket har rätt att veta vad deras
              pengar går till och hur mycket man betalar in. Det är faktiskt
              fundamentalt just för statens ansvar för sin prisinformation gentemot
              medborgarna.
            </seg>
            <seg n="dbe74c72">
              Det handlar inte om nivån på skatterna. Det jag skulle vilja
              se en upplysningskampanj om är faktiskt just kunskaperna, att
              svenska folket har de rätta kunskaperna om hur mycket man betalar
              in och vad man får för valuta för pengarna. Skulle Tasso Stafilidis
              ställa sig bakom en sådan kunskapskampanj?
            </seg>
          </u>
          <note type="speaker" n="5d625fb7">
            Anf. 59 TASSO STAFILIDIS (v) replik:
          </note>
          <u who="tasso_stafilidis_76d4bc" xml:id="i-84a77d4803c7dddd-2" n="8e0eabfc">
            <seg n="c025d0c5">
              Fru talman! Ja, vad får skattebetalarna för det de betalar in?
              Det finns ju alltid de som i sina deklarationer, fru talman, skickar
              in bilagor där de skriver till exempel: Jag har inga barn och
              är aldrig sjuk, och därför vill jag inte betala in några pengar
              till att andra människors barn ska gå i förskola på min bekostnad.
              Men jag tycker inte att det är sjyst. Vi har ett system i Sverige
              som innebär att vi mer eller mindre har någon form av solidarisk
              skattefinansiering och solidariskt skatteintag, där de som har
              mer betalar in mer skatt och där de som har mindre betalar in
              lite mindre. Jag skulle i och för sig önska att de som har väldigt
              lite pengar kunde betala ännu mindre, men det är också en annan
              diskussion.
            </seg>
            <seg n="5b0b2a31">
              Det är alltså inte så enkelt, Henrik von Sydow, som att sätta
              ett likhetstecken mellan det här och den förenkling av självdeklarationerna
              som jag tror att jag och Henrik von Sydow är överens om är det
              som flertalet av människorna i allmänhet har efterlyst, nämligen
              att kunna ha ett mer förenklat sätt att deklarera. Det är de som
              inte gör några ändringar i sina deklarationer som kan skicka SMS:et.
              Gör man några ändringar så kan man inte det, utan då måste man
              ju redovisa det på blanketter. Så jag går inte med på några likhetstecken,
              fru talman, mellan förenklingarna i deklarationerna och att gå
              ut i någon kampanj där man fortsätter en diskussion som jag tycker
              faktiskt är rätt ointressant och handlar om människor med egoistiska
              skäl. Tänk den som säger: Ja, men jag har ju bara betalat in så
              här lite i skatt och jag har varit sjuk hela tiden och fått tillbaka
              så och så mycket från skatteintäkterna!
            </seg>
          </u>
          <note type="speaker" n="7a838d55">
            Anf. 60 HILLEVI LARSSON (s):
          </note>
          <u who="hillevi_larsson_b1be97" xml:id="i-09b06f2d811f7c9e-0" n="30011782">
            <seg n="6de0a8f0">
              Fru talman! Frågan om självdeklarationen har ju egentligen inte
              med ärendet att göra över huvud taget, men eftersom debatten nu
              har blivit så het måste jag ändå börja med att kommentera den.
            </seg>
            <seg n="3db1921e">
              Jag kan liksom Tasso säga: Varför inte? Men det man glömmer är
              ju att det inte bara handlar om vad man betalar via skattsedeln
              utan också om vad man får tillbaka. Då tycker jag att man även
              kunde ha en deklaration av vad en tjänst hade kostat utan den
              subvention som skatten innebär. Vad hade till exempel intensivvård
              på sjukhuset kostat om man inte hade betalat in den här skatten?
              Det hade kunnat röra sig om tusentals, tiotusentals eller till
              och med hundratusentals kronor. Det tror jag skulle få folk att
              fundera lite. Då retar man sig kanske inte bara på hur mycket
              man betalar utan funderar också på hur mycket man får tillbaka.
            </seg>
            <seg n="1aa7f42f">
              Man ska inte heller glömma att man redan har fått väldigt mycket
              tidigare i livet, när man gick på förskolan, när man var liten
              och gick hos tandläkaren, när man gick i skolan allt det som barn
              och ungdomar behöver innan man blir självförsörjande, till exempel
              hela utbildningssystemet. Det är ju det man är med och betalar
              till i solidaritet gentemot dem som betalade när man var ett litet
              barn. Sedan kanske man betalar skatt som går till de personernas
              äldrevård eller sjukvård. Det är alltså inte så enkelt att man
              förlorar de pengar man betalar in i skatt, utan man får så oerhört
              mycket tillbaka, både till sig själv och till ens barn och föräldrar.
            </seg>
            <seg n="7e74d12a">
              Jag är öppen för en folkbildningskampanj, men det är också väldigt
              viktigt att komma ihåg att självdeklarationen ju inte är en vara
              vilken som helst där man kan säga: Oj då, betalar jag så mycket
              i skatt då vill jag inte ha den här varan och då skickar jag inte
              in min deklaration. Detta är ju inte förhandlingsbart, utan alla
              måste betala sina skatter, och sedan får man göra sitt val när
              det är ordinarie val. Det är då man bestämmer hur det kommer att
              vara under de kommande åren och hur skattesystemet kommer att
              se ut. Men jag tycker att det är en intressant fråga som väcktes.
            </seg>
            <seg n="f9a08c0c">
              Det ärende som vi ska behandla i dag det är nästan så att man
              har glömt vad den handlar om eftersom den här diskussionen har
              väckts handlar om att utvidga den prisinformationslag som vi redan
              i dag har till fler tjänster på grund av att samhället har förändrats.
              Konsumenterna behöver veta vilka tjänster som finns på teleområdet
              och vad gäller el, finansiella tjänster med mera.
            </seg>
            <seg n="127b1d4d">
              En fråga som togs upp var rädslan för att detta skulle leda till
              någon form av detaljreglering som skulle göra mer skada än nytta.
              Därför är det väldigt positivt att man inte har låst fast sig
              i det här betänkandet, utan att närmare föreskrifter ska utarbetas
              av regeringen eller av de myndigheter som regeringen utser. Det
              möjliggör just att man anpassar reglerna efter de speciella tjänster
              det gäller så att det inte får negativa konsekvenser.
            </seg>
            <seg n="d2481bd6">
              En självklar sak är till exempel detta med prismärkning. Det
              är inte alls självklart att prismärkning ska vara på varan. Det
              kan lika bra vara precis i anslutning till varan. Jag har själv
              retat mig många gånger när prislappen till exempel sitter rakt
              över innehållsförteckningen på varan eller ännu värre rakt över
              datummärkningen. När man sedan stoppar chipsen eller vad man nu
              har köpt i munnen smakar det inte alls som man förväntar sig,
              och så river man bort prislappen och ser att: Oj då, det här har
              gått ut för länge sedan! Sådana här problem kan ju uppkomma på
              en massa andra områden också, så givetvis får man utforma det
              på rätt sätt.
            </seg>
            <seg n="c146c190">
              Har man en unik vara och det inte finns liknande varor på andra
              områden blir det väldigt svårt att göra en prisjämförelse. Det
              finns en poäng i det. Det är ändå positivt att man har jämförpris
              som huvudregel. I de allra flesta fall kan man säkert hitta prisjämförelser
              och i de fallen tycker jag att det ska vara med.
            </seg>
            <seg n="9fc495d2">
              Det har diskuterats att det är olyckligt att Konsumentverket
              och Konsumentombudsmannen har dubbla roller, att de är både tillsynsmyndighet
              och part i domstolen. Dessutom är de normgivande och utformar
              speciella föreskrifter. Jag ser inte det som ett problem.
            </seg>
            <seg n="27cad791">
              Huvuduppgiften för konsumentverk och konsumentombudsman är att
              se till konsumenternas bästa och se till att de regler som finns
              upprätthålls. Därmed tycker jag att det tvärtom är positivt att
              Konsumentverket följer med i alla instanser och ser att det fungerar.
              Då kan man kanske märka i en instans om något inte fungerar tillfredsställande
              och skicka ut de signalerna, så att hela processen från normgivning
              till anmälan till domstol fungerar. Det står också väldigt tydligt
              angivet att Konsumentverket måste iaktta objektivitetsprincipen.
              Det är ju en myndighet och inte en part vilken som helst i den
              bemärkelsen.
            </seg>
            <seg n="ba5c20b4">
              Det är heller ingen förändring mot tidigare. Inom många andra
              förvaltningsområden har man också den ordningen. Ytterst är det
              domstolen som självständigt fattar sitt beslut oavsett vad Konsumentverket
              eller någon annan tycker, och det är det allra viktigaste.
            </seg>
            <seg n="7004fe08">
              Det finns en annan motion som gäller funktionshindrade och deras
              speciella möjligheter att få information om pris och jämförpris.
              Där skulle jag vilja svara att det står uttryckligen i propositionen
              att man ska tillgodose olika konsumentgruppers behov. Där ingår
              givetvis funktionshindrade som har speciella behov. Vi förutsätter
              att man kommer att tillgodose även funktionshindrades behov när
              man kommer med närmare föreskrifter.
            </seg>
            <seg n="7af6f507">
              Det finns en oro för att detta skulle kunna störa konkurrensen,
              att det blir för rigorösa regler. Jag kan se en poäng i att ha
              priset och prisjämförelser tydligt angivet, och det är att gynna
              konkurrensen. Det innebär att konsumenterna blir mindre trogna.
              Därmed straffas de företag ut som har för höga priser och är oseriösa.
              Där skulle man kunna pressa priserna och få upp kvaliteten.
            </seg>
            <seg n="1593d960">
              Om det blir orimliga krav som ställs på företagen måste givetvis
              den myndighet som utfärdar föreskrifter tillgodose behoven. Jag
              var inne på det tidigare. Det finns ytterligare en garanti i form
              av de föreskrifter som redan finns när det gäller Simplex, alltså
              att man ska förenkla för småföretag så långt det någonsin går.
              Det gäller inte bara inom näringslivet även om Näringsdepartementet
              har hållit på med detta. Det gäller alla myndigheter som ska tvingas
              till det, och det blir naturligtvis tillämpligt här också. Därmed
              balanserar man konsumentintresset och företagens intresse, konkurrensintresset.
            </seg>
            <seg n="df59b882">
              När det gäller harmonisering på EU-nivå vill jag säga att det
              inte handlar om att antingen harmonisera eller ha regler på nationell
              nivå. Det framställdes i någon mån så tidigare. Vad det handlar
              om är ifall vi ska ha harmonisering eller minimiregler. Det betyder
              inte att man lämnar över till länderna att göra som de vill.
            </seg>
            <seg n="c6ebefaf">
              Om det finns minimiregler innebär det att länderna tvingas nå
              upp till en viss ribba. De länder som är mer ambitiösa kan däremot
              gå längre. Det är egentligen mycket positivt att ha minimilagstiftning.
              Det innebär att Sverige måste förbättra sig där vi ligger under
              EU-genomsnittet men kan å andra sidan vara mer ambitiöst där vi
              ligger över. Harmonisering kan ändå bli aktuell. Det finns exempel
              på det just inom detta område.
            </seg>
            <seg n="04ae0075">
              Det prismärkningsdirektiv som EU har utfärdat handlar om exakt
              det vi har diskuterat här, att priset måste anges tydligt och
              att det också måste anges jämförpris. Prismärkningsdirektivet
              är för närvarande under översyn. Där diskuteras harmonisering,
              det vill säga det går precis den väg som tidigare har efterfrågats
              med mer av harmonisering.
            </seg>
            <seg n="70966a7a">
              Vi vill ändå slå fast att harmonisering inte alltid är det bästa.
              Harmonisering innebär likriktning, alltså att de som ligger under
              ska höja sig. I värsta fall kan det innebära att de som redan
              har en hög nivå kanske tvingas sänka sig. Därmed är harmonisering
              kanske inte det bästa. Däremot finns det poänger med det om man
              har mycket gränsöverskridande handel, så att det inte blir alltför
              stora skillnader.
            </seg>
            <seg n="5ebb4f29">
              Det pågår mycket på detta område. Vi vill se till konsumenternas
              bästa. Om harmonisering är bäst för konsumenterna så tar vi det.
              Om det inte är det så tar vi minimiregler.
            </seg>
            <seg n="5135ea15">
              Avslutningsvis går jag över till frågan om en stor stark. Jag
              är själv ingen storkonsument av starköl. Det är vid vissa speciella
              tillfällen. Jag tycker ändå att det är en viktig fråga. Därför
              har regeringen lämnat över den för utredning, och utredningen
              kom fram till att det inte fanns något speciellt behov av att
              ange alkoholhalt och storlek på glaset. Det var till och med Konsumentverket,
              som ju ska se till konsumentens intresse. De motiverar det med
              att konsumenterna själva inte upplever problem med att jämföra
              priser och kvalitet. Det räcker att man har varit på stället en
              gång. Sedan kan man själv känna efter hur man känner sig. Det
              kan bli avgörande för om man går dit igen och för om man berättar
              för bekanta om stället. Vi ser inte det behovet.
            </seg>
            <seg n="ded3bec0">
              Däremot tycker vi att det är önskvärt att man har en god information.
              I stället för att låsa fast en standard, att en stor stark måste
              innehålla en viss mängd och en viss alkoholhalt för att få kallas
              så, är det önskvärt att det bredvid reklamen står hur många procent
              alkohol och hur många centiliter det som erbjuds innehåller. Det
              är en väg att gå, och det tycker vi är önskvärt. Det viktigaste
              är att utredningen hittills har visat att behovet inte är så stort.
            </seg>
          </u>
          <note type="speaker" n="9d1d2c7a">
            Anf. 61 HENRIK VON SYDOW (m) replik:
          </note>
          <u who="henrik_von_sydow_8da056" xml:id="i-1699f66c778cb309-3" n="289247fb">
            <seg n="76ff447f">
              Fru talman! Vi var tidigare inne på att modern teknik, till exempel
              självskanning i butiker, kan möjliggöra bättre information till
              kunden utan en traditionell prismärkning. Det är ett exempel på
              att en fungerande marknad driver fram bättre information som är
              mer kvalificerad och avancerad till konsumenten, egentligen utan
              regleringar. Det är också ett varnande exempel på att vi inte
              får ha för omfattande statliga regleringar på området. Det kan
              komma att fungera konserverande.
            </seg>
            <seg n="2d463968">
              Vi vet inte, inte ens Hillevi Larsson, hur omfattande föreskrifter
              regeringen eller regeringens myndigheter tänker sig vad gäller
              till exempel abonnemang för mobiltelefoner. Därför vill vi moderater
              verka för att begränsa och förtydliga bemyndigandet. En sådan
              aspekt är just konkurrensaspekten, med möjligheten att inte överreglera.
            </seg>
            <seg n="737835fe">
              Socialdemokraterna har precis haft en tillväxtkongress. Jag antar
              att ni pratade en hel del om vikten av en bättre konkurrens i
              Sverige. Jag hoppas att det kan ge någon form av konsekvens också
              när vi behandlar det här betänkandet. Varför vill inte Socialdemokraterna
              ge konkurrensfrågorna en större tyngd i det här betänkandet? Varför
              motarbetar Socialdemokraterna en syn där konkurrensaspekterna
              är så pass angelägna att de också skrivs in och betonas i reglerna
              för det bemyndigande som riksdagen ska ge till regeringen?
            </seg>
          </u>
          <note type="speaker" n="477acdae">
            Anf. 62 HILLEVI LARSSON (s) replik:
          </note>
          <u who="hillevi_larsson_b1be97" xml:id="i-09b06f2d811f7c9e-1" n="30011782">
            <seg n="d20fcc9d">
              Fru talman! Det är ju det vi anser att vi gör. Den viktigaste
              konkurrensaspekten är att undvika oseriösa företag, att se till
              så att det är seriösa företag som tävlar med varandra för kundens
              bästa. Om kunden har många alternativ som man dessutom känner
              till är det klart att man väljer den tjänst eller vara som har
              det lägsta priset och samtidigt den högsta kvaliteten. Det blir
              en morot, en positiv tävlan för företagen att göra så bra varor
              som möjligt till en så billig peng som möjligt. Ur konkurrenssynpunkt
              är det här väldigt positivt.
            </seg>
            <seg n="4f56f127">
              Precis som jag nämnde tidigare finns det regler som alla myndigheter,
              det vill säga även de som ska skriva föreskrifter på området,
              måste tillämpa. Det gäller att förenkla så långt det är möjligt
              framför allt för små företag och inte ha regler som hindrar företagens
              verksamhet och snedvrider konkurrensen. Konkurrensverket finns
              också med i bilden för att givetvis ge sin syn på hur föreskrifterna
              kommer att fungera.
            </seg>
          </u>
          <note type="speaker" n="5baabb7d">
            Anf. 63 HENRIK VON SYDOW (m) replik:
          </note>
          <u who="henrik_von_sydow_8da056" xml:id="i-1699f66c778cb309-4" n="289247fb">
            <seg n="be168f1c">
              Fru talman! Det är så här det brukar låta från Socialdemokraterna.
              Problemet är bara att det finns en väldig skillnad mellan retoriken
              och vad som sedan händer, mellan vad man säger och vad man gör.
              Den faran riskerar att återkomma, i den här frågan som i alla
              andra frågor. Man kan prata högt och väl om konkurrens, att det
              ska vara lite byråkrati och liknande, men när vi tittar på hur
              verkligheten ser ut efter tio år av socialdemokratiskt maktinnehav
              ser vi oftast det motsatta.
            </seg>
            <seg n="2d898608">
              Återigen: Om detta nu är så viktigt och angeläget, varför kan
              man då inte i det här fallet, i den här lagen, i den här föreskriften,
              i det här bemyndigandet till regeringen faktiskt gå från ord till
              handling och skriva in att konkurrensneutralitet tillsammans med
              konsumentintresset ska vara vägledande för den bedömning som regeringen
              eller dess myndigheter har att göra i sina föreskrifter? Annars
              ger man ju bara ett blankt kort, ett brett bemyndigande egentligen
              utan några särskilt hårda formuleringar, till regeringen.
            </seg>
            <seg n="aab37ec3">
              Jag noterar att Socialdemokraterna på sin partistämma valde att
              betrakta sig själva som en snigel. Det är precis det motsatta
              mot hur framgångsrika entreprenörer väljer att se sig själva.
              Där handlar det om att vara snabbfotad, kvicktänkt, uppfinningsrik
              och kreativ. De brukar ibland jämföra sig med gaseller snarare
              än sniglar. Det är klart att det blir problem med uppfinningsrikedomen
              och kreativiteten när det gäller att ta fram nya prismärkningssystem,
              nya modeller, nya erbjudanden och nya rabattsystem om vi inte
              har en reglering som tar sikte på att detta också ska vara någonting
              som uppmanar till en konkurrens, ett nytänkande och en konkurrensneutralitet
              tillsammans med konsumentintresset.
            </seg>
            <seg n="627adc7d">
              Jag förstår fortfarande inte varför inte Socialdemokraterna vill
              skriva in detta i bemyndigandet till regeringen.
            </seg>
          </u>
          <note type="speaker" n="34097891">
            Anf. 64 HILLEVI LARSSON (s) replik:
          </note>
          <u who="hillevi_larsson_b1be97" xml:id="i-09b06f2d811f7c9e-2" n="30011782">
            <seg n="a69e55f1">
              Fru talman! Det vi skriver in är att konkurrensen gynnas av att
              priset anges. Sedan har vi andra myndigheter som arbetar för konkurrensen.
              Man kan inte skriva in allt i samma ärende.
            </seg>
            <seg n="a052ec46">
              Dessutom framställs det precis som om de stackars företagen håller
              på att gå under för att det är så svårt att ange priset på varan.
              Det tycker jag är ganska lätt. Om man vet priset kan man givetvis
              ange det. Naturligtvis har företagen också ganska god koll på
              sina konkurrenters varor och vilket pris de varorna har. Det krävs
              inte speciellt mycket för att ange detta. Jag tror inte att det
              är det som är det stora problemet.
            </seg>
            <seg n="ffa9c939">
              Det stora problemet är alla konsumenter som känner sig hjälplösa
              och inte vet vem de ska vända sig till. Det finns många som slentrianmässigt
              väljer ett dyrare elabonnemang därför att de inte har fått information
              om andra alternativ som finns och som kan vara både billigare
              och av högre kvalitet. Ur konsumentsynpunkt ser jag detta som
              ytterst angeläget. Jag tror också att det snarare gynnar konkurrensen.
              De företag som har överpriser kan då inte längre fortsätta på
              den vägen. Det gynnar konkurrensen att få bort kartellbildningar
              och överpriser.
            </seg>
          </u>
          <note type="speaker" n="6df6a59a">
            Anf. 65 MARTIN ANDREASSON (fp) replik:
          </note>
          <u who="martin_andreasson_f03825" xml:id="i-575522f509983a33-1" n="4f6d26d6">
            <seg n="2568dbd1">
              Fru talman! När Hillevi Larsson talar om harmonisering på EU-nivå
              av prisinformationsbestämmelserna händer det någonting märkligt
              med språket. Själva subjektet försvinner i meningarna. Det pågår
              saker, saker och ting håller på att ses över och saker ska uppmärksammas.
              Ja, men det är ju vi som ska uppmärksamma dem. Det är vi som arbetar
              med att se över dem. Det är Sveriges regering och Sveriges representanter
              som är med och förhandlar på detta område.
            </seg>
            <seg n="3a74f1d1">
              Därför är det förvånande att Socialdemokraterna är så otydliga
              med vad man egentligen anser om hur prisinformationsbestämmelserna
              borde se ut. Är detta någonting som borde vara föremål för mer
              gemensamma regler på EU-nivå eller inte?
            </seg>
            <seg n="517debe9">
              Här måste jag för övrigt, fru talman, tyvärr rätta Hillevi Larsson.
              Det prismärkningsdirektiv som redan finns är till sin omfattning
              mycket snävare än den prisinformationslag som vi pratar om i dag.
              Vår svenska lagstiftning har både varor, tjänster och andra nyttigheter
              medan prismärkningsdirektivet på EG-nivå har mycket snävare tillämpning.
              Det handlar alltså inte bara om full harmonisering mot minimiharmonisering,
              utan det handlar också om huruvida vi över huvud taget ska ha
              gemensamma regler eller överlåta det på EU-nivå.
            </seg>
            <seg n="8e8fdaa3">
              Här har Folkpartiet en tydlig linje. Vi har, fru talman, ett
              val till Europaparlamentet om bara några månader där det inte
              handlar om ifall Sverige ska vara med i EU eller inte utan just
              om vad vi vill använda EU-medlemskapet till. I dag diskuterar
              vi en aspekt på lagstiftningen, nämligen prisinformationsbestämmelserna,
              och där anser vi att det skulle vara i konsumentens intresse att
              ha gemensamma regler som är så harmoniserade som möjligt i hela
              EU. Vi vet vad vi vill. Men vad vill Socialdemokraterna?
            </seg>
          </u>
          <note type="speaker" n="cc9c686e">
            Anf. 66 HILLEVI LARSSON (s) replik:
          </note>
          <u who="hillevi_larsson_b1be97" xml:id="i-09b06f2d811f7c9e-3" n="30011782">
            <seg n="0ef8f7ae">
              Fru talman! Prismärkningsdirektivet är inte det enda direktivet.
              Det finns en mängd andra direktiv på EU-nivå som berör det vi
              talar om här i dag. Vi har till exempel direktiv för att bekämpa
              oskäliga affärsmetoder. Vi har direktiv om informationssamhället,
              det vill säga att kommunicera elektroniskt och på distans, vilket
              också berörs här i vår utvidgning av lagen om prismärkning. Konsumentkredit
              tas upp. Det finns flera andra.
            </seg>
            <seg n="df652552">
              Detta gör sammantaget att man kan säga att EU går samma väg som
              vi. Man kan dock inte förvänta sig att det går exakt lika snabbt
              eller att det blir exakt samma regler. Givetvis deltar vi i det
              här arbetet. Vår utgångspunkt är dock inte att harmonisering går
              före alla andra mål, utan vår utgångspunkt är konsumenternas bästa
              och konsumenternas intresse.
            </seg>
            <seg n="6c89ddfd">
              Jag tror att det är i konsumenternas intresse att handeln över
              gränserna underlättas med tanke på hur mycket av handeln som redan
              sker på det sättet, inte minst distanstjänster. Vi deltar i det
              arbetet och arbetar för konsumenternas bästa.
            </seg>
            <seg n="1e53a924">
              Jag förstår inte riktigt vari osäkerheten ligger. Vårt huvudmål
              är konsumenternas bästa. Uppnås det genom harmonisering eller
              minimiregler väljer vi det som gynnar konsumenten bäst. Det tycker
              jag är ett ganska tydligt ställningstagande när det gäller var
              vi står och vad vi tycker är viktigt. Vi välkomnar arbetet inom
              EU och deltar i det fullt ut.
            </seg>
          </u>
          <note type="speaker" n="1f9763e2">
            Anf. 67 MARTIN ANDREASSON (fp) replik:
          </note>
          <u who="martin_andreasson_f03825" xml:id="i-575522f509983a33-2" n="4f6d26d6">
            <seg n="b60f9163">
              Fru talman! Om Sverige ska delta på ett effektivt sätt i de förhandlingar
              som nu pågår om att se över prismärkningsdirektivet är det klart
              att det hjälper ifall vi själva säger om vi tror att detta borde
              harmoniseras fullt ut eller inte.
            </seg>
            <seg n="877963df">
              Precis som i tidigare debatter vi haft om andra konsumenträttsliga
              bestämmelser får man här ett intryck av att Socialdemokraterna
              vill inta en ställning där man, om jag får lov att uttrycka det
              lite tillspetsat, är för allting som är bra och mot allting som
              är dåligt. Det finns ingen som helst substans i hur man tänker
              sig att komma fram till ett regelverk som är i konsumentens intresse.
            </seg>
            <seg n="552cb868">
              Här har vi ett tydligt och konkret exempel där vi ser att man
              på EU-nivå inte har gemensamma regler på det område som den svenska
              prisinformationslagen täcker. Hillevi Larsson har nämnt några
              direktiv, och det finns ytterligare, som på olika sätt kommer
              in på olika aspekter av detta. Men nog kan vi vara överens om
              att det inte finns någon EG-rättslig lagstiftning som täcker in
              hela det område som vi talar om i den svenska prisinformationslagen.
              Där har vi delvis nationella bestämmelser, och då kommer frågan
              tillbaka återigen: Anser vi att detta är någonting som länderna
              borde ha bestämmelser om var och en för sig, eller borde man arbeta
              för en mer harmoniserad lagstiftning?
            </seg>
            <seg n="1c0d5bfe">
              Där har vi ett tydligt besked. Vi tycker att det ligger i konsumentens
              intresse att man så långt det är möjligt har gemensamma regler
              på en hög nivå inom hela den europeiska unionen.
            </seg>
            <seg n="55a571bd">
              Jag tycker fortfarande att Socialdemokraterna inte kan ge något
              besked till dem som följer den här debatten eller läser protokollet
              om hur man egentligen tänker sig att driva förhandlingarna.
            </seg>
          </u>
          <note type="speaker" n="61c6ce90">
            Anf. 68 HILLEVI LARSSON (s) replik:
          </note>
          <u who="hillevi_larsson_b1be97" xml:id="i-09b06f2d811f7c9e-4" n="30011782">
            <seg n="5540bc68">
              Herr talman! Martin Andreasson säger att vi är för allt bra och
              mot allt dåligt. Jag tycker faktiskt att det är ett ganska bra
              motto. Jag har ingenting emot det. Man får se det från fall till
              fall.
            </seg>
            <seg n="ad9fb8eb">
              Jag tror egentligen inte att vi är oeniga i grunden. Vi har ingenting
              emot det arbete som pågår med att modernisera det prismärkningsdirektiv
              som redan i dag finns i EU och att arbeta mer för harmonisering
              i just detta enskilda fall. Så långt som att därmed säga att vi
              vill ha harmonisering på alla andra områden vill vi dock inte
              gå.
            </seg>
            <seg n="c8ab1430">
              Det känns ibland lite som om vi har oerhört bråttom. Martin Andreasson
              klagar på att EU inte har gått så långt som vi. Men vi har ju
              inte ens klubbat igenom förslaget än. Vi har debatten nu, och
              sedan ska vi rösta igenom det. Det är högt ställda krav på att
              allt ska gå snabbt.
            </seg>
            <seg n="eeeb797e">
              Det påminner mig lite om det tidigare fallet med snigeln som
              långsamt tar sig fram där det borde ha varit en gasell i stället.
              Jag vill påminna om historien om haren och sköldpaddan. Det var
              sköldpaddan som kom först i mål. Det är inte alltid det långsamma
              arbetet är den sämsta vägen att gå. Ofta når man fram ändå och
              det blir väl genomtänkta beslut.
            </seg>
          </u>
          <note type="speaker" n="d5d0f90c">
            Anf. 69 ULF HOLM (mp):
          </note>
          <u who="ulf_holm_0fcd2f" xml:id="i-86ecc27a30c30f94-1" n="d02e6cbd">
            <seg n="6cd0ce54">
              Herr talman! Förslaget till ny prisinformationslag stärker konsumentskyddet
              väsentligt, varför Miljöpartiet är positivt till lagen som sådan.
              Det är helt riktigt att tillämpningsområdena bör utvidgas på så
              sätt som föreslås i förhållande till den nuvarande informationslagen.
            </seg>
            <seg n="fe4767cb">
              Vi är dock kritiska till att lagen inte anger mer specifika riktlinjer
              för exponering av priser i butiker. Miljöpartiet anser inte att
              det är tillräckligt att regeringen eller den myndighet som regeringen
              bestämmer bemyndigas att meddela föreskrifter om skyldigheten
              att lämna prisinformation och beräkning av pris och jämförpris.
            </seg>
            <seg n="619203c1">
              Vi anser att till exempel funktionshindrades intressen att kunna
              ta del av prisinformationen på samma villkor som andra är så stark
              att det bör ställas ett exklusivt krav på detta i lagen. Det är
              olyckligt att dylika intressen ska vara avhängiga regeringens
              eller en myndighets föreskriftsarbete.
            </seg>
            <seg n="8dc6653c">
              Det är inte så att funktionshindrade är en liten marginell grupp,
              utan det handlar om en ganska stor grupp. Dessutom är det en grupp
              som växer. Det gäller till exempel äldre konsumenter med åldersrelaterade
              synproblem, som är en ganska stor och växande grupp. Det är den
              huvudinvändning som Miljöpartiet gör mot prisinformationslagen.
              Vi vill ha ett tillkännagivande om att det hela går ut på att
              regeringen ska återkomma till riksdagen med ett förslag på en
              lagändring, men för tids vinnande som det så fint heter tänker
              jag inte yrka bifall till vår motion utan låter det vara och ber
              att få återkomma längre fram.
            </seg>
            <seg n="6ea3bd86">
              Jag vill naturligtvis kommentera det som står i betänkandet.
              Jag tycker inte att det är tillräckligt att utskottet med hänvisning
              till funktionshindrade skriver att hänsyn därför bör tas så långt
              som möjligt. Jag tycker att det är en ganska svag skrivning eftersom
              den ger en möjlighet att laborera. Jag tycker att det är viktigt
              att det finns ett explicit krav på detta i lagstiftningen.
            </seg>
            <seg n="dc7b9978">
              Jag ska också kommentera reservationen från Vänstern gällande
              öl. Det är en ganska intressant fråga. Till skillnad från Tassos
              dricker jag öl, så jag har en viss erfarenhet av frågan om marknadsföring
              av öl. Om allt hade fungerat som det ska skulle näringslivet ha
              en självrannsakan, och det skulle inte vara några problem med
              ifall en stor stark är en stor stark eller en svag stark. Men
              tyvärr är det ett ganska stort problem, som uppmärksammas mycket
              av restauranggäster. Man diskuterar och säger: Är detta verkligen
              en starköl? Den verkar svag i dag.
            </seg>
            <seg n="fbf6d4bf">
              Därför är reservationen där detta lyfts upp bra. Å andra sidan
              kan man inte låta bli att tycka att det är klåfingrigt att riksdagen
              ska behöva besluta om en sådan här sak att en stor stark ska vara
              en stor stark. Jag tycker ändå att Vänsterns reservation är en
              rätt viktig principfråga. Det finns ju ett uppenbart problem med
              detta på utskänkningsställena.
            </seg>
            <seg n="f22e0c25">
              Till sist måste jag kommentera reservationen från Folkpartiet
              om harmonisering på EU-nivå. Jag måste erkänna att Martin har
              en viss poäng i ett avsnitt. Det gäller att utskottets motivering
              är klart bristfällig. Man skulle kunna hitta på mycket bra motiveringar
              för att avslå detta krav från Folkpartiet om full harmonisering
              på detta område på EU-nivå. Jag tillhör dem som inte vill ha harmonisering
              på det här området, och jag tycker dessutom att vi inte behöver
              ha harmonisering på så många andra områden heller. Jag yrkar avslag
              på Folkpartiets reservation, men jag tycker att utskottet skulle
              ha kunnat motivera det betydligt bättre.
            </seg>
          </u>
          <note type="speaker" n="b55cd2a0">
            Anf. 70 MARTIN ANDREASSON (fp) replik:
          </note>
          <u who="martin_andreasson_f03825" xml:id="i-575522f509983a33-3" n="4f6d26d6">
            <seg n="dc55ed16">
              Herr talman! Låt oss stanna till ett ögonblick vid det här med
              en harmonisering på EU-nivå. Det som vi här talar om är en konsumenträttslig
              lagstiftning. Den ska vara till hjälp för att konsumenten ska
              ha den kunskap som man behöver för att kunna fatta upplysta beslut
              när man ska ut och handla en vara, en tjänst eller vad det nu
              kan vara för någonting.
            </seg>
            <seg n="a9dd4520">
              Den gemensamma marknaden inom den europeiska unionen skapar fantastiska
              möjligheter för konsumenten att hitta de varor eller nyttigheter
              som man efterfrågar till ett attraktivt pris och med den kvalitet
              som man efterfrågar.
            </seg>
            <seg n="90f834e3">
              Det är intressant om Miljöpartiet anser att lagstiftningen här
              inte ska vara så långt möjligt gemensam. Om man ser det som en
              poäng att reglerna ska vara olika från land till land bäddar man
              därmed för att konsumenten inte känner trygghet när man handlar
              i andra länder än sitt eget land. Ofta ser vi att den konsumenträttsliga
              lagstiftningen i land efter land till sin effekt börjar bli alltmer
              likartad. Men man har olika juridiska sätt att konstruera den,
              och därför känner konsumenterna inte trygghet när man handlar
              med en leverantör i ett annat land.
            </seg>
            <seg n="d04b890b">
              Herr talman! Vari ligger poängen med att man här ska se till
              att man inte harmoniserar bestämmelserna?
            </seg>
          </u>
          <note type="speaker" n="e302db1d">
            Anf. 71 ULF HOLM (mp) replik:
          </note>
          <u who="ulf_holm_0fcd2f" xml:id="i-86ecc27a30c30f94-2" n="d02e6cbd">
            <seg n="11fbe22d">
              Herr talman! Det är just det här sista som du själv sade som
              är det mest intressanta, nämligen att det redan sker i dag att
              länders lagstiftning på det konsumenträttsliga området närmar
              sig varandra sakta men säkert. Jag tycker att det är ett mycket
              bättre sätt än att totalharmonisera på EU-nivå och tvinga länderna.
              Det går sakta men säkert, och vi tittar på varandras lagstiftning
              och ser hur andra gör. Det finns juridiska skiljelinjer mellan
              länderna.
            </seg>
            <seg n="a0fba177">
              Det är möjligen så att Martin vill harmonisera allt på EU-nivå
              även allt som handlar om juridik men jag tror att det är att ta
              i lite väl mycket. Vi kan gå tillbaka till ölen, herr talman.
              Jag har aldrig hört om några problem bland konsumenter med att
              jämföra ölpriserna i EU. Det verkar vara en blomstrande handel.
              Jag har aldrig hört någon som har klagat på detta och sagt att
              det är svårt att jämföra priserna.
            </seg>
            <seg n="e5963f95">
              Det stora problemet i EU när det gäller att vi handlar för lite
              mellan länderna gäller tryggheten för oss konsumenter att vi ska
              kunna reklamera och så vidare. På det området tycker jag att det
              är bättre att vi jobbar med att stärka det skyddet, vilket vi
              också har diskuterat på EU-nivå. Det är betydligt viktigare att
              vi närmar oss varandra när det gäller att vi kan känna oss trygga
              när vi reklamerar än att vi inför en totalharmonisering av prisjämförelser.
            </seg>
          </u>
          <note type="speaker" n="38d1f87a">
            Anf. 72 MARTIN ANDREASSON (fp) replik:
          </note>
          <u who="martin_andreasson_f03825" xml:id="i-575522f509983a33-4" n="4f6d26d6">
            <seg n="a0885c68">
              Herr talman! Jag får tacka för det nyanserade svaret, även om
              vi har helt olika ståndpunkter i sak. Det intressanta är att EU
              redan i dag har gemensamma bestämmelser vad gäller vissa delar
              av prismärkning. Öl, som stora delar av debatten har handlat om,
              är en vara som i likhet med andra varor redan har en gemenskapslagstiftning
              som i alla fall sätter upp vissa minimiregler.
            </seg>
            <seg n="b7fa230a">
              Problemet handlar om andra saker. Det handlar om tjänster och
              nyttigheter av olika slag där vi vet att de svenska konsumenterna
              i dag ofta har en svag situation därför att konkurrensen i Sverige
              är ganska dålig på olika områden. Tänk om den europeiska marknaden
              kunde fungera fullt ut för konsumenter också när det gäller sådant
              som finansiella tjänster av olika slag, försäkringstjänster och
              annat som den EG-rättsliga lagstiftningen inte täcker in i dag
              på det här området! Men för att konsumenten ska kunna dra nytta
              av det måste man kunna känna sig trygg och säker inte bara när
              det gäller att man ska kunna reklamera och få rättelser ifall
              tjänsten är felaktig utan också när det gäller att man ska få
              korrekt och heltäckande prisinformation. Hela grunden för varför
              vi tycker att det finns en poäng med en sådan här lagstiftning
              på svensk nivå jag uppfattar att alla partier är överens om att
              någon sorts prisinformationsreglering behövs handlar ju om att
              stärka konsumentens ställning. Varför skulle det intresset väga
              lättare i resten av Europa än just här i Sverige?
            </seg>
          </u>
          <note type="speaker" n="f96865b9">
            Anf. 73 ULF HOLM (mp) replik:
          </note>
          <u who="ulf_holm_0fcd2f" xml:id="i-86ecc27a30c30f94-3" n="d02e6cbd">
            <seg n="c804670a">
              Herr talman! En av grunderna i EU, oavsett vad man tycker om
              EU, är den fria rörligheten för varor och tjänster. Det innebär
              att det också på EU-nivå måste finnas en viss reglering för att
              stärka just konsumentskyddet. Tack och lov har väl konsumentskyddet
              uppmärksammats mer och mer de senaste åren, vilket också har betytt
              att vi har fått en bättre lagstiftning.
            </seg>
            <seg n="7649459b">
              Jag tror att det är bättre att fortsätta på den vägen med att
              stärka konsumenternas skydd än att börja jobba för att allting
              ska totalharmoniseras när det gäller prisjämförelser. Jag tror
              inte att det är rätt väg. Miniminivåer kan behövas men inte en
              totalharmonisering. Det finns i dag så pass stora skillnader mellan
              EU-länderna, och de kommer att bli än större i och med utvidgningen.
              Jag tror att man ska ta en sak i taget.
            </seg>
            <seg n="ae47b2a7">
              Bättre och starkare konsumentskydd ja. Men jag anser inte att
              prisinformationslag är en sådan fråga som är berättigad i dagsläget.
            </seg>
          </u>
          <note n="ee7d479b">
            Föredrogs
          </note>
          <note n="544c69f7">
            Överläggningen var härmed avslutad.
          </note>
          <note n="fd24e59f">
            8 § Redogörelse för verksamheten inom Organisationen för säkerhet
            och samarbete i Europa under år 2003
          </note>
          <note n="ee7d479b">
            Föredrogs
          </note>
          <note n="c4044bda">
            Talmannen konstaterade att ingen talare var anmäld.
          </note>
          <note n="64f081a8">
            9 § Styrningen av det militära försvaret
          </note>
          <note type="speaker" n="03186e7a">
            Anf. 74 OLA SUNDELL (m):
          </note>
          <note n="d1e68afc">
            Herr talman! Jag börjar med att yrka bifall till reservation
            nr 5 under punkt 6, Redovisning av de fredsfrämjande truppinsatserna.
          </note>
          <u who="ola_sundell_963beb" xml:id="i-39e91a34ca9627d8-0" n="08752cb8" prev="i-6daf312bdf88c8ab-0">
            <seg n="a4f8365f">
              Riksdagens revisorers rapport angående styrningen av det svenska
              försvaret är en svidande kritik av nu gällande förhållanden. Man
              kan stillsamt fråga sig om det över huvud taget är någon i statsledning
              eller i Högkvarteret som har grepp över helheten när man tar del
              av revisorernas utredning. Revisorernas rapport är också bara
              en i raden av de utvärderingar som har gjorts på temat hur tillståndet
              är i det svenska försvaret. Den mest kända rapporten, den som
              kallas Tholstrups utredning, som behandlade utfallet av försvarsbeslutet
              20002001, behandlades av riksdagen för några veckor sedan.
            </seg>
            <seg n="904b89bd">
              Sammantaget är det en bild från alla dessa utvärderingar och
              rapporter som visar på brister, dålig styrning och klena resultat
              som borde få regeringen att skyndsamt ge sig i kast med förslag
              till förbättringar. Jag ska ta några axplock från den rapport
              som betänkandet behandlar. Ni kan ju höra själva och sedan göra
              bedömningen. Så här lyder några rubriker i rapporten:
            </seg>
            <seg n="5e992d20">
              Det är otydligt hur anpassningen av totalförsvaret skall gå till,
              Regeringen är otydlig, Riksdagens beslut får begränsat genomslag.
            </seg>
            <seg n="62faa58e">
              Det är några rubriker som åskådliggör hur en utomstående instans,
              Riksdagens revisorer, ser på den situation som råder avseende
              Försvarsmakten. Det är uppenbart att det krävs krafttag, inte
              minst från riksdagens sida, för att bringa ordning och reda i
              det smärre kaos som råder.
            </seg>
            <seg n="eb829c67">
              Är då det här betänkandet den frälsningslära som är svaret på
              alla de frågor och påpekanden som Riksdagens revisorer har presenterat?
              Knappast. Det behövs mer än så. Framför allt behövs det att regeringen
              ser på det militära försvaret som något annat än en budgetregulator.
            </seg>
            <seg n="3ed60300">
              Vi moderater har länge påpekat att den pågående försvarsreformen
              har många brister. I Revisorernas skrivelse sammanfattas de slutsatser
              som man har dragit under åren 19942003. Där säger man i princip
              samma sak, nämligen att riksdagen i praktiken har haft mycket
              begränsade möjligheter att påverka försvarets inriktning och omfattning.
              Vidare konstaterar revisorerna att regeringen detaljstyr försvarsmyndigheterna
              och att försvarsmyndighetens styrning av sin verksamhet brister
              på grund av oklara ansvarsförhållanden och dåligt utvecklade styrsystem.
              Det här leder till att regeringens möjligheter att ta ansvar för
              de övergripande försvarsfrågorna är mycket begränsade.
            </seg>
            <seg n="81323f41">
              Bakgrunden till den rådande situationen är välkänd. Önsketänkande
              snarare än hållbart beslutsunderlag har åstadkommit den förtroendekris
              som Försvarsmakten just nu genomlider. Det krävs en övergripande
              doktrin för vad vi vill att försvaret ska uträtta. Allt måste
              börja i den politiska viljan med försvaret och sedan fyllas på
              med de resurser som krävs för att göra det möjligt.
            </seg>
            <seg n="52d30aec">
              Man kan inte agera som regeringen har gjort. När det begav sig
              förra gången skulle försvaret dra ned för att man skulle öka utrymmet
              inom sjukvården. Vem har sett de nya sjuksköterskorna, operationsplatserna
              eller det utrymme som skulle skapas? Den här gången marknadsför
              statsministern polisen som det område som ska få ta del av försvarsanslaget.
              Som ni själva vet blev det 200 miljoner extra i vårbudgeten, inte
              ens ett JAS-plan.
            </seg>
            <seg n="8977977e">
              Så här agerar regeringen gentemot Sveriges största myndighet
              och vår egen säkerhet. Kom inte och säg att det här auktionsförfarandet
              inte skapar misstro mot den högsta politiska ledningen och en
              allmän undran över vad vi ska ha försvaret till. Det är ingen
              analys, inget seende in i framtiden, ingen långsiktighet utan
              bara ett allmänt resonemang om pengarna till verksamheten. Om
              majoritetens representant kan anse att det här förfarandet är
              något annat än budgetsnack är du välkommen att beskriva det sambandet.
            </seg>
            <seg n="4f5654af">
              Vidare har verksamheten i Försvarsmakten snarare som regel än
              undantag varit underfinansierad. Om man får tro vår egen ÖB och
              den årsredovisning som nyligen presenterades var det förra beslutet
              underfinansierat med 56 miljarder per år. Underlättar det att
              styra och leda en försvarsmakt om det årliga underskottet mot
              bakgrund av tilldelade resurser och nya arbetsuppgifter uppgår
              till den storleksordningen? Samtidigt skulle nya uppgifter utföras.
              Kan detta sluta med annat än otillfredsställande resultat?
            </seg>
            <seg n="de9e9abe">
              Uppgifter och resurser måste balansera varandra. Därmed blir
              det lättare för ÖB att lösa sina uppgifter, det vill säga de operativa
              krav riksdagen och svenska folket har på Försvarsmakten. ÖB behöver
              då inte agera städgumma åt regering och riksdag för dåligt underbyggda
              försvarsbeslut utan kan koncentrera sin insats på det som vår
              försvarsmakt ytterst är till för, att hävda den svenska säkerheten.
            </seg>
            <seg n="dd2d2368">
              Det säger sig självt att effektiviteten ökar där ansvarsförhållandena
              är tydliga, uppgifterna är fördelade och rågången mellan den politiska
              arenan och den militära operativa arenan är klar och tydlig.
            </seg>
            <seg n="19dac47d">
              Det beslutsunderlag som presenteras för riksdagen måste hålla
              måttet och inte vara som senast, inför det förra försvarsbeslutet.
              Redan när det underlaget presenterades uttryckte dåvarande ÖB
              att underlaget var behäftat med stora osäkerheter avseende basfakta.
            </seg>
            <seg n="c1e90d28">
              Herr talman! Den försvarspolitiska processen måste ges en förändrad
              inriktning. Den långsiktiga planeringen måste särskiljas från
              den årliga driftsbudgeten. Vidare måste den årliga driften av
              organisationen särskiljas från den framtida utvecklingen. Det
              innebär exempelvis att de internationella insatserna bör redovisas
              separat och finansieras utanför utgiftsområde 6. Anslaget bör
              också vara ett så kallat beredskapsanslag. Ryckigheten i den här
              typen av beslut kräver en helt annan ordning.
            </seg>
            <seg n="4bfdbb7f">
              För innevarande försvarsperiod var utgångspunkten 300 miljoner
              kronor per år för internationella insatser. Nu är vi uppe i över
              1 miljard i årlig kostnad för detta. Att på så sätt under en försvarsperiod
              ändra förutsättningarna underlättar inte precis planering och
              styrning. De ökade kostnader som har uppstått måste ju täckas
              med pengar avsedda för andra ändamål.
            </seg>
            <seg n="4beacbe6">
              Vidare måste detaljstyrningen av förbandsverksamheten upphöra.
              Den centrala nivån ska leda verksamheten övergripande och överlåta
              till förbanden själva att detaljstyra tilldelade resurser. Detaljstyrningen
              måste ligga nära produktionen, så nära som möjligt.
            </seg>
            <seg n="50b67314">
              En annan orsak till svårigheterna är att man försöker tillämpa
              marknadsekonomiska modeller i en statlig anslagsmiljö. Att hålla
              på att skicka beställningar på material till grannen skapar mer
              av byråkrati och krångel än effektiva upphandelslösningar. Det
              måste finnas ett alternativ för brukaren om det ska ge effekter
              på priser och kvalitet. Man kan med utgångspunkt från detta starkt
              ifrågasätta om FM Log fortsatt ska ha den roll som den för närvarande
              har.
            </seg>
            <seg n="080d5e18">
              Ett försvarsbeslut bör innehålla den operativa förmåga som riksdagen
              begär av Försvarsmakten och en given ekonomisk ram för det, vidare
              vilka förutsättningar som krävs, organisation, material och kompetens,
              för att myndigheten ska kunna lösa sin uppgift.
            </seg>
            <seg n="68bc37ca">
              Det tar 1015 år att utveckla ett nytt förband eller vapensystem.
              Därför måste man rimligen ligga steget före och i dag kunna uttala
              vilka förmågor och vilken organisation vi ska ha, låt oss säga
              2010. När den analysen är gjord måste beslut fattas om vilka förband
              och system som ska användas vid den tidpunkten. Det är ett tidsperspektiv
              som gäller för i dag. Mot bakgrund av detta torde femåriga beslutsperioder
              vara att föredra framför treåriga.
            </seg>
            <seg n="736db4c6">
              Vi står nu inför ett nytt försvarsbeslut. ÖB redovisade innehållet
              i de fyra olika nivåerna den 27 februari. Utan att man närmare
              går in i verksamheten i de olika nivåerna framstår minus-6-alternativet
              som fullständigt orealistiskt: 30 % kvar av verksamheten, inte
              kunna leva upp till åtaganden avseende internationell förmåga
              med mera.
            </seg>
            <seg n="dbebafc9">
              I den budgetuppgörelse som slöts mellan regeringen och stödpartierna
              basunerades det ut att minus-6-alternativet skulle vara huvudalternativ
              inför försvarsbeslutet. Min fråga till dig, Berit Jóhannesson,
              är om det verkligen stämmer.
            </seg>
            <seg n="fe154627">
              Till sist vill jag påpeka att för en stabil och bra utveckling
              för Försvarsmakten krävs ett beslut med realism och långsiktighet.
              För att åstadkomma detta krävs breda politiska uppgörelser. Vi
              moderater är givetvis beredda att medverka till en uppgörelse
              som är ansvarsfull och har en långsiktig inriktning.
            </seg>
          </u>
          <note type="speaker" n="dadf7f0d">
            Anf. 75 ALLAN WIDMAN (fp):
          </note>
          <u who="allan_widman_6a403b" xml:id="i-842f904b87872939-0" n="923a9a2e" next="i-3d3a72ec16737612-0">
            <seg n="d744cb26">
              Herr talman! Den svenska Försvarsmakten är en mycket omfattande
              och mångfasetterad verksamhet. Budgeten för innevarande år uppgår
              till ca 40 miljarder kronor, fördelat på endast två ungefär jämnstora
              anslag. Riksdagens finansiella styrning är därför i princip begränsad
              till två beslut, dels att fastställa den totala anslagsnivån,
              dels att fördela denna på materiel- respektive förbandsanslaget.
              Vi talar, herr talman, om en Atlantångare vars storlek och imponerande
              dödvikt ger en blygsam manöverförmåga.
            </seg>
            <seg n="1cd886d6">
              Till bilden hör också att myndigheten präglas av en stark kåranda.
              Det är en kåranda som utmärks av stor tillit till den egna professionen
              och därmed begränsningar i förmågan att ta till sig nya intryck,
              värderingar och synsätt från det omgivande samhället. Detta är
              viktiga förklaringar till varför Sverige, lika lite som andra
              länder, kan utgå ifrån att politiskt fattade beslut på det här
              området automatiskt förverkligas i enlighet med sina intentioner.
            </seg>
            <seg n="10f5994d">
              Trist nog kombineras nyssnämnda förhållanden också med ett svalt
              intresse från de politiska instansernas sida. Bortsett från internationella
              insatser och den möjlighet till snabba utgiftsbegränsningar som
              myndigheten representerar lyser regeringsinitiativen oftast bara
              med sin frånvaro.
            </seg>
            <seg n="d9821fd7">
              Sammantaget har följden blivit att hela det militära försvaret,
              inklusive stödmyndigheterna, inte levererar i enlighet med regeringens
              och riksdagens förväntningar. Larmrapporter om skenande kostnader
              för personalförsörjning, materielavveckling, avveckling av övertalig
              personal, brister i förbandsomsättningen med mera har blivit vardagsmat.
            </seg>
            <seg n="ca024467">
              Det är lätt att mot denna bakgrund utmåla myndigheten och dess
              ledande företrädare som inkompetenta och bångstyriga. Men det
              ska understrykas att den främsta skulden för tillståndet i det
              svenska försvaret ligger på regering och riksdag. Vi har underskattat
              svårigheterna i styrningen och alltför ofta underlåtit att följa
              upp och kontrollera genomförandet av besluten.
            </seg>
            <seg n="562d33a9">
              Herr talman! Tre borgerliga partier har en motivreservation i
              det här ärendet. I denna motivreservation utvecklar vi två principer
              som borde vara vägledande för det fortsatta arbetet. För det första
              måste statsmakterna stärka sina samlade ledningsresurser. Att
              en av våra största myndigheter räknat i pengar och antal anställda
              ska styras av ett av de minsta departementen framstår som orimligt.
              Det är Folkpartiet liberalernas uppfattning att även riksdagens
              och försvarsutskottets resurser för uppföljning och utvärdering
              behöver förstärkas. Inte minst den tidigare nämnda så kallade
              Tholstrupska utredningen visar på den stora effekt som också uppnås
              vid mycket begränsade insatser.
            </seg>
            <seg n="f17b1995">
              Vidare är det otillfredsställande att flera av de stödmyndigheter
              som borde utgöra en viktig och oberoende expertis för regeringen
              är finansiellt beroende av Försvarsmakten. Att de har Försvarsmakten
              som största och ibland enda kund gynnar inte deras möjligheter
              att fylla en sådan roll.
            </seg>
            <seg n="0ae9439c">
              Fastän styrningsproblemen inom försvaret talar i rakt motsatt
              riktning luckras också gränssnitten mellan politik och förvaltning
              upp. De myndigheter som är styrningens föremål, nämligen Försvarsmakten
              och stödmyndigheterna, bemannar till icke ringa del Försvarsdepartementet.
              När den utomordentligt viktiga översynen av grundorganisationen
              nu sker inför försvarsbeslutet delar Försvarsdepartementet och
              Försvarsmakten också på bemanningen av denna arbetsgrupp.
            </seg>
            <seg n="1bed3597">
              Genom att inte tillåta myndigheten att presentera ett eget förslag
              rensat från regional- och arbetsmarknadspolitik blir det, herr
              talman, i praktiken omöjligt att utkräva ansvar såväl av regeringen
              som av myndigheten. Allas ansvar blir som bekant allra oftast
              ingens ansvar.
            </seg>
            <seg n="1b27d218">
              Vid en interpellationsdebatt i går tydliggjorde försvarsministern
              att försvaret inte kommer att få lägga ett eget på professionen
              grundat förslag till ny organisation. Det faktum att flera oppositionspartier
              just i denna motivreservation är kritiska mot den otydliga sammansättningen
              och de verksamhetsfrämmande direktiven ger dock förutsättningar
              för att utskottet på egen hand inhämtar ett så kallat försvarsbästa
              förslag direkt från myndigheten. Den möjligheten står också till
              buds för en minoritet i försvarsutskottet.
            </seg>
          </u>
          <note n="bccbeb27">
            Med detta, herr talman, vill jag yrka bifall till reservation
            nr 1.
          </note>
          <u who="allan_widman_6a403b" xml:id="i-3d3a72ec16737612-0" n="923a9a2e" prev="i-842f904b87872939-0">
            <seg n="ccab5181">
              Till sist vill jag säga några ord om styrningen såvitt angår
              de internationella insatserna. Enligt vår uppfattning lider det
              politiska beslutsfattandet på detta område av ryckighet och bristande
              långsiktighet. Vi har ett ansvar för att de begränsade resurserna
              leder till att så många som möjligt får bästa tänkbara hjälp.
            </seg>
            <seg n="f238b602">
              Även om varje insats och bakomliggande politiska situation är
              unik måste vi göra klart för oss på vilket sätt och i vilka sammanhang
              som vi gör störst nytta. Mot vilka områden bör vi i första hand
              koncentrera våra ansträngningar? Har antalet missioner och missionernas
              längd betydelse för kostnadseffektiviteten och för Sveriges inflytande?
              Vilka av våra förband är mest efterfrågade och hur ska de sättas
              samman? När vi väljer ett, vad väljer vi då bort?
            </seg>
            <seg n="e7d5c1cb">
              Bristen på framförhållning, som revisorerna påtalat, och avsaknaden
              av en nationell strategi för våra internationella insatser är
              tydliga. Bilden av ryckighet och resurssplittring är påfallande.
              Just nu släpper vi utan att bli avlösta ansvaret för den flygplats
              i Kongo som vi tog över förra året. Samtidigt som vi tidigare
              i vår etablerade oss i Liberia avvecklade vi den pågående insatsen
              i Afghanistan. Om en vecka samlas utskottet dock för att ta ställning
              till en eventuellt ny insats i Afghanistan.
            </seg>
            <seg n="d8492a43">
              Det är fram och tillbaka, fram och tillbaka. Så här kan vi inte
              hålla på. Frånvaron av övergripande och långsiktigt tänkande inom
              det kanske viktigaste verksamhetsområdet inger inte förtroende.
              Ytterst är oförmågan att få valuta för våra insatser internationellt
              ett svek mot alla de människor som behöver vår hjälp. Jag yrkar
              bifall också till reservation nr 6.
            </seg>
          </u>
          <note type="speaker" n="10b7b06a">
            Anf. 76 ERLING WÄLIVAARA (kd):
          </note>
          <u who="erling_walivaara_05b445" xml:id="i-8102a26e73c32917-0" n="9e7a5959">
            <seg n="d70afa59">
              Herr talman! Vi debatterar i dag betänkandet Styrning av det
              militära försvaret . Jag tänker hålla mig till betänkandet. Det
              är vad vi diskuterar här i dag. När det gäller försvarsfrågan
              är det väldigt lätt att sväva långt ut i periferin och till och
              med ta med försvarsbeslutet 2004. Tids nog ska vi debattera den
              saken.
            </seg>
            <seg n="9ea3c8b2">
              Herr talman! Riksdagens revisorer har sedan myndigheten Försvarsmakten
              bildades den 1 januari 1994 genomfört tio granskningar av det
              militära försvaret. Granskningarna har i huvudsak behandlat frågan
              om just styrningen av försvaret.
            </seg>
            <seg n="e2b98031">
              Revisorerna diskuterar styrningen av Försvarsmakten utifrån tre
              olika komponenter: riksdagens insyn, regeringens insyn och resultatstyrning
              samt Försvarsmaktens styrning av den egna verksamheten och stödmyndigheternas
              verksamhet.
            </seg>
            <seg n="22c7a9c6">
              Granskningsrapporten är ingen munter läsning. Revisorerna pekar
              på ett antal brister som behöver åtgärdas. Det handlar bland annat
              om förbättrad resultatredovisning och redovisning i relation till
              omvärlden, en tydligare redovisning av beställningsmyndigheten
              och Försvarsmaktens kostnader. Vidare tar revisorerna upp vad
              de fredsfrämjande truppinsatserna kostar och krav på försvarsmyndighetens
              återrapportering och Försvarsdepartementets personalförsörjning.
            </seg>
            <seg n="a5e9ce59">
              Riksdagens revisorer riktar också skarp kritik mot regeringen
              för att den inte på ett tillfredsställande sätt har förmått redovisa
              verksamheten i försvaret för riksdagen. Med den knapphändiga redovisning
              som regeringen årligen lämnar till riksdagen har riksdagen mycket
              begränsade möjligheter att påverka försvarets inriktning och omfattning.
            </seg>
            <seg n="ecb805ea">
              Det grundläggande styrinstrumentet som riksdagen har till sitt
              förfogande är tilldelning av ekonomiska medel till Försvarsmakten.
              Med detta relativt trubbiga styrinstrument har riksdagen enbart
              kunnat påverka fördelningen av ekonomiska resurser mellan anslag
              6:1 och 6:2, det vill säga Förbandsverksamhet och Materiel.
            </seg>
            <seg n="73bc11a3">
              Herr talman! Kristdemokraterna delar i mångt och mycket revisorernas
              kritik. Styrningen av Försvarsmakten är oklar, vilket också en
              majoritet i utskottet anser. Betänkandet resulterar i två tillkännagivanden
              till regeringen.
            </seg>
            <seg n="5c712fd4">
              Regeringen har efter beslut i riksdagen så sent som i februari
              detta år gett direktiv till en utredning av formerna för styrning
              och finansiering av försvaret. Det är bra. Det är ett steg i rätt
              riktning. Nu ger också utskottet regeringen till känna om tilläggsdirektiv
              till utredningen vad gäller mål, kostnader, anslag och resultat,
              vilket är nödvändigt.
            </seg>
            <seg n="0931b1dc">
              Vi anser att utskottet borde varit än mer tydligt i tillkännagivandet
              om myndighetens, regeringens och riksdagens skilda roller och
              beaktat de olika rapporter från olika instanser som pekar på allvarliga
              brister i Försvarsmaktens verksamhet.
            </seg>
            <seg n="77e7d7b8">
              Det allmänna tillkännagivandet handlar om en tydligare redovisning
              av försvarsmateriel och beställningsbemyndiganden. Vi har i vår
              motion hävdat att regeringen i framtiden klart bör ange vilka
              materielobjekt och anläggningar, vilken forskning och vilka teknikutvecklingar
              som ingår i bemyndiganderamen. Det biträder nu utskottet delvis,
              och det tackar vi för.
            </seg>
            <seg n="a5981e31">
              Herr talman! Vi kristdemokrater har i vår motion och i olika
              sammanhang här i kammaren efterlyst en klarare redovisning av
              kostnaderna för internationella truppinsatser. Enligt vår mening
              vore det en fördel om våra internationella åtaganden hade ett
              eget anslagsområde. Som det är i dag finns anslaget för internationella
              insatser inbakad i anslagsområde 6:1 Förbandsverksamhet.
            </seg>
            <seg n="87b665e2">
              Detta innebär att andra viktiga områden kan bli åsidosatta. I
              brist på ekonomiska resurser kan exempelvis övningsverksamheten
              drabbas. I värsta fall måste övningar helt ställas in eller kraftigt
              begränsas. Vi vet att det beräknade anslaget för internationella
              insatser för år 2004 redan är förbrukat. Eftersom de internationella
              insatserna inte har ett eget anslag kommer ekonomiska medel att
              tas från det allmänna anslaget för förbandsverksamhet 6:1.
            </seg>
            <seg n="73e9ff38">
              Herr talman! Avslutningsvis har Kristdemokraterna ett yrkande
              som berör Försvarsdepartementets personalförsörjning. Vi anser
              att departementet behöver få ökade resurser och ökad kompetens.
              Departementet behöver framför allt stärkas med analytisk och strategisk
              förmåga. Dagens system med växeltjänstgöring motverkar Försvarsdepartementets
              oberoende ställning i förhållande till Försvarsmakten. Uppenbara
              risker finns att det i stället blir Försvarsmakten som styr departementet.
            </seg>
            <seg n="5938d001">
              Kristdemokraterna har vid olika tillfällen lyft frågan om att
              införa ett så kallat senior adviser -system. Det är ett system
              som under många år och med framgång har prövats i USA. Det innebär
              att officerare som gjort sin tjänst i Försvarsmakten och pensionerats
              i Sverige pensioneras många redan vid 55 års ålder borde kunna
              kontraktsbindas i exempelvis två år efter pensioneringen för att
              stå till Försvarsdepartementets förfogande. Vi kristdemokrater
              menar att ett sådant system skulle höja förmågan och kompetensen
              i Försvarsdepartementet.
            </seg>
            <seg n="3e1d87e4">
              Jag har personligen här i kammaren fått ett visst stöd av försvarsministern
              för den tanken. Försvarsministern talade om en bådeoch-lösning
              vad gäller växeltjänstgöring och ett senior adviser- system.
            </seg>
            <seg n="d4e2d937">
              Herr talman! Jag står bakom samtliga reservationer där Kristdemokraterna
              finns med men yrkar för tids vinnande bifall bara till reservation
              7 under punkt 6.
            </seg>
          </u>
          <note type="speaker" n="941c3955">
            Anf. 77 BERIT JÓHANNESSON (v):
          </note>
          <u who="berit_johannesson_da9748" xml:id="i-c590ad8cf488d79d-0" n="f62f12f0">
            <seg n="2d6eeb36">
              Herr talman! Vi här i riksdagen har ett ansvar för att de skattepengar
              som vi beslutar om till olika delar av vårt samhälle används på
              ett optimalt sätt och att de används till det de är avsedda för.
            </seg>
            <seg n="cce35450">
              För att vi ska kunna granska detta krävs det att det underlag
              vi får från regeringen är fullödigt. Det är en grundläggande demokratisk
              fråga att förtroendevalda i riksdagen kan få insyn i och kunna
              påverka, styra och följa upp verksamheten. Det gäller givetvis
              också Försvarsmakten.
            </seg>
            <seg n="bf1bc685">
              Försvarsmakten är statens största fögderi. Det är en mycket stor
              omfattning i pengar räknat men också i bredd vad gäller innehåll
              med en mängd olika frågor som rör personal, materiel av alla slag,
              teknik, internationella insatser med mera.
            </seg>
            <seg n="e4443a00">
              Försvarsmakten har varit en sluten krets med militärt utbildad
              personal som utfört arbetsuppgifter också inom områden som det
              finns och har funnits civila utbildningar och kompetenser för
              ute i samhället i övrigt.
            </seg>
            <seg n="617a04ed">
              Jag tror att den tidigare och ännu i viss mån pågående relativa
              slutenheten är en av flera orsaker till de problem som revisorerna
              här tar upp och vi i andra betänkanden grundade på andra revisorsrapporter
              och egna initiativ begärt ändring på.
            </seg>
            <seg n="8da7fd72">
              Riksdagen ska kunna följa utvecklingen och kunna se hur pengarna
              används och kunna följa upp om de används på rätt sätt och till
              de områden som vi har beslutat om.
            </seg>
            <seg n="b26c982f">
              Regeringen måste ange vilka ändamål som pengarna är avsedda för
              och ange uppföljningsbara mål för verksamheten.
            </seg>
            <seg n="8c03d6aa">
              Det är inte första gången som riksdagen begär ett bättre underlag
              från regeringen. Personalen diskuterades här i kammaren för några
              veckor sedan. Då gällde det begäran om att personalkostnaderna
              för olika kategorier, liksom avvecklingskostnaderna årligen ska
              redovisas för riksdagen.
            </seg>
            <seg n="7132207d">
              Även inom förbandsverksamheten har riksdagen begärt ett fördjupat
              underlag.
            </seg>
            <seg n="6c246b8d">
              Nu har regeringen tillsatt en utredning som ska analysera och
              utvärdera styr- och finansieringsformerna för det militära försvaret.
              Den ska också se till att incitamenten i styrningen och finansieringen
              ska gynna sparsamhet och effektivitet, inte minst på den lokala
              nivån. Det är bra. Trots att utredningen inte ska vara klar förrän
              i november 2005 är det bra att man nu tar tag i de här frågorna.
            </seg>
            <seg n="a35ec356">
              Regeringen har öppnat för att utskottets synpunkter ska kunna
              läggas in som tilläggsdirektiv i utredningen. Jag tycker att utskottets
              synpunkter är viktiga, och jag vill ställa mig bakom det som anförts
              om mål, kostnader, anslag och resultat och det som också framkommit
              vad gäller redovisning av försvarsmateriel kopplat till beställningsbemyndigandet.
            </seg>
            <seg n="db9f2ea8">
              Jag har dock i en reservation understrukit behovet av att utskottet
              också ger ett tilläggsdirektiv vad gäller hur försvarsutgifterna
              utvecklas under ett antal år. Jag tror att det är väldigt väsentligt
              att vi får en sådan helhetssyn. Det ska man kunna ta fram med
              hjälp av nyckeltal.
            </seg>
            <seg n="8538b6d5">
              Utskottet påtalar att det förutsätter att detta ska prövas. Men
              jag anser att frågan är så viktig att utredaren bör få i uppdrag
              att pröva detta. Däremot anser jag att det finns svårigheter med
              att kunna jämföra mellan olika länder på en detaljnivå där det
              är vettigt och meningsfullt. Därför delar jag utskottsmajoritetens
              synpunkter under de punkterna.
            </seg>
            <seg n="145b8681">
              Jag vill också påpeka att jag tycker att det är bra att vi håller
              oss till det betänkande som vi nu ska diskutera.
            </seg>
            <seg n="fec30b1b">
              Herr talman! Jag vill med det här tillstyrka reservation 4 från
              Vänsterpartiet.
            </seg>
          </u>
          <note type="speaker" n="db21b563">
            Anf. 78 OLA SUNDELL (m) replik:
          </note>
          <u who="ola_sundell_963beb" xml:id="i-948fcc83695a8503-0" n="08752cb8">
            <seg n="1f3b0498">
              Herr talman! Visst är det rätt att man ska diskutera det betänkande
              vi ska besluta om. Men de årliga budgetöverenskommelserna med
              regeringen har en påverkan på försvaret och dess styrning. Det
              är därför min fråga till dig i mitt anförande har så pass stor
              betydelse, nämligen vad kan man förvänta sig av den budgetuppgörelse
              som ni precis har slutit med regeringen i vårpropositionen? Det
              som faller ut av detta kan ju ha betydelse.
            </seg>
            <seg n="1c95bd70">
              Nu har regeringens representanter sagt att det bara var luft,
              det var inget innehåll, medan man från Vänsterns och Miljöpartiets
              sida har sagt att det har ett innehåll. Det är minus 6 miljarder
              som är huvudalternativet. Jag menar att det har betydelse för
              styrningen och den fortsatta utvecklingen av Försvarsmakten om
              det är ett innehåll i den här typen av budgetuppgörelser.
            </seg>
          </u>
          <note type="speaker" n="569d8f20">
            Anf. 79 BERIT JÓHANNESSON (v) replik:
          </note>
          <u who="berit_johannesson_da9748" xml:id="i-c590ad8cf488d79d-1" n="f62f12f0">
            <seg n="1705ac14">
              Herr talman! Minus 6 miljarder är ett av huvudalternativen. Jag
              skulle vilja säga att jag tycker att det är rimligt när man har
              en budgetöverenskommelse som sträcker sig över hela området att
              också försvaret inkluderas i detta. Vi kan inte ha en särskild
              form av överenskommelse när det gäller försvaret och dess omfattning
              i budgeten.
            </seg>
            <seg n="ac34311b">
              Jag tycker att det är vettigt att vi även diskuterar budgeten
              för försvaret. Naturligtvis ska vi vara med och påverka den nivå
              som riksdagen sedan fattar beslut om. Den nivå man hamnar på är
              också en överenskommelse mellan de partier som träffar överenskommelse
              om helheten så att säga.
            </seg>
          </u>
          <note type="speaker" n="5cd7ddb9">
            Anf. 80 OLA SUNDELL (m) replik:
          </note>
          <u who="ola_sundell_963beb" xml:id="i-948fcc83695a8503-1" n="08752cb8">
            <seg n="b3380752">
              Herr talman! Det här är en tydlig reträtt. När man presenterade
              vårbudgeten och förhandlingarna från den slog sig Vänsterpartiet
              och Miljöpartiet för bröstet och tyckte att nu visste de att huvudalternativet
              kommer att vara dessa minus 6 miljarder. Nu säger Berit Jóhannesson
              att minus 6 är ett av huvudalternativen. Ja, vi har de övriga
              tre. Jag tolkar det här just som en reträtt i ordets rätta bemärkelse
              från dessa minus 6 miljarder.
            </seg>
            <seg n="b6ca6718">
              Den andra delen gäller just styrningen, inverkan och påverkan
              på försvaret. Om man nu från mitt partis sida, vilket jag hoppas,
              inträder i en bred politisk uppgörelse om försvaret och dess inriktning
              under tre år, fem år eller vilket årsomfång det än är och det
              sedan kommer en påverkan två gånger per år i budget och vårbudget
              som talar om hur styrningen och försvarets omfattning ska se ut,
              vilket värde har det då att ingå i den typen av uppgörelse?
            </seg>
            <seg n="00c7978b">
              Jag menar att det är två saker som man ska hålla reda på just
              i den delen, värdet av att ingå och risken av att ingå en uppgörelse
              när den sedan kan eroderas av en plötslig uppgörelse med något
              annat parti i den årliga vårbudgeten. Därför är det väldigt viktigt.
            </seg>
          </u>
          <note type="speaker" n="8475955a">
            Anf. 81 BERIT JÓHANNESSON (v) replik:
          </note>
          <u who="berit_johannesson_da9748" xml:id="i-c590ad8cf488d79d-2" n="f62f12f0">
            <seg n="00af8f0e">
              Herr talman! Det handlar här om att vi nu diskuterar en försvarsuppgörelse,
              ett försvarsbeslut som enligt de nuvarande reglerna ska gälla
              i tre år. När vi sluter en sådan uppgörelse har vi naturligtvis
              respekt för den uppgörelse man träffar. Vi ställde oss ju bakom
              minus 10 % förra gången.
            </seg>
            <seg n="b7433f37">
              Jag skulle vilja säga att det är min fasta övertygelse att Försvarsmaktens
              anslag måste skäras ned rejält. Exakt vilken nivå det blir när
              vi har diskuterat och penetrerat frågan kan jag inte säga. Vi
              måste diskutera det i Försvarsberedningen. Vi måste diskutera
              det i utskottet, och vi måste givetvis titta på vad propositionen
              kommer att säga. Men har man träffat en sådan uppgörelse måste
              man naturligtvis hålla den.
            </seg>
            <seg n="549eee54">
              Sedan kan det hända saker i samhället i övrigt som gör att alla
              myndigheter måste dra ned sin verksamhet och så vidare. Det är
              en sak. Men en uppgörelse ska man naturligtvis hålla sig till,
              och vi har från Vänsterpartiets sida försökt att hålla oss till
              den uppgörelse som vi var med på när det gällde minus 10 %.
            </seg>
            <seg n="97d067a7">
              Sedan har det hänt saker. Det kan jag hålla med om kan vara svårt.
              Men det är ingen som har satt ett lock på så att man inte ska
              kunna förändra något om det till exempel skulle bli väldigt dåligt
              i samhället. I en sådan diskussion inkluderas också Försvarsmakten.
            </seg>
          </u>
          <note type="speaker" n="dda5430f">
            Anf. 82 PETER JONSSON (s):
          </note>
          <u who="unknown" xml:id="i-5d39d2d556309139-1" n="70664871">
            <seg n="79ec75f6">
              Herr talman! Betänkande 2003/04:FöU6 Styrningen av det militära
              försvaret , som vi nu diskuterar, handlar som flera har sagt om
              en bred revisionsrapport som tar upp på vilket sätt den målstyrda
              Försvarsmakten styrs både från riksdagen och från Försvarsdepartementet.
              Men det handlar också om på vilket sätt de mål som riksdagen har
              beslutat om genomförs och på vilket sätt de realiseras ute i den
              operativa verksamheten.
            </seg>
          </u>
          <note n="762287c7">
            Jag vill först naturligtvis yrka bifall till utskottets förslag
            till beslut och avslag på samtliga reservationer.
          </note>
          <u who="unknown" xml:id="i-f4279cbfbd386052-1" n="70664871">
            <seg n="036e3a52">
              Herr talman! Vi står inför en utveckling inom det försvarspolitiska
              området som kanske är den största i Försvarsmaktens historia.
              Från majoritetens sida har vi utifrån revisorernas rapport pekat
              på att det inom vissa områden behövs förbättrad styrning och ansvarsfördelning
              mellan riksdagen, Försvarsdepartementet och försvarshögkvarteret.
              Detta har också lett fram till ett utskottsinitiativ och betänkandet
              Försvarsmaktens förbandsutveckling . Vi diskuterade betänkandet
              den 24 mars 2004 och var relativt eniga om vad som behöver göras
              i framtiden.
            </seg>
            <seg n="9febc102">
              Regeringen och departementet har också tillsatt en utredning,
              Styrning av finansieringsformer i försvaret, där utredaren särskilt
              ska analysera och utvärdera styrning av avgiftsfinansierad uppdragsverksamhet
              inom försvaret, tillämpning av interndebitering inklusive systemet
              med en kapitalkostnad i fastighetsförvaltning och tillämpning
              av systemet med ett beställningsbemyndigande inom försvaret.
            </seg>
            <seg n="a1484628">
              Som jag inledningsvis nämnde pågår en stor strukturförändring
              inom försvaret både vad gäller styrning men också vad gäller utveckling
              av vår försvarspolitiska förmåga i en tid av förändring. Vi går
              mot ett nytt försvarsbeslut där många frågor måste besvaras, och
              svåra beslut kommer att fattas här i kammaren. En viktig faktor
              är då trovärdigheten i det underlag vi har som grund när vi fattar
              ett kommande beslut. Men det är också viktigt att förstå innebörden
              av vad som krävs i en omfattande förändring.
            </seg>
            <seg n="286138bb">
              Jag brukar i andra sammanhang, herr talman, jämföra förändringsprocessen
              utifrån ett tågs framfart. Normalt i en förändring finns det de
              som tror på vad som sker. Vi kan säga att de är lokförarna. Det
              är de som ser till att processen går framåt. De argumenterar för
              sin sak och ser till att utvecklingen går åt det håll som de har
              bestämt sig för. I mittenvagnarna sitter de som alltid hänger
              med. Det är de som ofta inte har så mycket att tillägga. De finner
              sig i vad som sker och de motarbetar inte processen. Sedan finns
              det de som sitter längst bak. Det är de som är osäkra och vilsna,
              och de drar ofta i nödbromsen. De brukar ofta begära mer material,
              underlag och nyckeltal. De är skeptiska och tveksamma. Sedan finns
              det de som står kvar på perrongen. Det är de som vägrar se vad
              som sker och tycker att det var bättre förr.
            </seg>
            <seg n="d4f2ebea">
              Vad vill jag då säga med detta, herr talman? Jo, för många av
              de reservationer som finns till betänkandet måste jag ställa mig
              frågan om det är tveksamhet eller vilsenhet till förändringen
              eller om det är någon form av positionering inför kommande försvarsbeslut.
              Erling Wälivaara nämnde ungefär samma i sin inledning i fråga
              om att vi ska diskutera betänkandet.
            </seg>
            <seg n="49dc81dd">
              Majoriteten pekar i detta betänkande på att förbättringar måste
              ske på en hel del områden vad gäller styrningen av försvaret.
              Men ändå är några övriga partier inte nöjda med majoritetens ställningstagande.
              Vad är det då vi säger, herr talman, i betänkandet? Jo, vi säger
              att för att styrning och uppföljning av verksamheten från riksdagens
              sida ska bli effektiv anser vi att regeringen måste lämna förslag
              till konkreta uppföljningsbara mål för de olika verksamheterna,
              tydligt ange vilka ändamål som anslagen är tänkta att finansiera
              samt redovisa resultat och effekter mer konkret än hitintills.
              Vi går revisorerna delvis till mötes när det gäller den förbättrade
              resultatredovisningen i budgetpropositionen samt en tydligare
              redovisning av försvarets kostnader. Vi går revisorerna delvis
              till mötes vad gäller försvarsmateriel och beställningsbemyndiganden
              samt två motionsyrkanden om en tydligare redovisning av beställningsbemyndigande.
            </seg>
            <seg n="4ca6c4ea">
              Med vårt ställningstagande i betänkandet, herr talman, och som
              jag har nämnt flera andra initiativ inom området styrningen av
              det militära försvaret, visar vi att vi menar allvar med vikten
              av ett beslutsunderlag med en tydlig vägbeskrivning in i den framtidsprocess
              som nu pågår från ett invasionsförsvar till ett insatsförsvar
              som ska utvecklas mot att bli nätverksbaserat.
            </seg>
          </u>
          <note n="21af550e">
            Resultatet av det uppdraget ska, som Berit också nämnde, redovisas
            den 1 november 2005.
          </note>
          <note type="speaker" n="a71777e5">
            Anf. 83 ALLAN WIDMAN (fp) replik:
          </note>
          <u who="allan_widman_6a403b" xml:id="i-aa964d72c05a6a1d-0" n="923a9a2e">
            <seg n="2cb55f8c">
              Herr talman! Då vill jag gärna passa på att gratulera Peter Jonsson
              till debuttalet.
            </seg>
            <seg n="69c8349c">
              Jag uppfattade att någonstans i de bakre räjongerna av det ganska
              långa tåget satt de som ofta drog i nödbromsen och begärde mer
              underlag och mer fakta i målet. Jag tyckte mig smått känna igen
              mitt eget parti i den beskrivningen!
            </seg>
            <seg n="fb81e9f7">
              Utskottet har tagit ställning till de sammanfattade slutsatserna
              av, som du själv nämnde, ett tiotal rapporter som under en tid
              av ett decennium har skrivits av några av landets mest kvalificerade
              revisorer angående brister i styrningen av Försvarsmakten. Framför
              allt pekar de på de politiska bristerna som finns i denna styrning.
            </seg>
            <seg n="299a9ab0">
              Du hänvisade till att bland annat vi i Folkpartiet liberalerna
              inte fullt ut är nöjda. Du menar att vi är lite pilliga och krävande
              i de reservationer vi har. Det gör att jag måste ta upp de delar
              som utskottsmajoriteten, Socialdemokraterna, inte ställer sig
              bakom av vad revisorerna och Folkpartiet har efterlyst, nämligen
              möjligheten till omvärldsjämförelse årligen i försvarsbudgeten.
            </seg>
            <seg n="14ec617a">
              Det finns inga konkurrenter till Försvarsmakten. De enda referensobjekt
              som finns till den svenska Försvarsmakten finns utomlands. Det
              är väl självklart att det är av ett utomordentligt intresse att
              kunna göra jämförelser med hur situationen kostnadverksamhetstyrning
              med mera bedrivs i länder som till exempel Finland som vi uppvisar
              stora likheter med.
            </seg>
            <seg n="6ee9345c">
              Hur är det med revisorernas krav på en ökad framförhållning när
              det gäller nationella insatser? Tycker verkligen Peter Jonsson
              att den handläggning som regeringen har när det gäller beslut
              om internationella insatser räcker, där riksdagen som i fallet
              Liberia fick en veckas handläggningstid, och att det är rimligt
              att denna vår i dag kanske viktigaste verksamhet hanteras på det
              sättet och inte är föremål för större styrning?
            </seg>
          </u>
          <note type="speaker" n="7f71bde4">
            Anf. 84 PETER JONSSON (s) replik:
          </note>
          <u who="unknown" xml:id="i-34faaf988d462f83-1" n="70664871">
            <seg n="ae0ad336">
              Herr talman! Egentligen svarade du själv på din första fråga.
              Först frågade du mig om varför vi inte kan ha någon form av omvärldsanalys
              i vårt inriktande beslut och även i budgeten. Samtidigt sade du
              i andra meningen att vi på bara tre veckor måste fatta beslut
              om att sända i väg trupper till Liberia. Utifrån detta kan vi
              konstatera att omvärlden förändras snabbt. Då gäller det naturligtvis
              att vi bygger en försvarspolitisk inriktning som kan hantera detta
              i sin helhet. Utifrån det ska vi ha ett skarpt försvar som kan
              jobba både nationellt och internationellt. Därmed gör vi hela
              tiden en omvärldsanalys av den utveckling som sker. Därför finns
              det med, men det behöver inte vara tydligt inskrivet i budgetprocessen.
              Det är hela vår försvarspolitiska inriktning totalt sett.
            </seg>
          </u>
          <note type="speaker" n="c3892818">
            Anf. 85 ALLAN WIDMAN (fp) replik:
          </note>
          <u who="allan_widman_6a403b" xml:id="i-aa964d72c05a6a1d-1" n="923a9a2e">
            <seg n="a63bd27b">
              Herr talman! Jag förstår inte resonemanget. Riksdagens revisorer
              ställer frågan: Vem styr den svenska Försvarsmakten? I nästa andetag
              ger de svaret: Det gör försvaret självt. Det är försvaret som
              styr försvaret, inte politikerna i det här landet. Det är den
              sammanfattande slutsatsen av alla rapporterna.
            </seg>
            <seg n="21af2e9a">
              När styr vi försvaret? Det mesta av den politiska styrningen
              av alla myndigheter sker i samband med att vi fattar budgetbeslut.
              Det är då vi kan ta ställning till den situation som finns i omvärlden
              och ställa oss frågan hur mycket svensk säkerhet som krävs och
              vad vi är beredda att betala för denna. Det är då vi ska ta ställning
              till om verksamheten bedrivs rationellt och på ett resurseffektivt
              sätt. Det är väl självklart att i de sammanhangen, precis som
              Riksdagens revisorer föreslår, ska dessa uppgifter in.
            </seg>
            <seg n="1495ebff">
              Jag delar också Berit Jóhannessons uppfattning att det är viktigt
              att man kan göra jämförelser över tiden för att se vart denna
              Atlantångare leder någonstans. Om denna försvarsmakt, som i dag
              organiserar en tiondel av den krigsorganisation den gjorde för
              15 år sedan, kostar i princip lika mycket finns det anledning
              till farhågor.
            </seg>
          </u>
          <note type="speaker" n="d0288446">
            Anf. 86 PETER JONSSON (s) replik:
          </note>
          <u who="unknown" xml:id="i-34faaf988d462f83-2" n="70664871">
            <seg n="bd464b51">
              Fru talman! Det känns fortfarande som att du, Allan, har ett
              ben kvar i det gamla invasionsförsvaret, samtidigt som du vill
              bygga upp någon form av nytt tankesätt i insatsförsvaret. Då kan
              den bild du försöker spegla stämma överens, nämligen att det behövs
              ytterligare parametrar i budgeten.
            </seg>
            <seg n="4f72d077">
              Hela vårt försvarsupplägg och vår politiska inriktning ligger
              på att vi ska ha ett försvar som kan agera internationellt och
              också med korta varsel. Det är hela utgångspunkten. Därför måste
              vår utrustning, vår materiel och våra soldater, ha en kompetens
              för att klara den uppgiften. Sedan bygger den fortsatta inriktningen
              på hur vi ska hantera de kommande årens försvarspolitiska del
              på nästa försvarsbeslut.
            </seg>
            <seg n="21c75b03">
              På något sätt finns en omvärldsförändringsbild med i den helhetsbild
              vi vill skapa. Vi behöver inte specifika nyckeltal för detta.
              Det finns med i vårt tankesätt, och det finns med i Försvarsmaktens
              inriktning och Försvarsdepartementets och regeringens utgångspunkt
              utifrån riksdagens beslut och budget. Jag tror att du blir tillgodosedd.
              Det är därför som vi säger i betänkandet att vi inte behöver bifalla
              detta. Det finns med totalt sett i den bild som har skapats försvarspolitiskt.
            </seg>
          </u>
          <note type="speaker" n="a68e1c1c">
            Anf. 87 OLA SUNDELL (m) replik:
          </note>
          <u who="ola_sundell_963beb" xml:id="i-948fcc83695a8503-2" n="08752cb8">
            <seg n="42170a95">
              Fru talman! Jag är ganska nöjd med att hänga i handbromsen med
              tanke på det som har hänt och den utveckling som har varit under
              de senaste tio åren i den svenska försvarsmakten. Det blir ganska
              lite effekt i förhållande till vad det kostar för oss skattebetalare.
              Då är det enligt min mening rimligt att använda nödbromsen och
              påpeka för just dem som styr och bestämmer över Försvarsmakten
              i dag att det här inte är bra.
            </seg>
            <seg n="63275751">
              Till stöd för vår uppfattning vi har inte suttit på kammaren
              och i våra motioner hittat på allt det som redovisas finns utvärderingar
              från oberoende instanser som pekar på brister. Jag menar att ett
              ansvarsfullt agerande, vare sig man är i opposition eller i din
              majoritetsroll, kräver att de brister som finns åtgärdas. Då är
              det helt klart att förmåga att avvisa väpnat angrepp inte är godtagbart,
              enligt en utredning.
            </seg>
            <seg n="7eae86f7">
              Tittar vi på internationella insatser har vi färre internationella
              insatser än Finland och Danmark.
            </seg>
            <seg n="2d883d61">
              Vi kan göra listan hur lång som helst.
            </seg>
            <seg n="a78b77a6">
              Då är det rimligt, enligt min mening, att titta på det här och
              se om vi kan föreslå åtgärder för att förbättra effektiviteten
              och få mer förmåga för pengarna. Det kallar jag ett ansvarsfullt
              agerande. Att ha ett tågsätt utan nödbroms därvidlag är att vara
              ansvarslös.
            </seg>
          </u>
          <note type="speaker" n="b3bbea95">
            Anf. 88 PETER JONSSON (s) replik:
          </note>
          <u who="unknown" xml:id="i-34faaf988d462f83-3" n="70664871">
            <seg n="9914dcd3">
              Fru talman! Nödbroms var det, som sagt var handbroms finns inte
              på tåg.
            </seg>
            <seg n="8d042c4e">
              Vi pekar i betänkandet på att det finns brister som måste rättas
              till, till följd av att vi är både engagerade politiskt och vill
              se den utveckling som sker. Samtidigt måste det sägas att vi får
              ganska gott renommé för de internationella insatser som vi gör,
              utifrån de uppföljningar som sedan görs. Vi har ett tekniskt högt
              utvecklat försvar. Vi går ut med den typ av insatser som begärs
              när vi går ut med insatserna. Ofta fungerar det väldigt bra, men
              inte på alla områden.
            </seg>
            <seg n="d9380757">
              Jag tycker att vi ska vara stolta och nöjda med det. Vi ska känna
              att vi har en försvarsmakt som kan leverera det som efterfrågas
              från de internationella fredsbevarande styrkorna och de uppgifter
              som finns.
            </seg>
            <seg n="73c5e8cf">
              Vi är på väg, men vi måste göra förändringar och utveckla detta
              så att vi blir bättre mot framtiden. Vi är inte klara än, som
              sagt var.
            </seg>
            <seg n="d22f1452">
              Det var därför jag pekade på förändringsprocesståget. Det är
              en stor strukturförändring som sker, och då ska vi titta på det
              och förstå den utvecklingen, den processen och hur det pågår,
              och vi ska ta vara på de kunskaper som vi får.
            </seg>
          </u>
          <note type="speaker" n="7843eed4">
            Anf. 89 OLA SUNDELL (m) replik:
          </note>
          <u who="ola_sundell_963beb" xml:id="i-948fcc83695a8503-3" n="08752cb8">
            <seg n="6cd2410b">
              Fru talman! Det är helt rätt att de uppgifter som utförs i internationella
              insatser har fått ett gott betyg. Det är ingen tvekan om det.
              Men det är fråga om numerären, kvantiteten av de insatser som
              vi stoppar in. Det är då nyckeltalen, som andra har diskuterat
              när man jämför länder och jämför över åren och så vidare, kan
              komma till nytta. Är vi effektiva eller inte? Det är det som är
              den springande punkten.
            </seg>
            <seg n="d5e696c6">
              Vi har föreslagit att de internationella insatser som vi då är
              inne i ska finansieras på ett annat sätt, just för att öka effektiviteten
              i det hela. Det ska inte vara så att när man plötsligt får en
              uppgift måste man därmed knapra på andra områden för att åstadkomma
              denna internationella insats. Det är det som är brist på styrning.
              Javisst, vi ska ha internationella insatser, säger alla. Men då
              måste man anslå pengar. Just i det här fallet är det viktigt att
              pengarna ligger inom ett eget område, så att det inte tär på andra
              saker inom Försvarsmakten. Det är det som påverkar styrning och
              utfall. De här sakerna hänger ihop.
            </seg>
            <seg n="78158f76">
              Jag vill fråga majoritetens företrädare om just det här resonemanget:
              Är det att vara en bakåtsträvare att hänga i handbroms, nödbroms
              eller vad det är för broms? Eller vad anser majoriteten i det
              här fallet?
            </seg>
            <seg n="a383d799">
              Jag tycker att det är ett ansvarsfullt agerande att se till att
              man har en finansiering för den uppgift som man har kommit överens
              om, så att man inte behöver låna av utbildning, materiel eller
              vad det nu kan vara tal om.
            </seg>
          </u>
          <note type="speaker" n="2dc5fbaf">
            Anf. 90 PETER JONSSON (s) replik:
          </note>
          <u who="unknown" xml:id="i-34faaf988d462f83-4" n="70664871">
            <seg n="8185c0e3">
              Fru talman! Om man utgår från att du själv bedömer att du sitter
              i sista vagnen och drar i nödbromsen, behöver man inte vara emot
              förändring. Jag sade att man skulle vara skeptisk och tveksam.
              Jag tror att du håller med om det. Om det var det sista inlägget
              du gjorde, skulle du stå på perrongen och se tåget åka förbi.
              Jag tror inte att ni från den moderata sidan vill stå på perrongen
              och se när försvarsförändringsprocessen kör förbi.
            </seg>
            <seg n="53ff833f">
              Det jag pekade på, som jag tidigare nämnde när jag debatterade
              med Allan, var detta att den försvarspolitiska inriktningen bygger
              på ett helhetsperspektiv, där de internationella insatserna kommer
              att få en ökad betydelse för de inriktningar och de beslut vi
              kommer att ta framöver. Då vore det lite olyckligt om vi i en
              del av detta hade kostnader på bistånd. Det är ju det ni föreslår.
            </seg>
            <seg n="3a7ea7d8">
              Vi pratar om en försvarspolitisk inriktning där vi ska bygga
              upp ett försvar som ska agera både nationellt och internationellt
              och kunna användas på samma sätt oavsett var vi befinner oss.
              Då blir det knepigt att lämna in ett bistånd för att göra de uppgifterna,
              ansökningar eller inriktningar, som vi får från FN om vad vi ska
              delta i och på vilka områden. Vi har alltid ställt upp i en debatt
              i kammaren och har ofta varit helt eniga. Det visar en styrka
              i det svenska parlamentet, att vi tror på vår försvarsmakt och
              den kompetens den besitter för att gå ut och göra fredsbevarande
              operationer.
            </seg>
          </u>
          <note type="speaker" n="1a9e4c5b">
            Anf. 91 ERLING WÄLIVAARA (kd) replik:
          </note>
          <u who="erling_walivaara_05b445" xml:id="i-8102a26e73c32917-1" n="9e7a5959">
            <seg n="058706d2">
              Fru talman! Peter Jonsson lyfte fram vikten av ett bra beslutsunderlag,
              ett trovärdigt underlag. Javisst! Jag och Kristdemokraterna har
              ingen avvikande mening. Vi håller med om att det är viktigt.
            </seg>
            <seg n="bde07116">
              Men hur bra underlaget än är, Peter Jonsson, hjälper det inte
              om vi saknar kraft att genomföra den praktiska politiken. Jag
              upplever att ni drar er, att ni helst inte vill ha några förändringar.
              Där kommer tågbilden väldigt bra in.
            </seg>
            <seg n="db09a19a">
              Om allt går i samma spår som tidigare vill jag travestera Peter
              Jonssons tågbild. Ett skenande tåg är ett livsfarligt tåg. Någon
              gång måste man lägga om växlarna på sträckan. Det är det vi kristdemokrater
              föreslår när vi talar om senior adviser -systemet och när vi talar
              om ett eget konto för truppinsatser och internationella insatser,
              så att vi inte hamnar i det läge som vi nu har hamnat i, att man
              måste inkräkta exempelvis på övningsverksamheten för Försvarsmakten.
              Vi vill lägga om växlarna, och bara du hejdar tåget lite lägger
              vi om dem.
            </seg>
          </u>
          <note type="speaker" n="58b399f4">
            Anf. 92 PETER JONSSON (s) replik:
          </note>
          <u who="unknown" xml:id="i-34faaf988d462f83-5" n="70664871">
            <seg n="8cc691c6">
              Fru talman! När det gäller senior adviser -systemet är det i
              stor utsträckning en försvarspolitisk fråga. Vi kommer säkert
              tillbaka och debatterar den i olika delar, eftersom hela försörjningssystemet
              kommer att bli en nyckelfråga.
            </seg>
            <seg n="24bdd442">
              Jag kan säga att vi har byggt om hela järnvägen. Vi har inte
              ens växlat, utan vi har byggt en helt ny järnväg. Vill ni följa
              med det tåget är ni välkomna. Jag tror att vi har mycket gemensamt,
              och att vi ska kunna få fram det i de försvarspolitiska uppgörelserna
              framöver. Vi ska naturligtvis konkret diskutera de problembilder
              som i så fall skulle kunna uppstå.
            </seg>
            <seg n="bfbbe9a4">
              Vi var förut överens om att detta betänkande handlar om styrning
              av försvaret utifrån den revisionsrapport som finns. Jag tror
              att vi återkommer när det gäller hur vi ska ha det svenska försörjningssystemet
              i försvaret.
            </seg>
          </u>
          <note type="speaker" n="f0b23203">
            Anf. 93 ERLING WÄLIVAARA (kd) replik:
          </note>
          <u who="erling_walivaara_05b445" xml:id="i-8102a26e73c32917-2" n="9e7a5959">
            <seg n="4cfeb54e">
              Fru talman! Vi har två konkreta förslag som ni har motsatt er.
              Det gäller just att trygga de internationella insatserna. Regeringen,
              och framför allt statsministern, har gått ut med propån att vi
              ska öka våra internationella insatser, att vi ska hjälpa till
              att skapa fred där ofred råder.
            </seg>
            <seg n="e83bfbc6">
              För att man inte ska hamna i det läget att vårt eget försvar
              på hemmaplan inte ens klarar av att bedriva nödvändiga övningar
              på grund av att internationella insatser tar så mycket av resurserna,
              anser vi att vi inte ska ta från bistånd eller någonting annat,
              som du antydde att vissa andra gjorde. Vi vill att det ska finnas
              ett anslag som handhar just internationella insatser. Senior adviser
              -systemet fick jag faktiskt ett positivt bemötande på från försvarsministern
              i min interpellationsdebatt, där hon sade att vi kan ha bådeoch,
              alltså både växeltjänstgöring och senior adviser -system.
            </seg>
          </u>
          <note type="speaker" n="8356d361">
            Anf. 94 PETER JONSSON (s) replik:
          </note>
          <u who="unknown" xml:id="i-34faaf988d462f83-6" n="70664871">
            <seg n="73b62bac">
              Fru talman! Det var det jag menade. Vi kommer säkert med flera
              olika typer av inriktningar när det gäller hur vi ska ha vår försörjning,
              både internationellt och nationellt, och där vi kan diskutera
              olika former av lösningar.
            </seg>
            <seg n="791a71d1">
              Vi har besökt det danska försvarsutskottet, där de diskuterar
              en ny modell när det gäller personalförsörjning. Jag tror att
              vi ska göra det fram till försvarsbeslutet. Det här kommer, som
              jag sade, att vara en av de största frågorna som vi ska försöka
              hantera och diskutera inför kommande försvarsbeslut.
            </seg>
            <seg n="07cae78d">
              Jag välkomnar dig, Erling, och Kristdemokraterna i den diskussionen,
              som jag vet att ni redan har startat, för att vi sedan ska nå
              en bred uppgörelse vid nästkommande försvarsbeslut.
            </seg>
          </u>
          <note type="speaker" n="10511854">
            Anf. 95 ESKIL ERLANDSSON (c):
          </note>
          <u who="eskil_erlandsson_391bdb" xml:id="i-9e9a7fd7b028b583-0" n="9817874c">
            <seg n="5ff981e9">
              Fru talman! Jag skulle vilja börja med att yrka bifall till utskottets
              förslag till beslut i sin helhet. Därefter skulle jag kunna begränsa
              mig till att hänvisa till det inlägg som jag höll när vi här i
              kammaren behandlade utskottets betänkande kring den så kallade
              Thulstrupska utredningen, för det här betänkandet behandlar i
              mångt och mycket samma saker. Det är lite grann av upprepningar,
              skulle man kunna säga, av vad vi tidigare har anfört. Nu tänker
              jag inte göra det utan tänker säga några saker, dock kanske inte
              så jättemycket.
            </seg>
            <seg n="39e28042">
              Varför skriver vi sådana här betänkanden? Jo, en av de uppgifter
              vi har här i riksdagen är att göra uppföljningar och utvärderingar
              av saker som har förevarit i samhället. För vår del har det handlat
              om de senaste försvarsbesluten, vad de har haft för effekt, hur
              de har genomförts, och så vidare. Det beslut som fattades i riksdagen
              för några år sedan var mycket omfattande, innebärande stora omställningar
              av det försvar som vi hade på den tiden.
            </seg>
            <seg n="055d5d42">
              Många tankar väcks vid de här utvärderingarna och uppföljningarna.
              Det är min förhoppning att vi ska kunna dra lärdom av det arbete
              som vi har utfört, många gånger tillsammans och på ett förtjänstfullt
              och bra sätt, tycker jag, och använda oss av den klokskap som
              vi förhoppningsvis har inmundigat på detta sätt för framtiden
              så att vi kan fatta än klokare beslut. Vi ska nämligen inte alltid
              ibland kan det vara bra gräla med varandra och söka fel, utan
              vi ska se till att vi får en bra verksamhet på alla områden i
              vårt samhälle, och det ska vi göra tillsammans.
            </seg>
            <seg n="31b29c32">
              Vad är det då vi ska titta på inför framtiden? För mig är något
              av det allra viktigaste när vi talar resurser att vi använder
              dem tillsammans med övriga EU-länder för att satsa på att bygga
              upp civila men också militära förmågor som är användbara för att
              medverka till att vi får fred, framför allt i vårt närområde men
              också globalt. Vi européer har inte, anser jag, vare sig moraliskt
              eller något annat motiv att alltid utkräva att USA ska ställa
              upp och ta över det ansvar som naturligen borde ligga på oss i
              Europa. Det borde ligga på oss att reda ut. Därför tycker jag
              att det är självklart att vi ska satsa på de här förmågorna, och
              vi ska göra det i samverkan med våra övriga partner inom den europeiska
              unionen. Våra satsningar på det internationella deltagandet bör
              alltså öka.
            </seg>
            <seg n="5ae0e148">
              Sverige måste till exempel ta ett ordentligt ansvar för uppbyggnaden
              av de stridsgrupper som nu planeras inom EU. Jag tycker att Sverige
              bör inta en ledande position bland de nordiska länderna när det
              gäller omfattning och kvalitet på det vi bidrar med i form av
              personal och materiel. Detta är viktigt därför att ett internationellt
              deltagande ger ovärderliga erfarenheter till nytta för uppbyggnaden
              av vårt eget försvar, det samhällsförsvar som vi nu håller på
              att bygga.
            </seg>
            <seg n="f3fb4cae">
              Fru talman! Målet måste givetvis vara att ta fram de för framtidens
              uppgift användbara förbanden. Det uppföljningsarbete som utskottet
              ägnat sig åt visar nödvändigheten av att den årliga verksamhetens
              resultat återrapporteras och att det sker på ett överskådligt
              och därmed användbart sätt, så att det är användbart för oss som
              fattar beslut men också för svenska folket. Vi ska kunna redovisa
              för svenska folket vad svenska folkets skattepengar använts till
              och till vilken nytta de har varit.
            </seg>
            <seg n="c67e4baa">
              Inför årets försvarsbeslut är det för mig mycket viktigt att
              vi tillsammans funderar kring frågan på vilken nivå vi ska fatta
              de olika besluten. Mina funderingar har också tagits upp lite
              grann av andra i dagens debatt. Det är klart att det är vår roll
              i riksdagen att ange inriktning och göra principiella avvägningar.
              Regeringens uppgift är att bereda riksdagens beslut men också
              att se till att de beslut som vi fattar här i riksdagen genomförs
              genom ansvarig myndighet.
            </seg>
            <seg n="bc1e44f8">
              På grund av de problem som varit aktuella under de senaste åren
              har ansvarsfördelningen inte alltid upprätthållits, som jag ser
              det. Det har varit till nackdel för det samlade resultatet och
              den samlade verksamheten som vi nu diskuterar.
            </seg>
            <seg n="362a78e8">
              Mål ska alltså läggas fast, och de ska vara tydliga, men de ska
              också ge möjlighet till uppföljning och inte minst ett ansvarsutkrävande.
              Endast så anser jag att vi kan få ett fruktbärande och förtroendefullt
              samarbete mellan de olika aktörerna inom det här och andra samhällsområden,
              där olika rollinnehavare ges möjlighet att spela sina roller och
              ta ansvar. Vi kan inte fortsätta på den inslagna vägen där regeringen
              alltmer försöker att detaljstyra Försvarsmakten, ibland med avsikt
              att undvika tidiga misslyckanden, men ändå. Min bestämda övertygelse
              är att ett sådant handlande inte alltid ger bättre resultat, snarare
              sämre. Dessutom blir det, som jag tidigare sade, omöjligt att
              utkräva ansvar när alla varit inblandade i en detaljstyrning,
              vilket det har varit fråga om i många sammanhang.
            </seg>
            <seg n="136b8f45">
              Dessa resonemang gäller givetvis också oss i riksdagens försvarsutskott.
              Vi har inte tillnärmelsevis de kansliresurser som vi skulle behöva
              för att i ökad utsträckning sätta i gång med egna utredningar,
              egna arbeten. Men det är inte heller riksdagens roll rent konstitutionellt.
              Det är andra som ska göra det åt oss. Men vi har rätt, tycker
              jag, att förvänta oss att regeringen presenterar för oss nödvändiga,
              korrekta, tillförlitliga faktaunderlag så att vi kan ägna oss
              åt att fastställa de långsiktiga politiska målen. Självklart ska
              vi efter det att en verksamhet är genomförd också ägna oss åt
              uppföljning, vilket vi har gjort många gånger under de senaste
              åren.
            </seg>
            <seg n="85ca0a50">
              För övrigt anser jag det nödvändigt att Försvarsdepartementet
              ges resurser för att kunna göra en självständig strategisk planering.
              Jag vågar påstå att det inte finns en koncern i vårt land vars
              ledning inte inom egna väggar har en förmåga att ta fram strategiska
              dokument för framtiden.
            </seg>
            <seg n="98379858">
              Fru talman! En striktare rollfördelning skulle vara av godo för
              alla inblandade parter och till nytta för det samlade resultatet.
            </seg>
          </u>
          <note n="261a765a">
            Fru talman! Än en gång bifall till utskottets förslag till beslut
            i betänkandet.
          </note>
          <note type="speaker" n="1eb638a0">
            Anf. 96 OLA SUNDELL (m) replik:
          </note>
          <u who="ola_sundell_963beb" xml:id="i-948fcc83695a8503-4" n="08752cb8">
            <seg n="136e447f">
              Fru talman! Det är ingen tvekan om att det är en viss skillnad
              mellan Socialdemokraternas och Centerpartiets representanters
              beskrivning av tillståndet i den svenska försvarsmakten.
            </seg>
            <seg n="6f155b46">
              Jag tänker inte skjuta in mig på det, men jag konstaterar att
              det är en avsevärd skillnad. Den ene tycker att det är tuta och
              kör som gäller. Den andre tycker ungefär som det som jag själv
              har beskrivit, att det finns brister som behöver åtgärdas och
              att man i så fall ska ta det ansvaret.
            </seg>
            <seg n="16468439">
              Mitt resonemang utgår framför allt från två delar. Den ena är
              att utskottets ordförande påpekade att Sverige ska delta fullt
              ut i internationella insatser med våra åtaganden. Vi ska också
              kunna ställa upp i de nya stridsgruppsresonemang som har förts
              fullt ut.
            </seg>
            <seg n="2882282b">
              Då inställer sig frågan: Hur kommer det sig att man å ena sidan
              kan medverka till ganska kraftfulla nedskärningar och begränsningar
              av svensk försvarsmakt och å andra sidan hävda att vi ska vara
              med fullt ut tre gånger mer än nuvarande nivå i internationella
              insatser? Den ekvationen har jag i alla fall lite svårt att förstå.
            </seg>
            <seg n="ced59419">
              Nu tycker jag att det här är en bra programförklaring från Centerpartiet.
              Vanligtvis är det ju så i försvarsfrågor att sedan ett antal år
              har jollen följt skutan i Centerpartiets fall. Det här är en programförklaring
              som jag tycker är bra. Men det är önskvärt att man, när man säger
              att vi ska fullfölja internationella åtaganden, också säger att
              vi ska fullfölja med de resurser som krävs för att göra det möjligt.
            </seg>
          </u>
          <note type="speaker" n="deecbb21">
            Anf. 97 ESKIL ERLANDSSON (c) replik:
          </note>
          <u who="eskil_erlandsson_391bdb" xml:id="i-9e9a7fd7b028b583-1" n="9817874c">
            <seg n="d3dc892b">
              Fru talman! Svaret är enkelt. I alla de direktiv som regeringen
              har givit till dels regeringens försvarsberedning, dels Försvarsmakten,
              har man sagt att i alla ekonomiska nivåer ska det vara en ökad
              internationell förmåga, en ökad internationell insats. Det är
              grunden i alla de direktiv som regeringen har givit till myndigheter
              och andra som har att lämna underlag till regeringen men också
              sedermera till oss.
            </seg>
          </u>
          <note type="speaker" n="6dcd260f">
            Anf. 98 OLA SUNDELL (m) replik:
          </note>
          <u who="ola_sundell_963beb" xml:id="i-948fcc83695a8503-5" n="08752cb8">
            <seg n="a309ff0b">
              Fru talman! Det där stämmer ju inte. ÖB:s fyra olika alternativ
              pekar ju klart ut att i två alternativ har vi inte på något sätt
              en möjlighet att fullfölja de resonemang som vi allmänt sprider
              omkring oss om mer internationella insatser och att samtidigt
              kunna hävda vårt eget territorium. Redan på alternativet med minus
              3 är det mer eller mindre punkterat. Det resonemanget håller alltså
              inte. Är det så att Centern anser att det ska vara minst samma
              nivå som tidigare, alltså 40 miljarder eller mer, 3 miljarder
              plus utöver den nuvarande nivån, då är det bara att säga välkommen
              in i gänget.
            </seg>
            <seg n="8e2eb611">
              Mot bakgrund av de budgetförhandlingar som har förts mellan nedrustningspartierna
              och regeringen måste det då vara oerhört oroväckande, med tanke
              på vad ÖB har sagt om de internationella insatserna och hur dessa
              begränsas med minus 3 och minus 6, att man samtidigt från Centern
              vill vara med i en försvarsuppgörelse på de nivåerna. Det hänger
              inte ihop. Det måste rimligtvis vara ett samband på så vis att
              om man säger A måste man också kunna fullfölja med punkt B, nämligen
              resurser i det här fallet.
            </seg>
            <seg n="563f5ed3">
              Faller samarbetet med regeringen om det är alternativet med minus
              3 eller minus 6 som kommer att gälla?
            </seg>
          </u>
          <note type="speaker" n="8ea62b3d">
            Anf. 99 ESKIL ERLANDSSON (c) replik:
          </note>
          <u who="eskil_erlandsson_391bdb" xml:id="i-9e9a7fd7b028b583-2" n="9817874c">
            <seg n="31f02001">
              Fru talman! I fråga om mål som fastställs måste det ju finnas
              en korrelation till uppställda resurser. Självklart är det så.
              Det finns ju ingen som vare sig vill ställa ut eller ta emot mål
              där resurserna inte är korrelerade. Tidigare har det ibland varit
              på det sättet, men för framtiden anser jag att det är fullt möjligt
              att göra på det andra sättet, nämligen att korrelera de här sakerna.
              Jag bara förutsätter att vi får underlag som ger oss den möjligheten,
              så att vi inte får de avvikelser som vi har haft så här långt.
            </seg>
            <seg n="52f31261">
              När det gäller sakfrågan är det tyvärr bara att konstatera att
              i detta avseende har ÖB inte i alla delar fullgjort det uppdrag
              som regeringen har ålagt honom, nämligen att redovisa hur man
              ska öka de internationella insatserna i alla de ekonomiska nivåer
              som han har haft att utreda.
            </seg>
          </u>
          <note type="speaker" n="62d63b32">
            Anf. 100 ALLAN WIDMAN (fp) replik:
          </note>
          <u who="allan_widman_6a403b" xml:id="i-aa964d72c05a6a1d-2" n="923a9a2e">
            <seg n="ed77f7cf">
              Fru talman! Det var välgörande att lyssna till Eskil Erlandsson.
              Jag tyckte att han talade vackert om otydlig ansvarsfördelning
              och behov av att förstärka de politiska resurserna för uppföljning
              och utvärdering.
            </seg>
            <seg n="80adb4d3">
              Min stillsamma fråga gäller att det finns en antal reservationer
              i det här betänkandet som rör just de sakerna. Jag tänker på motivreservationen
              som talar om tydligare gränssnitt med mera. Min fråga är: Varför
              saknas då Centerpartiet i de reservationerna? Det verkar mot bakgrund
              av resonemanget som att det hade kunnat vara en smal sak att vara
              med på den vagnen.
            </seg>
            <seg n="a517d127">
              Detta säger jag trots att jag är medveten om att Centerpartiet
              har varit en av de två lokförarna inom försvarspolitiken under
              snart ett decennium. Många av de problem som Eskil Erlandsson
              tar upp och pekar på i det här anförandet är också ett resultat
              av det samarbetet. Det är ofrånkomligt, men det är viktigt att
              det sägs i det här sammanhanget.
            </seg>
            <seg n="a99162c3">
              Även jag ryckte till när Eskil Erlandsson talade om ett deltagande
              fullt ut i det strukturella samarbetet och att Sverige ska ha
              den mest omfattande rollen när det gäller att sätta upp de nya
              bataljonsstridsgrupperna inom EU:s snabbinsatsförmåga med tio
              dagars beredskap.
            </seg>
            <seg n="bc0fe342">
              Han avslutade sitt replikskifte alldeles nyss med att säga: Man
              ska inte ställa upp mål innan resurserna är klara. Men det är
              väl precis vad Centerpartiet faktiskt har gjort på den här punkten.
              Långt innan vi vet vad försvarsbeslutet kommer att innehålla i
              ekonomiska termer säger man, först på plan tillsammans med kabinettssekreterare
              Dahlgren, att det är klart att vi ska delta fullt ut. Det är en
              stor munsbit att svälja.
            </seg>
          </u>
          <note type="speaker" n="a0b1606f">
            Anf. 101 ESKIL ERLANDSSON (c) replik:
          </note>
          <u who="eskil_erlandsson_391bdb" xml:id="i-9e9a7fd7b028b583-3" n="9817874c">
            <seg n="9fc4e500">
              Fru talman! De beslut som är fattade av tidigare riksdagar försvarar
              jag till hundra procent. Var, Allan Widman, hade vi stått i det
              här landet vad beträffar försvarspolitiken om riksdagen inte hade
              varit framsynt och fattat de avgörande beslut som man fattade
              både 1996 och 2000? Var hade vi stått? Vi hade ju haft astronomiska
              problem, Allan Widman, att ta tag i du och jag i dag. Vi har problem
              i dag också, men inte av den digniteten. Vi klarar av dem. Jag
              anser att hade vi inte fattat de beslut som vi fattade 1996 och
              2000 hade vi i dag haft problem som vi inte hade klarat av.
            </seg>
            <seg n="b0248521">
              Varför är vi då inte med på alla reservationer? Jag sade i inledningen
              av mitt anförande att jag söker inte alltid gräl. Jag tar gärna
              gräl när det behövs. Men i de flesta sammanhang vill jag lösa
              problem i konsensus och samförstånd. I det här betänkandet har
              vi kommit fram till att vi ska tillsätta en utredning om hur försvaret
              ska styras. Den har fått sina direktiv av regeringen. Personen
              är tillsatt och så vidare. Låt oss nu avvakta detta arbete, det
              arbete som är i gång, Allan Widman.
            </seg>
          </u>
          <note type="speaker" n="8f30bf7b">
            Anf. 102 ALLAN WIDMAN (fp) replik:
          </note>
          <u who="allan_widman_6a403b" xml:id="i-aa964d72c05a6a1d-3" n="923a9a2e">
            <seg n="566ab293">
              Fru talman! Det är alldeles riktigt att det precis har tillsatts
              en utredning. De slutsatser som utskottets majoritet har nått
              fram till här kommer ju att fungera som kompletterande direktiv
              till denna utredning. Men, Eskil Erlandsson, det är ju bara under
              förutsättning att ett tillräckligt antal partier ställer sig bakom
              detta. Jag utgår från att utredaren inte kommer att ta del av
              och ställa sig bakom de reservationer som enskilda partier kan
              göra, utan det är nog mer majoritetsuppfattningen som kommer att
              plockas upp av honom eller henne.
            </seg>
            <seg n="2b7692f2">
              Därför kan jag inte alls förstå slutsatsen att man inte ska bråka
              om försvarspolitiken. Jag tror tvärtom att det här är ett område
              där de politiska rösterna måste bli mycket tydligare, där den
              politiska diskussionen måste bli hetare för att man ska få det
              intresse som krävs för att förändra det som Peter Jonsson kallade
              för ett tåg och jag för en Atlantångare.
            </seg>
            <seg n="d34584b7">
              Man ska väl inte förhäva sig när man tittar på vad som har gjorts
              i fråga om omställningen av försvaret.
            </seg>
            <seg n="32257c5b">
              Den sammanfattande slutsatsen av revisorernas alla rapporter
              är att riksdagen har beslutat en omställning, men den har de facto
              inte genomförts. Du och jag konfronteras ju dagligen med den verksamheten.
            </seg>
            <seg n="b5c9cc61">
              Centerpartiet har under den här perioden medverkat till att de
              styrinstrument som vi har över Försvarsmakten har blivit färre
              och färre. Antalet olika anslagstitlar i Försvarsmaktens budget
              har undan för undan minskat de senaste åren till de enda två som
              återstår. Det är alldeles solklart, Eskil Erlandsson, att två
              anslag som står till buds för att styra den största verksamheten
              bland våra myndigheter i staten inte är tillräckligt.
            </seg>
          </u>
          <note type="speaker" n="33b24edc">
            Anf. 103 ESKIL ERLANDSSON (c) replik:
          </note>
          <u who="eskil_erlandsson_391bdb" xml:id="i-9e9a7fd7b028b583-4" n="9817874c">
            <seg n="14ddad82">
              Fru talman! Vad beträffar antalet anslag vill jag säga att i
              takt med att man minskar antalet anslag ökar möjligheterna till
              målstyrning. Tänk efter. Så är det.
            </seg>
            <seg n="f21e8c88">
              Jag sade att jag räds inte bråk. Jag räds inte gräl. Jag tar
              det gärna, men det ska röra sådant som är av avgörande betydelse.
              Då tar jag gärna politiska strider.
            </seg>
            <seg n="91bbcaad">
              Vad gäller vår medverkan på den internationella arenan säger
              jag att detta är min och Centerpartiets ambition. Vi ska ta ledningen
              i Norden och vara med fullt ut på den internationella arenan.
              Vad vi kommer fram till i nästa försvarsbeslut är skrivet i fjärran.
              Det får vi se då.
            </seg>
            <seg n="60a47787">
              Detta är vår ambition. Jag hoppas att också Allan Widman har
              en ambition i detta avseende.
            </seg>
          </u>
          <note n="ee7d479b">
            Föredrogs
          </note>
          <note n="544c69f7">
            Överläggningen var härmed avslutad.
          </note>
          <note n="fa90077e">
            10 § Skogsbrandsbevakning
          </note>
          <note type="speaker" n="f166415a">
            Anf. 104 HELI BERG (fp):
          </note>
          <u who="heli_berg_9c93a3" xml:id="i-419c4155a2706f7a-0" n="f2021b3f">
            <seg n="7181c2f7">
              Fru talman! Bevakningen mot skogsbränder med flyg syftar till
              att mildra egendomsskador i skogen. Vi har i Sverige en grundläggande
              princip som säger att det är ägaren av en egendom som har huvudansvaret
              för dess skydd. Normalt kan också ägaren försäkra sig mot skador
              på sin egendom. Detta gäller också för brandskador i skog.
            </seg>
            <seg n="762fed5e">
              Skogsbrandsflyg fyller naturligtvis en viktig funktion, men var
              staten ska lägga sina resurser måste hela tiden ses över så att
              dessa alltid utnyttjas på bästa sätt.
            </seg>
            <seg n="4dbeb122">
              Räddningsverket beslöt år 2002 att inte längre svara för skogsbrandsbevakningen
              då medel för detta saknades i verksamheten. Räddningsverket har
              dessutom nyligen klart uttalat att det inte är rimligt att åter
              lägga detta ansvar på myndigheten.
            </seg>
            <seg n="3b0e8b30">
              Vi i Folkpartiet delar denna uppfattning.
            </seg>
            <seg n="331018c0">
              Att följa upp konsekvensen och utvecklingen efter beslut av myndigheter
              eller riksdag och regering är en viktig princip som i många fall
              borde göras oftare än vad som nu sker.
            </seg>
            <seg n="8185f129">
              I frågan om skogsbrandsflyget har utskottets majoritet beslutat
              att indragningen av Räddningsverkets ansvar och finansiering ska
              utvärderas efter endast ett år, trots att Räddningsverket självt
              anser att detta inte är realistiskt och inte skulle ge ett tillfredsställande
              resultat efter denna korta tid. Vi i Folkpartiet delar Räddningsverkets
              uppfattning.
            </seg>
            <seg n="8d077e8c">
              Riksdagen ska inte i onödan belasta myndigheter med uppdrag då
              detta riskerar att urholka riksdagens konstitutionella auktoritet.
              Vi i Folkpartiet vill inte bidra till att detta sker.
            </seg>
          </u>
          <note n="47132c07">
            Jag yrkar bifall till reservationen.
          </note>
          <note type="speaker" n="f9ef520e">
            Anf. 105 BRITT-MARIE LINDKVIST (s):
          </note>
          <note n="125d4d78">
            Fru talman! Jag börjar med att yrka bifall till betänkandet och
            avslag på reservationen.
          </note>
          <u who="britt-marie_lindkvist_887c1c" xml:id="i-59946e403671757d-0" n="b735f5d0" prev="i-fe3463535150abbe-0">
            <seg n="503c2681">
              Betänkandet behandlar sju motioner som har kommit in under allmänna
              motionstiden. Majoriteten i utskottet har beslutat att vi ska
              utvärdera skogsbrandsflyget och se hur det faller ut. Det innebär
              bifall till motion Fö255.
            </seg>
            <seg n="9332bf60">
              Som Heli Berg sade var det tidigare Räddningsverket som skötte
              detta. Man tog i november 2002 beslutet att upphöra med flyget
              och bevakningen av bränder.
            </seg>
            <seg n="e9afde5f">
              Vad har då hänt efter det beslutet? Vi har fått en ny lag, lagen
              om skydd mot olyckor, där ägaren till en egendom är ytterst ansvarig
              för att det inte sker olyckor, bränder och så vidare.
            </seg>
            <seg n="5879796c">
              Har då den nya lagen inneburit att ägarna av egendomar tar detta
              ansvar? Har bränderna ökat? Har de ökat i omfattning? Blir det
              mer? Det vet vi inte.
            </seg>
            <seg n="ebc83529">
              Utskottet säger därför att man nu utvärderar detta. Man kan säga
              att det har gått en sommar och det hinner gå två. Det går ju inte
              på en vecka att göra en utvärdering. Det är vi väl helt överens
              om?
            </seg>
            <seg n="ea6c2fe4">
              Alla partier är egentligen överens om att vi ska göra den här
              utvärderingen. Reservationen handlar bara om tiden och när vi
              ska göra detta.
            </seg>
            <seg n="69705e45">
              Vi har börjat få en väldigt bra atmosfär här i riksdagen och
              speciellt i vårt utskott. I reservationen kan man läsa: Riksdagen
              ska inte onödigtvis belasta regering eller myndigheter med uppdrag.
              Ett sådant agerande riskerar att urholka riksdagens konstitutionella
              auktoritet. Heli Berg nämnde också detta men sade bara myndigheter
              och glömde säga vad det egentligen står i reservationen.
            </seg>
            <seg n="a21e9fae">
              Den omtanken om regeringen och myndigheterna har jag aldrig hört
              här i kammaren, och jag har absolut inte sett det skriftligt.
              Jag tycker att det är mycket positivt. Vi ska naturligtvis inte
              göra det.
            </seg>
            <seg n="6db881be">
              Utvärderingen kan starta nu. Vi får säkert bra underlag ändå.
            </seg>
          </u>
          <note type="speaker" n="d95422a1">
            Anf. 106 HELI BERG (fp) replik:
          </note>
          <u who="heli_berg_9c93a3" xml:id="i-419c4155a2706f7a-1" n="f2021b3f">
            <seg n="5bb262c4">
              Fru talman! Det är roligt att vi är eniga och att vi har ett
              mycket trevligt klimat i utskottet. Det tycker jag också. Det
              ska vi fortsätta att ha.
            </seg>
            <seg n="25632eaa">
              Jag måste ändå fråga Britt-Marie om hon tror att det är möjligt
              att efter bara två somrar få svar från en utredning på om det
              har skett så stora förändringar. Klimatet är ju lite oförutsägbart.
              Vi vet inte vad som händer. Det kan vara två somrar med väldigt
              mycket åska eller ingen åska alls. Den tredje sommaren kan det
              bli annat.
            </seg>
            <seg n="6e165104">
              Om fem sex år kan vi utreda och i ett längre perspektiv se vad
              som har hänt och om bränderna har ökat mycket. Tror Britt-Marie
              verkligen att vi får det rätta svaret efter så kort tid?
            </seg>
          </u>
          <note type="speaker" n="c3d2a59e">
            Anf. 107 BRITT-MARIE LINDKVIST (s) replik:
          </note>
          <u who="britt-marie_lindkvist_887c1c" xml:id="i-0072379a812a2f84-0" n="b735f5d0">
            <seg n="de7a436f">
              Fru talman! Vi kan ha åska fem år i rad. Vi kan ha väldigt varma
              somrar fem år i rad. Vad blir då resultatet? Då måste vi säga
              att vi nog måste vänta fyra år till så att vi får andra somrar
              att utvärdera.
            </seg>
            <seg n="9ca2ad4b">
              Jag tycker att det är riktigt som ni skrev i er reservation att
              man faktiskt alltid bör göra en konsekvensanalys av de beslut
              man fattar. Det är inte alltid det sker. Jag skulle uppskatta
              om man gjorde det. Vi har sett på andra ställen att man fattar
              beslut, inte gör någon konsekvensanalys och kanske får ett felaktigt
              beslut.
            </seg>
            <seg n="2386fafb">
              Jag tror inte att detta är det, men visst kan man börja utvärdera
              redan nu. Det tror jag helt klart.
            </seg>
          </u>
          <note type="speaker" n="5c58e9cf">
            Anf. 108 HELI BERG (fp) replik:
          </note>
          <u who="heli_berg_9c93a3" xml:id="i-419c4155a2706f7a-2" n="f2021b3f">
            <seg n="64dc75fc">
              Fru talman! Ja, jag förutsätter att Britt-Marie Lindkvist tror
              på det som ni i majoriteten har beslutat, annars vore det illa.
              Men, som sagt, för mig är det väldigt svårt att tro. Och för mig
              är det en stor skillnad mellan två år och fem år eftersom sannolikheten
              för att vädret varierar under dessa år är ju större. Men vi får
              hoppas på det bästa, och i och med att vi lägger resurser på detta
              får vi hoppas att det ger det bästa möjliga resultatet. Och jag
              ser med spänning fram mot vad man kommer fram till.
            </seg>
          </u>
          <note type="speaker" n="602863b4">
            Anf. 109 BRITT-MARIE LINDKVIST (s) replik:
          </note>
          <u who="britt-marie_lindkvist_887c1c" xml:id="i-0072379a812a2f84-1" n="b735f5d0">
            <seg n="0a034c02">
              Fru talman! Heli Berg, det kan ju inte gå illa därför att man
              börjar utvärdera i tid tvärtom. Dröjer man väldigt länge kan det
              gå illa eftersom man då kanske upptäcker att detta beslut inte
              var riktigt bra. Vi kanske ska se över om man ska göra någonting
              annat. Det kan vara att bränderna utvecklas på ett helt annat
              sätt. Det är väldigt lätt att bränderna utvecklas och blir mycket
              stora i skogarna. Vi har haft sådana bland annat på gränsen mellan
              Skåne och Småland. Dessa bränder hade man kanske upptäckt lite
              tidigare.
            </seg>
            <seg n="3721ab69">
              Men låt oss titta på detta. Låt det ta den tid det tar. Sedan
              återkommer regeringen så får vi se hur detta utfaller.
            </seg>
          </u>
          <note type="speaker" n="660da76a">
            Anf. 110 ESKIL ERLANDSSON (c):
          </note>
          <u who="eskil_erlandsson_391bdb" xml:id="i-9e9a7fd7b028b583-5" n="9817874c">
            <seg n="9eebd140">
              Fru talman! Jag vill bara i all enkelhet uttrycka min glädje
              över det betänkande som utskottet har lagt på kammarens bord i
              dag och det tillkännagivande som finns i detsamma.
            </seg>
            <seg n="ded3e5b7">
              Utöver det som Britt-Marie Lindkvist redan har anfört skulle
              jag vilja ta upp två små saker, nämligen att skog är av nationellt
              intresse i Sverige, inte minst sysselsättningsmässigt. Men det
              är inte alltid lätt att ta det egendomsansvar som förutsätts i
              lagstiftningen beroende på att det i delar av landet finns en
              grovt splittrad ägarbild. Det finns många ägare på en förhållandevis
              liten areal, vilket gör att det inte alltid är lätt att sköta
              den övervakning som förutsätts i lagstiftningen när ägarbilden
              är splittrad på ett sådant sätt som den är i många och stora delar
              av landet.
            </seg>
            <seg n="11e18b2b">
              Dessutom är fritidsverksamheten i delar av landet mycket omfattande.
              Och det kan inte vara rimligt att en grupp människor ska betala
              för välfärden för en annan grupp människor i form av att kunna
              bedriva fritidsverksamhet på annans mark och nyttja den allemansrätt
              som vi har och som vi ska vara rädda om.
            </seg>
          </u>
          <note n="07eab60a">
            Fru talman! Jag yrkar bifall till förslaget i utskottets betänkande.
          </note>
          <note type="speaker" n="9ecfeb78">
            Anf. 111 CARL-AXEL ROSLUND (m):
          </note>
          <u who="carl-axel_roslund_34fc48" xml:id="i-382e9d441e821a3f-0" n="b7d4ec33">
            <seg n="6100c17d">
              Fru talman! Jag begärde ordet för att markera att även Moderaterna
              står bakom reservationen. Vi är överens i utskottet om att vi
              lever i ett annat samhälle i dag än vi gjorde på 50-talet. Nu
              kör vi bil på ett helt annat sätt kors och tvärs över Sverige,
              snabbt och långt. De flesta människor har mobiltelefoner. Flyget
              flyger nu på ett helt annat sätt över Sverige än det gjorde på
              50-talet. Därmed har vi en bevakning av detektiven allmänheten.
              Som medborgare är man faktiskt enligt lag skyldig att slå larm
              när man ser någonting. Så vi är helt överens om att skogsbrandsbevakningen
              i statlig regi bör upphöra.
            </seg>
            <seg n="544f73af">
              Men vi står också bakom reservationen där det sägs att en utredning
              av detta ett år efter beslutet är en utredning helt utan värde.
              Det är egentligen bara ett spel för galleriet och belastar myndigheterna,
              och därmed skattebetalarna, med onödiga kostnader.
            </seg>
            <seg n="b8d67d41">
              Sedan kan jag inte låta bli att reagera över det som Eskil Erlandsson
              sade. Vad sade Eskil Erlandsson egentligen? Det var ju ett frontalangrepp
              på allemansrätten. Han sade att det inte kan vara rimligt att
              andra människor, det vill säga skogsägare och andra, ska stå för
              kostnaderna för människors fritidsbehov. Jag fattar ingenting.
              Eskil Erlandsson, centerpartist, är du emot allemansrätten?
            </seg>
          </u>
          <note n="47132c07">
            Jag yrkar bifall till reservationen.
          </note>
          <note type="speaker" n="f9c45ce0">
            Anf. 112 ESKIL ERLANDSSON (c) replik:
          </note>
          <u who="eskil_erlandsson_391bdb" xml:id="i-9e9a7fd7b028b583-6" n="9817874c">
            <seg n="a78608d1">
              Fru talman! För att inga missförstånd ska uppstå, vilket tydligen
              har skett, kan jag säga att jag absolut inte har någonting emot
              allemansrätten. Jag står för den, vilket jag hoppas framgick av
              det anförande som jag höll.
            </seg>
            <seg n="0342835a">
              Vad jag däremot sade var att det nyttjande av mark som i dag
              äger rum är av en helt annan omfattning i vissa delar av Sverige
              än det var för ett antal år sedan därför att fritidsverksamheten
              har ökat väldigt mycket i omfattning. Detta nyttjande innebär
              ökad risk för till exempel brand på den mark som nyttjas till
              följd av allemansrätten.
            </seg>
          </u>
          <note type="speaker" n="d3f6326f">
            Anf. 113 CARL-AXEL ROSLUND (m) replik:
          </note>
          <u who="carl-axel_roslund_34fc48" xml:id="i-382e9d441e821a3f-1" n="b7d4ec33">
            <seg n="17c2b186">
              Fru talman! Då förstår jag nästan ännu mindre. Eskil Erlandsson
              talar ju här som om han var för att vi skulle fortsätta med skogsbrandsbevakning.
              Och det är du ju inte. Du har varit med och tagit beslut om att
              den ska upphöra. Men nu står du här och talar om det orimliga
              i att markägare eventuellt ska ta kostnader. Jag fattar ingenting.
            </seg>
          </u>
          <note type="speaker" n="52e842f2">
            Anf. 114 ESKIL ERLANDSSON (c) replik:
          </note>
          <u who="eskil_erlandsson_391bdb" xml:id="i-9e9a7fd7b028b583-7" n="9817874c">
            <seg n="89795c34">
              Fru talman! Det är just därför som det har motionerats om en
              översyn och en utvärdering av det beslut som riksdagen har fattat.
              Tills något annat beslut är fattat står jag självklart bakom det
              beslut som riksdagen har fattat och som jag har varit med att
              fatta, Carl-Axel.
            </seg>
          </u>
          <note n="ee7d479b">
            Föredrogs
          </note>
          <note n="544c69f7">
            Överläggningen var härmed avslutad.
          </note>
          <note n="4cfe5b1e">
            11 § Sjö- och kustövervakningsfrågor
          </note>
          <note type="speaker" n="0a152e70">
            Anf. 115 CARL-AXEL ROSLUND (m):
          </note>
          <u who="carl-axel_roslund_34fc48" xml:id="i-382e9d441e821a3f-2" n="b7d4ec33">
            <seg n="98e8e01f">
              Fru talman! Vi moderater står bakom motionen om ansvaret för
              vrak. Vi menar att det finns behov av en samlad lagstiftning som
              reglerar ansvarsfrågan för nytillkomna vrak längs våra kuster.
              Därför finns det också mycket riktigt en moderat reservation till
              förmån för Marietta de Pourbaix-Lundins motion i frågan. Men det
              är inte det som jag vill tala om.
            </seg>
            <seg n="859ca431">
              Den stora frågan i detta ärende handlar om åtgärder för att förhindra
              katastrofer i Östersjön. I handlingarna talas det mycket om fiskekontroll,
              oljesanering, miljötillståndet i havet och så vidare, och det
              är jättebra. Det tycker vi också. Men terroristhotet nämns inte
              med ett ord i handlingarna.
            </seg>
            <seg n="05ccb666">
              Jag skulle vilja ställa en fråga till er som sitter i försvarsutskottet.
              Och det är säkert några av er som tycker att ni behärskar den
              här frågan bättre än jag. Vilken beredskap har vi om ett kryssningsfartyg
              kapas i Östersjön? Jag skulle vilja svara: Ingen alls.
            </seg>
            <seg n="4fa9fcf8">
              Visst är det märkligt att om en olycka inträffar ute i Östersjön
              finns det överenskommelser mellan Östersjöländerna att man ska
              hjälpas åt när det gäller miljöräddningstjänster men inte när
              det gäller terroristhot. Och terrorismen arbetar internationellt,
              och vi måste sluta vara naiva, och vi måste sluta att tro att
              det aldrig kan drabba oss. Vi menar att länderna kring Östersjön
              bör ha en samordnad strategi och kanske rentav ha en vältränad
              organisation för att bemöta hotet när det väl dyker upp. Vi menar
              att Sverige bör gå i bräschen för detta arbete för att trygga
              säkerheten i Östersjön.
            </seg>
            <seg n="b223c5bf">
              Men det är kanske ännu viktigare att de svenska myndigheterna
              samarbetar. Vi från den moderata försvarskommittén har rest land
              och rike runt, vilket ni i de andra partierna säkert också har
              gjort, och vi har besökt i stort sett alla militärorter och kan
              konstatera att samarbetet är erbarmligt dåligt mellan de svenska
              myndigheterna. Ibland beror det på att lagstiftningen lägger hinder
              i vägen, till exempel mellan polisen och Försvarsmakten.
            </seg>
            <seg n="7ca57119">
              Jag kan ta ett exempel, även om det inte är sjörelaterat, som
              för 14 dagar sedan väckte en oerhört stor uppmärksamhet i Sydsverige.
              Man kunde följa hur tre tungt lastade polisbussar körde i 160
              kilometer i timmen med blåljus från Helsingfors ned till Malmö
              för att göra ett tillslag. Förutom att de skrämde slag på trafikanter
              längs hela vägen aviserade de redan när de lämnade Helsingfors
              att någonting stort var på gång.
            </seg>
            <seg n="db024fa5">
              Då kan man fråga sig: Varför körde tre polisbussar 60 mil i 160
              kilometer i timmen samtidigt som försvarets Herkulesplan eller
              helikoptrar stod på plattan färdiga att lyfta? Jo, förklaringen
              är att lagstiftningen lägger hinder i vägen. Försvaret får inte
              lov att medverka, inte ens för att transportera polisens insatsstyrka,
              och det är ju huvudlöst.
            </seg>
            <seg n="c53723da">
              Nu var det uppenbarligen polismördarna från Norge som man skulle
              slå till mot, men det kunde ha varit fråga om terrorister i Malmö
              hamn. Då kan man fråga sig om detta är rätt sätt att använda resurserna.
              Vi lägger 43 miljarder om året på ett försvar som vi inte får
              lov att använda inom landets gränser.
            </seg>
            <seg n="95cd8693">
              Jag ska återge lite grann från senaste numret av Officerstidningen
              där man intervjuar folk inom flygvapnet: Terrorhotet tycks vara
              helt glömt. I dag övar vi mycket lite med de andra försvarsgrenarna
              och inte alls med polisen.
            </seg>
            <seg n="9ec39cfb">
              Vidare står det: Vi upplever det som att vi nu lägger pengar
              och resurser på andra ställen för att bygga upp precis den verksamhet
              som vi inom försvaret har.
            </seg>
            <seg n="4af5a7ee">
              Det gäller inte bara flyget. Det finns också en artikel av en
              lärare i strategi vid Försvarshögskolan. Han säger precis det
              som vi alla känner till, nämligen att svenska förband utomlands
              samarbetar med civila organisationer. Det gör man nere i Kosovo,
              och det gör man runtom. Den här läraren frågar varför de inte
              kan samarbeta på hemmaplan, nationellt inom landets gränser. Han
              konstaterar också att vi under det kalla krigets dagar, när det
              enda hot som egentligen fanns var ett militärt hot, hade stora
              samövningar mellan Försvarsmakten och totalförsvaret. Alla civila
              organisationer var med i de här övningarna. I dag är hotbilden
              mycket mer komplex. Vi har en hotbild som är både militär och,
              framför allt, civil i form av terrorismen. Man konstaterar att
              det över huvud taget inte finns någon samordning. Man samverkar
              inte alls. Man övar inte längre.
            </seg>
            <seg n="99beca69">
              Man skriver så här: Organisatoriska, formella och byråkratiska
              hinder stoppar effektivt en lösning av frågan.
            </seg>
            <seg n="93ebacf3">
              Jag tycker, fru talman, att detta är djupt oroande.
            </seg>
            <seg n="3ffbf011">
              Vi vill ha en snabb översyn av lagstiftningen för att få bort
              alla de hinder som bland annat den Munkska utredningen pekat på.
              Men det är inte så enkelt att det bara handlar om lagstiftningen.
              Vi har ju massor av exempel på hur revirtänkandet ett för oss
              fullständigt obegripligt revirtänkande mellan myndigheter i Sverige
              stoppar varje form av samarbete. När vi rest runt i Sverige har
              vi fått många exempel på detta. Kanske är det värst när det gäller
              förhållandet mellan Kustbevakningen och marinen. Vi moderater
              föreslår därför, som en slutsats av detta, att Kustbevakningen
              och marinen läggs ihop. Låt Kustbevakningen gå in i Försvarsmakten
              enligt dansk modell! Det fungerar alldeles utmärkt i Danmark.
            </seg>
            <seg n="08262c7a">
              Ärligt talat är mitt absoluta skräckscenario att en fullastad
              tanker kapas ute till havs och man sedan sätter full fart in mot
              svensk hamn. Sett till den ordergivning, den ordergång och beslutsgång
              som finns i Sverige samt de resurser som vi har att sätta in mot
              ett sådant här hot blir man rädd.
            </seg>
            <seg n="65fa295b">
              Fru talman! Vi menar att Ådalen 1931 och det trauma som det skapade
              i Sverige inte längre får styra det säkerhetspolitiska tänkandet
              i Sverige. Vi måste kunna använda Försvarsmakten också på bred
              front för att lösa och även agera mot varje form av hot.
            </seg>
            <seg n="883c4436">
              Vi moderater står naturligtvis bakom de moderata reservationerna.
              Men för att spara tid har jag av mina partivänner blivit ombedd
              att yrka bifall endast till reservation 1.
            </seg>
          </u>
          <note type="speaker" n="131b3603">
            Anf. 116 ERLING WÄLIVAARA (kd):
          </note>
          <u who="erling_walivaara_05b445" xml:id="i-8102a26e73c32917-3" n="9e7a5959">
            <seg n="077c7ddd">
              Fru talman! Självklart står jag bakom mycket av det som Carl-Axel
              här sade. Men det är egentligen inte det som betänkandet handlar
              om. Vi debatterar nu försvarsutskottets betänkande FöU8 Sjö- och
              kustövervakningsfrågor . I betänkandet behandlas motioner från
              den allmänna motionstiden. Att de inte berör terrorismen kan man
              inte beskylla försvarsutskottet för. Ingen har ju skrivit motioner
              om den saken. Dock delar jag Carl-Axels syn på oron när det gäller
              vad som kan hända vid ett terroristangrepp.
            </seg>
            <seg n="aa51bae3">
              I mitt anförande kommer jag att uppehålla mig vid det avsnitt
              där fiskekontrollen behandlas.
            </seg>
            <seg n="4d63d614">
              Sverige har i samband med ratificeringen av havsrättskonventionen
              avgett förklaring varigenom klargjorts att Öresund ska betraktas
              som ett så kallat historiskt sund. Därigenom gäller inte någon
              ovillkorlig rätt till genomfart för utländska fartyg. De rättsliga
              möjligheterna för Sverige och Danmark att begränsa sjöfart i sundet
              borde enligt vår mening klarläggas. Riksdagen bör inte utesluta
              att det för Sverige kan bli aktuellt att hindra just enkelskroviga
              oljetanker eller fiskare från andra länder än Östersjöländerna
              att fiska i Östersjöns vatten.
            </seg>
            <seg n="afa54e0d">
              Införandet av så kallade checkpoints vid in- och utpassering
              på svenskt vatten borde vara en möjlig väg att gå. Utskottet skriver
              i betänkandet att enligt nuvarande regler kan dock checkpoints
              inte användas mot andra EU-länders fiskefartyg.
            </seg>
            <seg n="ab00af08">
              Men, fru talman, Havsmiljökommissionen hävdar i SOU 2003:72,
              s. 77 och 78, att det är fastställt både i gemenskapens sekundärrätt
              och i EG-domstolens praxis att trots gemenskapens ensamrätt till
              reglering av fiske har varje medlemsstat rätt att fastställa bevarandeåtgärder
              inom den egna ekonomiska zonen. Ett gemensamt bevarandebeslut
              skulle således utestänga andra länder än Östersjöländerna från
              fiske i Östersjön. Ett sådant beslut strider inte mot EG-rätten
              allt enligt Havsrättskommissionen.
            </seg>
            <seg n="60a11fc4">
              Kustbevakningen bedömer att införandet av checkpoints måste kombineras
              med ökad övervakning av omgivande vatten. Detta är rimligt. Just
              därför föreslår Kristdemokraterna att regeringen snarast återkommer
              till riksdagen med förslag om hur en sådan skärpning kan utformas
              och vilka kostnader detta i så fall för med sig.
            </seg>
            <seg n="b19ff07c">
              Det handlar alltså om att man gör en bedömning av om det behövs
              en skärpning här. Jag säger återigen att risken finns att vi när
              enkelskroviga fartyg går i Östersjön drabbas av en miljökatastrof.
            </seg>
          </u>
          <note n="0cff7e92">
            Fru talman! Jag yrkar bifall till reservation 3 under punkt 5.
          </note>
          <note type="speaker" n="f63a1039">
            Anf. 117 CARL-AXEL ROSLUND (m) replik:
          </note>
          <u who="carl-axel_roslund_34fc48" xml:id="i-382e9d441e821a3f-3" n="b7d4ec33">
            <seg n="e06032bd">
              Fru talman! Att inte sjö- och kustövervakningsfrågor också skulle
              omfatta det hot som terrorism kan sägas utgöra förstår jag uppriktigt
              sagt inte. Att jag kunde vika in på det här med terrorism hänger
              samman med att jag hänvisat till utskottets svar i betänkandet
              där man nämner om utvecklingen av området civil säkerhet inom
              Östersjöländernas råd. Där tar man upp just fiske, oljesanering
              och miljöhänsyn.
            </seg>
            <seg n="1624abac">
              Man talar om vilka olika myndigheter som ska ingå här men ingenstans
              finns Försvarsmakten med. För mig som svensk medborgare är det
              när det gäller trygghet och säkerhet till sjöss Försvarsmakten
              som står för det. Därför tyckte jag att det var fullständigt relevant
              att ta upp den här saken.
            </seg>
            <seg n="0ca349a6">
              Erling Wälivaara talade här om fiske, fiskeövervakning och så
              vidare. Men, Erling, ärligt och uppriktigt sagt: Om jag var terrorist
              skulle jag använda mig av ett fiskefartyg, för då skulle vi verkligen
              vara illa ute. Kustbevakningen har kontroll på fiskefartygen men
              vägrar att säga något till marinen om var de här fiskefartygen
              finns detta av, som det hävdas, ett slags kommersiella skäl. Här
              har vi alltså ett exempel på att man över huvud taget inte samarbetar.
            </seg>
            <seg n="b3349f18">
              Med en terrorist på ett fiskefartyg är det, som sagt, riktigt
              illa ställt. Jag menar att just detta visar att det inte går att
              separera terroristfrågan från andra frågor, utan den frågan bör
              egentligen genomsyra hela samhället. Så är det på många håll i
              världen. Men vi i Sverige är så vansinnigt naiva. Vi tror att
              vi nu så att säga pratar fiske, inte terrorism.
            </seg>
          </u>
          <note type="speaker" n="c95ad180">
            Anf. 118 ERLING WÄLIVAARA (kd) replik:
          </note>
          <u who="erling_walivaara_05b445" xml:id="i-8102a26e73c32917-4" n="9e7a5959">
            <seg n="8d7403b6">
              Fru talman! Terrorism är allvarligt. Men nu är det så, Carl-Axel
              Roslund, att det här betänkandet behandlar kommitté- och enskilda
              motioner från allmänna motionstiden som inte tar upp terroristfrågan
              jag vet att vi kommer att ta upp den frågan i många andra sammanhang.
              Då vore det orimligt av utskottet att skriva någonting för att
              bemöta någon tänkt fiktiv motion, en motion som inte finns. Man
              måste hålla sig till det som betänkandet tar upp och det som motionerna
              behandlar.
            </seg>
            <seg n="95d263fd">
              Det kan verka lite futtigt att tala om fiskekontroll när man
              för in terroristfrågan, men det finns en motion om fiskekontroll
              som behandlas i betänkandet. Det vore skam om man inte tog upp
              det i betänkandet utan i stället förde in något nytt som inte
              alls behandlas i någon motion.
            </seg>
          </u>
          <note type="speaker" n="a22b7bee">
            Anf. 119 CARL-AXEL ROSLUND (m) replik:
          </note>
          <u who="carl-axel_roslund_34fc48" xml:id="i-382e9d441e821a3f-4" n="b7d4ec33">
            <seg n="9eca2216">
              Fru talman! Jag tyckte nästan att Erling Wälivaara personifierar
              den svenska naiviteten när han säger att vi inte kan diskutera
              en tänkt fiktion, någonting som inte finns. Jo, terrorismen finns
              runtom oss. Häromdagen slog man till i Helsingfors.
            </seg>
            <seg n="a7f63a76">
              Fru talman! Jag ska inte förlänga debatten. Det är möjligt att
              jag har glidit lite utanför, men det får skyllas på mitt ungdomliga
              oförstånd. Rubriken är i alla fall Åtgärder för att förhindra
              katastrofer i Östersjön. För mig är den värsta katastrof som kan
              hända att ett fartyg kapas av terrorister i Östersjön. Jag tycker
              att detta utskott borde ha kunnat nämna det i alla fall, om så
              på en enda rad i handlingarna.
            </seg>
          </u>
          <note type="speaker" n="536f212d">
            Anf. 120 ERLING WÄLIVAARA (kd) replik:
          </note>
          <u who="erling_walivaara_05b445" xml:id="i-dc83b7ae14eeb5aa-0" n="9e7a5959" next="i-996f1176d23a55d4-0">
            <seg n="110218e9">
              Fru talman! Om Carl-Axel Roslund tycker att det är naivt att
              inte bemöta sådant som inte finns med i betänkandet får det stå
              för honom. Terrorismen finns, visst, men tänk dig, Carl-Axel Roslund,
              om utbildningsutskottet i sitt betänkande helt plötsligt skulle
              föra in terrorism, för terrorism kan ju drabba skolan, den kan
              drabba kommunikationerna, allt. Låt oss försöka hålla oss till
              ämnet. Jag tycker att det vore mer sunt.
            </seg>
          </u>
          <note n="d5231e16">
            Anf. 121 MARIE NORDÉN (s):
          </note>
          <u who="erling_walivaara_05b445" xml:id="i-996f1176d23a55d4-0" n="9e7a5959" prev="i-dc83b7ae14eeb5aa-0">
            <seg n="c163b32c">
              Fru talman! Jag undrade också vilket betänkande Carl-Axel Roslund
              diskuterade. Jag får tacka Erling Wälivaara för förtydligandet
              i debatten.
            </seg>
            <seg n="d9ad6d74">
              Jag tänker i alla fall diskutera FöU8. Det är ett betänkande
              som behandlar en rad motioner från den allmänna motionstiden som
              rör kust- och sjöbevakningsfrågor. Jag vill börja med att yrka
              bifall till utskottets förslag i betänkandet och avslag på samtliga
              motioner.
            </seg>
            <seg n="e4ebee45">
              Även om inte båtarna för Sjöräddningssällskapet har varit uppe
              i debatten vill jag ta tillfället i akt att nämna dem. Det är
              inte första gången som riksdagen behandlar frågan om dessa båtar
              och Sjöräddningssällskapets tillgång till dem. Flera motionärer
              har uttryckt sin oro över den situation där man inte längre har
              tillgång till båtarna, som Försvarsmakten äger och inte har användning
              för. Dessa är en förutsättning för en stor del av Sjöräddningssällskapets
              verksamhet. Utskottet delar uppfattningen att Sjöräddningssällskapet
              bedriver en viktig verksamhet, och det är positivt att Försvarsmakten
              nu har löst denna fråga med att låna ut båtarna till Sjöfartsverket,
              som i sin tur lånar ut dessa båtar till Sjöräddningssällskapet
              på samma villkor som tidigare.
            </seg>
            <seg n="2000f7bb">
              Carl-Axel Roslund tog upp frågan om vrak. Även den frågan har
              behandlats tidigare av riksdagen. Även nu kan vi konstatera att
              även om det inte finns en samlad lagstiftning, något som motionären
              och Carl-Axel Roslund efterfrågar, finns det redan regleringar
              som täcker in de problem som motionären tar upp i sin motion.
              Om ett vrak ligger och hindrar sjöfarten eller fisket har Sjöfartsverket
              visst rätt att agera och undanröja dessa hinder. Det kan vara
              så att en rättslig reglering om ansvar för nytillkomna vrak kan
              vara motiverad till exempel av miljöskäl och sjösäkerhetsskäl.
              Men det får inte bli så att staten tar på sig ett ansvar för vrak
              där det finns en ägare och där det finns ett försäkringsansvar.
              Frågan om ett eventuellt statligt åtagande kräver utredning om
              hur långt ut från landlinjen som statens ansvar ska sträcka sig
              samt omfattningen av vrak. Dessutom ska det finansieras. Det finns
              en tydlig risk för att stora kostnader kan uppstå vid bärgning,
              bortforsling och upphuggning och omhändertagande av lasterna.
            </seg>
            <seg n="958dd4a0">
              Så till den stora debatten om Sveriges beredskap att hantera
              olyckor till sjöss, som Carl-Axel Roslund tog upp. Han menar att
              beredskapen bör förbättras och att det kräver ett utökat samarbete
              mellan svenska myndigheter och övriga länder kring Östersjön.
              Men det sker i dag ett samarbete inom miljöräddningstjänsten till
              sjöss inom Helsingforskommissionen, Helcom, och EU. I Sverige
              är det Kustbevakningen som har ansvaret för miljöräddningstjänsten
              till sjöss både nationellt och internationellt.
            </seg>
            <seg n="cb37aae0">
              Utvidgningen av EU innebär att alla Östersjöländer, förutom Ryssland,
              blir medlemmar i EU, vilket sannolikt kommer att utveckla det
              internationella samarbetet i positiv riktning. För sjöövervakning
              för civila ändamål finns sedan några år ett aktivt operativt arbete
              mellan samtliga Östersjöländer. Även här kommer sannolikt behovet
              av internationellt samarbete att tillgodoses bättre i framtiden.
              Regeringen kommer inom kort att lägga fram en proposition om genomförande
              i Sverige av EU:s direktiv om inrättande av ett övervaknings-
              och informationssystem för sjötrafiken. Direktivet innehåller
              bland annat bestämmelser som ålägger medlemsstaterna att upprätta
              planer för att vid behov i sina hamnar eller på någon annan skyddad
              plats kunna ta emot fartyg som befinner sig i nöd.
            </seg>
            <seg n="1c7cff52">
              Även samordning av räddningstjänstinsatser runt Östersjön bedrivs
              inom Helcom. Sverige agerar med stort engagemang i fråga om beredskap,
              skarpa insatser samt samarbete gällande materiel, utbildning och
              gemensamma övningar, vilket vi tycker är väldigt positivt.
            </seg>
            <seg n="95b34b53">
              Fru talman! Jag ska till sist ta upp frågan om fiskekontroll.
              Det bedrivs för närvarande inte fiske i Östersjön i någon större
              omfattning av andra än Östersjöländernas egna fiskare. Efter den
              1 maj kommer samtliga Östersjöländer att vara medlemmar i EU,
              så det blir ett gemensamt innanhav. Genom att utnyttja fartyg
              och flygplan och samverkan med bland annat Fiskeriverket och andra
              myndigheter får Kustbevakningen viktig information om var fiske
              pågår och om fartygens rörelser. Den fysiska fiskeövervakningen
              kompletteras därefter med ett tekniskt system, Vessel Monitoring
              System, som administreras av Fiskeriverket. Systemet innebär att
              större fartyg är utrustade med en transponder som med automatik
              sänder ut positionsangivelse för fartyg med jämna intervaller.
              I dag omfattar det alla fartyg över 18 meter som fiskar i EU:s
              vatten, och från årsskiftet 2004/05 kommer det att gälla även
              fartyg över 15 meter. Vi menar att kontrollen av fiskefartyg i
              Östersjön kan anses som väl tillgodosedd.
            </seg>
            <seg n="6a77f477">
              När det gäller enkelskroviga fartyg finns det ingen garanti för
              att de, just för att de är enkelskroviga, är sjösäkra. Där handlar
              det hela tiden om att skärpa kraven på sjösäkerheten bland fartygen.
              Vi vet alla att dessa fartyg kommer att fasas ut senast 2015,
              men troligtvis kan det ske tidigare.
            </seg>
          </u>
          <note type="speaker" n="4d15a9c5">
            Anf. 122 HELI BERG (fp):
          </note>
          <u who="heli_berg_9c93a3" xml:id="i-419c4155a2706f7a-3" n="f2021b3f">
            <seg n="5b4a21c2">
              Fru talman! Östersjön är ett av världens mest trafikerade vatten.
              Från att ha varit en noga övervakad och militärt patrullerad gränszon
              mellan väst och öst, mellan demokrati och diktatur, blir Östersjön
              från den 1 maj 2004 en viktig förbindelseled inom det utvidgade
              EU. Innanhavet får nu samma betydelse som de stora och hårt trafikerade
              floderna på kontinenten, till exempel Rhen och Donau. Dessa transportleder
              mitt i EU är självklart noga övervakade. Östersjön är även en
              strategisk transitlänk mellan EU:s medlemsstater och det ekonomiskt
              växande Ryssland. Ett exportfönster mot de stora marknaderna för
              den ryska oljan har utvecklats i vår närhet.
            </seg>
            <seg n="d4db8b7d">
              Ca 200 miljoner ton olja fraktas årligen tvärs över detta hav
              och genom dess hårt trafikerade farleder. Denna riskfyllda trafik
              beräknas öka med 40 % till år 2017. Det är självklart att sannolikheten
              för olyckor kommer att öka. Fartygskatastrofer kommer att inträffa,
              vilket medför svåra miljökonsekvenser och effekter för människor,
              för fisket, för fågellivet och för de vackra kuststränderna runt
              Östersjön.
            </seg>
            <seg n="44a653f2">
              Vi måste hela tiden tillsammans med övriga kuststater förbättra
              förebyggande insatser och ha en hög beredskap för att kunna hantera
              den olycka som ofrånkomligen kommer att inträffa. Vi har inte
              råd med ytterligare sådana mänskliga tragedier som Estonia för
              tio år sedan eller som det miljöskadande oljeläckage som inträffade
              i somras utanför Skånes kust. I båda dessa olyckor brast informationen
              och samverkan mellan berörda länder.
            </seg>
            <seg n="7091fb51">
              I min motion riktas blickfånget mot dessa akuta och tilltagande
              problem. Det fria havet sägs vara allas egendom, men det är samtidigt
              ingens ansvar. Under det kalla kriget var Östersjön ett militärt
              hårt övervakat gränshav. Nu behövs ett bättre internationellt
              samarbete för att utveckla den gemensamma övervakningen av den
              täta fartygstrafik som ger ekonomiska fördelar, men som även påverkar
              andra områden såsom miljö, fiske och natur.
            </seg>
            <seg n="bc1520d8">
              Jag föreslog att ett internationellt centrum med detta syfte
              borde inrättas. En naturlig placering av denna gemensamma informationscentral
              borde vara i anslutning till Kustbevakningens verksamhet i Karlskrona.
            </seg>
            <seg n="df9281b4">
              Tankar liknande mitt förslag har nu framförts i betänkandet Utveckling
              av området civil säkerhet inom Östersjöstaternas råd samt i Havsmiljökommissionens
              betänkande. Det är uppmuntrande att även sakkunskapen inom området
              ser behovet av att skapa det som jag efterlyser i min motion.
              Utskottets majoritet finner dock inte anledning att i dag tillstyrka
              min motion, utan man menar att regeringen bör avvakta den fortsatta
              beredningen inom Regeringskansliet av förslagen från de två expertutredningarna.
            </seg>
            <seg n="7065567c">
              Synpunkten att viktiga frågor kräver en noggrann sakberedning
              kan man inte vända sig emot. Däremot får en sådan formulering
              inte bli en ursäkt för att dra detta beredningsarbete i långbänk.
              Vi vet att en del av de ärenden som riksdagen har lyft fram över
              åren i realiteten har givits en låg prioritering bland de många
              frågor som Regeringskansliet har att bereda. Jag skulle önska
              att regeringen bereder och föreslår åtgärder i linje med mitt
              och expertutredningarnas förslag. En politisk viljemarkering kunde
              till exempel göras i samband med det kommande högnivåmötet med
              Östersjöstaternas råd på försommaren.
            </seg>
            <seg n="8168d978">
              En förbättrad gemensam övervakning av den täta och riskfyllda
              trafiken över Östersjön låter inte vänta på sig. Efter varje ny
              fartygskatastrof väcks det mediala och politiska intresset. Men
              då har man redan fått känna av de mänskliga och miljörelaterade
              kostnader som är förknippade med bristande beredskap. Det är då
              bättre att man, innan vi alla konfronteras med nästa stora olycka
              på Östersjön, tillsammans i regionen påbörjar ett arbete med att
              skapa en gemensam lägesbild och en bättre samordnad övervakning.
              Experterna menar ju att detta behöver ske snarast.
            </seg>
          </u>
          <note type="speaker" n="3d39cfbc">
            Anf. 123 CLAES VÄSTERTEG (c):
          </note>
          <u who="claes_vasterteg_df1784" xml:id="i-be5bf85505a11a2e-0" n="349be0dd">
            <seg n="5aac5dc1">
              Fru talman! Som sagts här innan tar detta betänkande upp en handfull
              motioner från den allmänna motionstiden. Delar av det som tas
              upp i betänkandet har debatterats livligt av andra utskott, till
              exempel när det gäller sjösäkerhetsfrågor och Östersjöns framtida
              status.
            </seg>
            <seg n="59f2f3b5">
              Vi är nog alla överens om att Östersjöns miljö och hur säkerheten
              på Östersjön utvecklas är en viktig framtidsfråga.
            </seg>
            <seg n="6d55e065">
              För att Östersjön ska kunna värnas är det självklart för mig
              och för Centerpartiet att det krävs ett internationellt samarbete
              ett samarbete som i dag är ganska väl utvecklat och som det är
              möjligt att utveckla mer. Inte minst ger oss utvidgningen av EU,
              när den blir verklighet om tio elva dagar, än mer möjligheter
              att få ett internationellt samarbete till stånd där vi kan både
              förebygga och hantera katastrofer i Östersjön.
            </seg>
            <seg n="c3000d29">
              Som har sagts tidigare har vikten av internationellt samarbete
              även lyfts fram av Havsmiljökommissionen, vars betänkande nu bereds
              i Regeringskansliet. Vi hoppas att regeringen återkommer med ett
              förslag tämligen snart.
            </seg>
            <seg n="da58144b">
              Men likväl som det krävs internationellt samarbete krävs det
              att vi i Sverige blir bättre på att samarbeta, bättre på att tänka
              över sektorsgränserna och bättre på att ta bort det revirtänkande
              som Carl-Axel Roslund var inne på, så att det blir en bättre samordning
              och ett effektivt resursutnyttjande.
            </seg>
            <seg n="c98de8c9">
              För mig är samarbete ett honnörsord för att förbättra läget i
              Östersjöregionen. Vi i riksdagen kan verka för att man genom lagändringar
              och direktiv kan gå i den riktningen.
            </seg>
            <seg n="20f2d906">
              Samtidigt har regeringen ett stort ansvar på det internationella
              planet för att föra Sveriges talan och vara en drivande kraft
              i framtiden när det gäller Östersjösamarbetet.
            </seg>
            <seg n="b3fec378">
              Fru talman! Avslutningsvis kan jag instämma i delar av Carl-Axel
              Roslunds tankegångar om vikten av samordning för att kunna möta
              de nya hot som vi står inför i dag. För Centerpartiet är detta
              en central del av en framtida krishantering. Det är en självklarhet
              att lagstiftningen på det här området måste ses över, men den
              ska ses över i rätt sammanhang.
            </seg>
            <seg n="845bcb18">
              Vi kan alla konstatera att terrorismen inte finns med i det här
              betänkandet. Terrorismen nämns inte heller i den moderata reservationen.
            </seg>
          </u>
          <note n="ee7d479b">
            Föredrogs
          </note>
          <note n="544c69f7">
            Överläggningen var härmed avslutad.
          </note>
          <note n="0e034763">
            12 § Grundskolans läroplan och ämnen samt Allmänna skolfrågor
          </note>
          <note type="speaker" n="eda8b650">
            Anf. 124 STEN TOLGFORS (m):
          </note>
          <u who="sten_tolgfors_5e6cfb" xml:id="i-3fd5f5f646b46f3f-0" n="a6b8851d">
            <seg n="24f08400">
              Fru talman! Skolpolitikens grundläggande fråga är och förblir:
              Varför finns kunskapsmålen, om Socialdemokraterna inte anser att
              alla barn ska få förutsättningar att nå dem? Antingen är skolpolitiken
              i dag misslyckad eller målen fel satta, och det senare avvisar
              vi moderater. Det avvisar för övrigt också tidigare socialdemokratiska
              skolministrar, men likväl är det vart fjärde barn som inte når
              skolans kunskapsmål.
            </seg>
            <seg n="49131dd5">
              Vi kan se att regeringen är på väg att permanenta två parallella
              utbildningssystem i Sverige. Det ena är ett ordinarie och officiellt
              skolsystem. Där går eleverna i grundskola följt av gymnasieskola
              och universitet. Det andra är ett inofficiellt och reparativt
              skolsystem. Där går ett stort antal elever först i grundskola
              och sedan i gymnasieskolans individuella program. Därefter går
              de på collegeår och sedan kanske på högskola.
            </seg>
            <seg n="b3a917fa">
              Utgångspunkten måste ju vara att varje skolform måste lösa sitt
              uppdrag och hantera sina kvalitetsproblem inom ramen för den ordinarie
              verksamheten. I dag skickas i stället problemen vidare, och ansvarig
              för detta är skolministern.
            </seg>
            <seg n="6d08c81e">
              Regeringen ägnar dock ingen som helst energi åt nödvändiga kvalitetsförstärkningar
              av den ordinarie skolan, utan man koncentrerar sig i stället på
              att bygga ut de reparativa skolsystemen. I vårbudgeten sker detta
              i form av ett utbyggt collegeår där studenter sedan konkurrerar
              om plats på universitetet med elever från gymnasiet.
            </seg>
            <seg n="f15571e0">
              Det är bra att elever har en andra chans till utbildning, men
              det är fel att skolpolitikens brister har gjort att denna andra
              chans är nödvändig för så många. Det kostar tid och resurser både
              för staten och för enskilda personer.
            </seg>
            <seg n="d127e20c">
              Vi moderater är övertygade om att fler barn kan lära sig mer
              i skolan än vad som är fallet i dag.
            </seg>
            <seg n="304274c0">
              Det är nödvändigt för alla barn att nå en viss mängd baskunskaper
              för att de ska kunna klara sig bra i livet. Varje barn ska därför
              ha rätt till den undervisning eller den form av undervisning som
              gör att de kan utvecklas och tillgodogöra sig grundkunskaper utifrån
              sina egna förutsättningar.
            </seg>
            <seg n="d3e9f507">
              Konkret innebär detta rätt till det stöd och den hjälp som krävs
              för att eleven ska kunna klara skolans kunskapsmål och ta det
              första trappsteget på livets kunskapstrappa. Utan detta riskerar
              han eller hon att hamna utanför redan som 16-åring. Den sorteringsskola
              som vi så många gånger har hört Thomas Östros säga sig oroa sig
              för är redan här. För 10 % av landets barn släcks valmöjligheterna
              redan i 16-årsåldern. Varje elev ska ha en individuell kunskapsplan
              där skola och föräldrar tillsammans åtar sig att tillse att eleven
              får den undervisning och lär sig på ett sådant sätt att kunskapsmålen
              nås. Vi kan inte fortsätta utvecklingen med två parallella skolsystem.
            </seg>
            <seg n="924eef38">
              Det viktigaste av allt är att barnen når kunskapsmålen. Tiden
              det kan ta kan vara lite olika. För de flesta är säkert nio år
              ett bra riktmärke, men ingenting ska hindra att en del barn klarar
              att nå målen snabbare, och ingenting ska heller hindra de barn
              som behöver längre tid på sig. Skollagen ger visserligen möjlighet
              till extraår för elever som behöver det, men det utnyttjas ytterligt
              sällan. Skollagen medger också att den som klarar kunskapsmålen
              tidigare än våren i nian kan få gå vidare, men det är också mycket
              ovanligt att det sker.
            </seg>
            <seg n="ef14a3ba">
              Tiden i skolan måste individualiseras på flera olika sätt. Alla
              barn är inte skolmogna vid samma tidpunkt. Skolstarten måste därför
              kunna vara flexibel och komma mellan sex och åtta års ålder. Vidare
              måste kommunerna kunna få erbjuda höst- och vårintag till grundskolan.
              Vi vet att det redan nu finns en rad kommuner som önskar att få
              erbjuda en flexiblare skolstart, men de motarbetas av Socialdemokraterna.
              Skolverket medger att det finns problem i flexibiliteten i dag.
              De skriver: De nationella styrdokumenten betonar också att utbildningen
              och undervisningen ska anpassas till varje enskild elev. Trots
              detta kan inte grundskolan sägas vara flexibel när det gäller
              skolstart och skolgång.
            </seg>
            <seg n="1d57f375">
              Däremot är det okej med flexibel start i förskoleklass. Bland
              annat Sollentuna kommun genomför redan en flexibel skolstart genom
              vår- och höstintag. Skolutveckling är dock ingenting som regeringen
              eller Skolverket uppmuntrar till tvärtom. Skolverket vill inte
              att regeringen ska medge försök med flexibel skolstart. Regeringen
              säger sig inte ens ha laglig rätt att göra det. Gemensamt är att
              ingen av dem föreslår någon förändring som gör detta möjligt.
            </seg>
            <seg n="f21d1909">
              Skolverkets ena skäl till att agera som man gör är att man säger
              att så få föräldrar efterfrågar höst- och vårintag. Det blir något
              motsägelsefullt när Skolverket menar sig veta det utan att medge
              eller uppmuntra att försök genomförs. Man försöker alltså förutse
              föräldrars vilja.
            </seg>
            <seg n="00e579c8">
              Skolverkets andra skäl är att de påstådda konsekvenserna för
              inträde i gymnasieskolan, som inträffar om nio år, inte sägs vara
              klarlagda. Men det är löst i Sollentuna. Här behövs ändringar
              både av skollagen och grundskoleförordningen. Skolplikten inträder
              höstterminen märk väl det år barnet fyller sju år. Det står i
              skollagen. Läsåret ska börja i augusti månad står det i grundskoleförordningen.
              Båda dessa dokument är alltså alldeles för inflexibla, och vi
              moderater vill ändra det.
            </seg>
            <seg n="022d94fa">
              Att tidsåtgången kan variera lite grann och att elever som läser
              tillsammans inte är exakt lika gamla blir naturligt i en skola
              med flexibel skolstart. Alternativet är ju att ha det som i dag
              när barn tvingas igenom hela skolsystemet med en ständig känsla
              av att inte hänga med. Det påverkar både självförtroende och studieresultat.
              Lösningen hade kanske varit så enkel att de hade kunnat få en
              bättre start i skolan och en bättre skoltid om de fått börja bara
              ett halvår senare, men Socialdemokraterna är inte med på att ändra
              detta.
            </seg>
            <seg n="9559aea0">
              Fru talman! I en målstyrd skola måste kunskapsmålen vara styrande.
              Alla skolor, oavsett om huvudmannen är en kommun eller om det
              är fråga om en friskola, ska kunna verka på samma villkor, svara
              mot samma kvalitetskrav och granskas med samma ögon. Vi behöver
              nationella riktlinjer för utbildningens innehåll i form av skollag
              och läroplan, men hur målen bör nås ska bestämmas av den enskilda
              skolan. Därför bör också timplanen avskaffas. Jag kan inte annat
              än med förvåning notera att Miljöpartiet har ett särskilt yttrande
              med precis detta innehåll men väljer att undvika att få sin politik
              förverkligad.
            </seg>
            <seg n="05d43fa6">
              Jag är lika förvånad över att vi har en skolminister som skriver
              på DN Debatt om de positiva effekterna av försöksverksamhet med
              att avskaffa timplanen men sedan ser att majoriteten här i kammaren
              kommer att avslå samma förslag.
            </seg>
            <seg n="f7cbcbff">
              Att öka friheten för den kommunala skolan är nödvändigt. Skolorna
              bör ha rätt att besluta hur de centralt uppsatta målen ska nås
              med avseende på undervisningsmetoder, pedagogik och profil. De
              kommunala skolorna bör också ha möjlighet att besluta om resursanvändning
              och lokaler. Lärarnas inflytande över vardagen måste öka. Lärarförbundet
              uppmärksammade detta i DN den 9 mars. De skrev: Arbetet ska organiseras
              i självstyrande skolor, oavsett huvudman, och alla skolor ska
              ges samma förutsättningar att disponera sin ekonomi som de fristående
              skolorna redan har. Det finns i dag kommunala friskolor som har
              en betydande frihet, men detta är undantag. Modellen med kommunala
              friskolor prövas till exempel i Sollentuna kommun.
            </seg>
            <seg n="44c2afad">
              Sverige är unikt såtillvida att en alldeles oproportionerligt
              stor andel av skolans resurser går till annat än undervisning,
              till exempel till lokaler och administration. En orsak till detta
              är att skolans medarbetare har för lite att säga till om själva.
              Resurserna måste börja styras från kringkostnader till undervisning
              för att stärka skolans kunskapsresultat. En orsak till de dåliga
              resultaten i dag är Socialdemokraternas oförmåga att prioritera
              det viktiga i skolan, det vill säga kunskapsförmedlingen.
            </seg>
          </u>
          <note n="72e0b132">
            Jag vill avsluta med att yrka bifall till reservation 1 i betänkande
            11 och reservation 25 i betänkande 12.
          </note>
          <note type="speaker" n="b6a9bed0">
            Anf. 125 AXEL DARVIK (fp):
          </note>
          <note n="5ec49271">
            Fru talman! Jag vill börja med att yrka bifall till reservation
            2 i UbU11 samt reservationerna 10 och 25 i UbU12.
          </note>
          <u who="axel_darvik_51b0b0" xml:id="i-a79d292a8da2a337-0" n="7677eb6c" prev="i-1dca925fbdbfa585-0">
            <seg n="fe8d060b">
              Den här debatten har alla förutsättningar att bli en spännande
              och ideologisk debatt. Det finns tydliga skiljelinjer mellan Socialdemokraterna
              å den ena sidan och liberalerna å den andra sidan i skolfrågorna.
              En del tycker kanske att det är tråkigt att det ska behöva vara
              på det sättet. Liberaler och socialdemokrater har ju en gemensam
              historia av att stå upp just för en skola som förmedlar kunskap.
              Tyvärr är det inte så längre. Socialdemokraterna har svikit de
              viktiga målen som handlar om höga krav på kvalitet och kunskap.
              När man säger nej till förkunskapskrav för att komma in på gymnasiet
              sviker man detta.
            </seg>
            <seg n="10ea568d">
              Det gäller också en god arbetsmiljö i skolan. Man säger nej till
              att lärare och rektorer ska få de befogenheter som behövs för
              att de ska kunna upprätthålla en god arbetsmiljö. Mobbade elever
              tvingas flytta i stället för de som mobbar.
            </seg>
            <seg n="e223ddfb">
              När det gäller en tydlig utvärdering säger man nej till nationella
              prov, betyg som ska komma in tidigare och att ha fler steg och
              skriftliga omdömen.
            </seg>
            <seg n="3bcef6cf">
              Detta är saker som eleverna i skolan i dag frågar efter. De säger
              att det är detta som man vill ha. Det är det man hör när man är
              ute på skolorna. Man vill ha höga krav på kunskap, en arbetsmiljö
              som är bra och en tydlig utvärdering. Det är det som eleverna
              vill ha, och här sviker Socialdemokraterna. Jag tycker att det
              är tråkigt.
            </seg>
            <seg n="c25019b4">
              Liberalerna står för en politik som i grunden vilar på frihet
              och rättvisa och en tro på individens kraft att med förnuftet
              själv kunna bestämma hur man vill leva sitt liv och bestämma över
              det. Då är kunskap oerhört viktigt. Det är därför skolan är så
              central för oss liberaler och har en så stor betydelse för den
              liberala politiken.
            </seg>
            <seg n="b7bff7a0">
              I de olika undersökningar som gjorts om situationen i skolan
              är det framför allt ett samband som jag tycker är särskilt spännande
              att belysa och studera. Sverige är ju det land i världen som satsar
              mest av sina resurser på skolan, den högsta andelen av BNP. Samtidigt
              visar andra internationella studier att vi får högst medelmåttiga
              resultat i skolan. Vi har till exempel en 14:e plats i matematik
              och en 9:e plats i läsning bland 24 undersökta länder. Detta är
              ett tydligt kvitto på det skolmisslyckande som Socialdemokraterna
              åstadkommit. Annars borde det finnas ett samband innebärande att
              de som satsar mest resurser också borde få den bästa skolan. Så
              är det ju inte, och den slutsats som man måste dra av detta är
              att det är i politiken som det brister. Det är i den som något
              är fel. Socialdemokraterna har svikit kunskapsskolan och svikit
              eleverna.
            </seg>
            <seg n="00153ab4">
              Skiljelinjerna innebär, som tidigare sagts, att liberaler tror
              på individens förnuft och möjligheter att själv bestämma över
              sitt liv. Detta visade sig senast i den debatt som vi sist hade
              i utbildningsutskottet om funktionshinder, där Socialdemokraterna
              helst vill att saker som elever och föräldrar bäst beslutar om
              själva ska styras från central nivå. Samma mönster ser man i betänkandet
              här i dag.
            </seg>
            <seg n="6336f29c">
              Vi vill i stället att man ska kunna välja skola mer fritt, att
              skolan ska kunna hitta en profil och anpassa sig så att eleverna
              kan komma fram till en skola och en skolgång som passar dem bra.
              Vi liberaler vill flytta ned makten från kommunernas planeringskontor
              till professionen på de enskilda skolorna. Man kan där kanske
              få driva ett profileringsarbete. Vidare bör hetsjakten mot de
              fristående skolorna stoppas. Vi vill se dem som en möjlighet och
              inte som något hot. Det tycker vi i Folkpartiet är viktigt.
            </seg>
            <seg n="8e64d87a">
              Något som vi i dag kommer att debattera mycket och som har hamnat
              i skottgluggen är förslaget att vissa delar av skolan ska kunna
              drivas på entreprenad. Det är något som vi i Folkpartiet har motionerat
              om i flera år och har drivit tidigare. Det är ett förslag för
              att vi ska kunna öka mångfalden, vässa utbildningen och härigenom
              åstadkomma en positiv kvalitetskonkurrens. Det är då viktigt att
              poängtera att det just är kvaliteten som är det viktiga och som
              man ska ta fasta på i upphandlingen av entreprenaderna. Det är
              ju därför man ser att den här konkurrensen blir så viktig. Det
              blir också ett sätt att fortsatt driva på profileringsarbetet.
            </seg>
            <seg n="58b75a14">
              Ett exempel skulle kunna vara att skolpersonal tar över och driver
              undervisningen på entreprenad. Det kan kännas tryggt att ha kvar
              kommunen som huvudman och att inte behöva bekymra sig för saker
              som kanske har att göra med till exempel lokaler medan man kan
              fokusera på undervisningen. Detta ser vi som något väldigt positivt.
            </seg>
            <seg n="84a6182b">
              Avslutningsvis skulle jag vilja förstärka den liberala skolpolitiken.
              Det handlar om att ställa höga krav på kvalitet i skolan, en god
              arbetsmiljö och en tydlig utvärdering. Detta är ledorden för oss.
              Det innefattar en tro på att individen och eleven med förnuft
              och kraft kan förverkliga det som han eller hon vill med sitt
              liv. Jag tror också att det med en liberal skolpolitik är möjligt
              att återupprätta en värdig kunskapsskola i Sverige.
            </seg>
          </u>
          <note type="speaker" n="d3cbe563">
            Anf. 126 INGER DAVIDSON (kd):
          </note>
          <u who="unknown" xml:id="i-5d39d2d556309139-2" n="70664871">
            <seg n="e063693c">
              Fru talman! Skolverkets attitydundersökning om skolan från 2003
              kom häromdagen, och det finns positiva tendenser i den. Fler elever
              än tidigare är till exempel nöjda med undervisningen och trivs
              med sina lärare. Samtidigt visar resultaten att mobbningen visserligen
              minskat något men att den fortfarande ligger på en förskräckande
              hög nivå. Nästan var femte lärare har också utsatts för våld,
              hot eller trakasserier under förra året. Hur hade reaktionerna
              blivit om det hänt på någon annan arbetsplats?
            </seg>
            <seg n="d1a0bd88">
              När det handlar om skolan tas sådana här uppgifter närmast emot
              med en axelryckning. Med tanke på att skolan är vår största arbetsplats
              och att det är i skolan som en stor del av barns och ungdomars
              värderingar formas är det här skrämmande. En tredjedel av lärarna
              uppger dessutom att de inte har tillräcklig kunskap för att motverka
              mobbning. Det är mer än hög tid att införa konflikthantering och
              kunskap om hur mobbning motarbetas som ett obligatoriskt inslag
              i lärarutbildningen. Det kommer Kristdemokraterna att fortsätta
              att verka för.
            </seg>
            <seg n="f3884c9e">
              Den senaste läroplanen är från 1994, och den tillkom alltså under
              den borgerliga regeringsperioden. Under andra hälften av 90-talet
              och de första åren på 2000-talet tycks det enligt den undersökning
              som jag refererade till ha skett en mycket långsam förbättring
              av skolklimatet. Betoningen av arbetet med värdegrunden i skolan
              var kanske det mest markanta inslaget i Lpo 94, och de flesta
              skolor arbetar därför nu på ett mer medvetet sätt med värderings-
              och normfrågor. Men det tar lång tid att förändra synsätt som
              har satt sig i ett system. Socialdemokraterna som stod och i viss
              mån fortfarande står för den gamla inriktningen av skolan, där
              ord som normer, fostran och förebilder står allt annat än högt
              i kurs, måste nu motvilligt acceptera att värdegrundsarbetet faktiskt
              visar sig ge resultat.
            </seg>
            <seg n="1cfb4abb">
              Men någon insikt om att värderingar måste ha en förankring i
              ett djupare etiskt tänkande finns fortfarande inte. Därför fick
              heller inte läroplanen för förskolan de viktiga skrivningar som
              finns i Läroplan 94 om värdegrunden och att värdegrunden ska vara
              förankrad i den kristna tradition och västerländska humanism som
              hela vårt samhälle vilar på. Det misstaget borde kunna åtgärdas
              omedelbart. Det kostar inte ens någonting, men det får betydelse
              på sikt att det tänkande, den respekt för alla människors lika
              värde, för varje människas unika värde och rätt till integritet
              får genomsyra hela skolsystemet.
            </seg>
            <seg n="185d752a">
              För att kunna ta ställning till etiska dilemman men också kunna
              jämföra med och förstå andra kulturer och religioner är det viktigt
              att alla elever får goda baskunskaper i det svenska kulturarvet,
              där kristendomen har utgjort och fortfarande utgör en viktig kärna.
            </seg>
          </u>
          <note n="59422d01">
            Jag yrkar bifall till reservation 3 under punkt 2 i UbU11.
          </note>
          <u who="unknown" xml:id="i-f4279cbfbd386052-2" n="70664871">
            <seg n="caa9e3c1">
              Fru talman! Undersökningar visar att elever som skolkar från
              skolan oftare än andra elever finns med i olika kriminella sammanhang.
              Vad som är hönan och vad som är ägget kan naturligtvis diskuteras,
              men detta visar ändå att skolans ansvar för att förhindra skolk
              är en avgörande faktor för att minska risken att eleverna hamnar
              i brottsstatistiken.
            </seg>
            <seg n="ceec0da3">
              I Helsingfors infördes under det borgerliga styret 19982002 en
              uppgift om skolk på betyget. Det var ett sätt att tydligt markera
              att det får konsekvenser att utebli från skolan utan orsak. Fick
              man en sådan uppgift på betyget i åttan är det mycket troligt
              att det blev en stark sporre att försöka se till att man inte
              skulle få motsvarande uppgift på slutbetyget i nian. Socialdemokraterna
              ska nu avskaffa det här systemet. Man kan fråga sig vem de tror
              att de hjälper med det. Inte är det eleverna i alla fall.
            </seg>
            <seg n="13d45701">
              I dag finns det inte heller någon skyldighet för skolorna att
              informera föräldrarna om barnet skolkar. Det borde vara en självklar
              rätt för föräldrar att få den informationen. Hur ska de annars
              kunna reagera och tillsammans med skolan och sitt barn komma till
              rätta med problemen?
            </seg>
            <seg n="1786656c">
              Jag yrkar bifall till reservation 5 under punkt 2 i UbU12. Den
              är gemensam för Kristdemokraterna, Moderaterna, Folkpartiet och
              Centerpartiet. I reservationen kräver vi att varje skola ska ha
              en utarbetad plan och klara regler för hur rapporteringen till
              föräldrarna ska gå till. Det ska bli intressant att höra Socialdemokraterna,
              Vänsterpartiet och Miljöpartiet förklara hur de motiverar att
              det inte behövs.
            </seg>
            <seg n="ef63b3b4">
              Fru talman! Det säger sig självt att ju fler barn som går i en
              skola eller klass, desto större blir anonymiteten. I USA har man
              i vissa problemområden delat upp stora mastodontskolor så att
              varje våningsplan får utgöra en egen skolenhet. Jag har själv
              varit och tittat på det här. Det har gett väldigt goda resultat
              just därför att eleverna då känner sig sedda, får mer uppmärksamhet
              av skolledning och lärare som befinner sig bokstavligt talat på
              samma plan. Det här vore värt att pröva också i storstadsområden
              i Sverige. Vid planeringen av nya skolor är det viktigt att se
              till att de inte blir för stora. Mindre skolor är ett viktigt
              verktyg för att skapa en trygg fysisk skolmiljö.
            </seg>
            <seg n="e1206b07">
              Vi kristdemokrater anser också att arbetet i skolan ska organiseras
              så att ingen lärare ska ha huvudansvar för mer än 15 elever. Undervisningsgruppen
              ska naturligtvis kunna vara större eller mindre beroende på vad
              man arbetar med och hur många i lärarnas arbetslag som finns med,
              men när det gäller personliga föräldrakontakter, mentorskap, individuella
              utbildningsplaner och liknande ska målet vara ett maxantal av
              15 elever per lärare. Det skulle garanterat leda till bättre resultat
              på både kort och lång sikt och också till större trivsel och arbetsro
              i skolan.
            </seg>
            <seg n="bc22e3b7">
              I Torsten Huséns viktiga bok Skola och universitet inför 2000-talet:
              en utbildningsforskares perspektiv citeras forskningsresultat
              från två forskare vid Stanforduniversitetet. De har gjort jämförande
              studier av framgångsrika och mindre framgångsrika skolor genom
              att följa elever under två hela år och kommit fram till att avgörande
              faktorer för framgång är föräldraengagemang, rektors ledarskap
              och lärarprofessionalism, det vill säga den laganda som präglar
              skolan.
            </seg>
            <seg n="3d538897">
              Det centrala för en god laganda på basplanet är upplevelsen av
              att ha inflytande och att kunna göra något utan detaljinblandning
              uppifrån det är alltså forskningsresultat som visar detta. De
              båda forskarna har kommit fram till att i ett utpräglat hierarkiskt
              system med en massa formella regler och direktiv uppifrån är försök
              till pedagogiska reformer dömda att misslyckas från början.
            </seg>
            <seg n="2dddedaf">
              Det centrala för en lyckad pedagogik på basplanet är den självständighet
              som den enskilda skolan åtnjuter. Den bestämmer graden av hälsa
              i skolans arbetsorganisation och är också en viktig förutsättning
              för föräldrarnas engagemang och villighet att samarbeta och göra
              insatser. I framgångsrika skolor drar föräldrar och lärare åt
              samma håll. Studien visar också att det sätt på vilket den enskilda
              skolan styrs i hög grad påverkar vad den kan åstadkomma med sina
              elever. Det här är mycket viktig och intressant forskning.
            </seg>
            <seg n="c03c7490">
              Huséns slutsatser blir dessa: Det är den enskilda skolan och
              inte främst den kommunala byråkratin som måste ges större manöverutrymme.
              Vi kristdemokrater delar den uppfattningen. Därför anser vi att
              inte bara fristående skolor utan också kommunala skolor måste
              få större frihet att besluta om sina egna angelägenheter. Därför
              bör varje skola ha en styrelse som får till huvuduppgift att arbeta
              för skolans bästa. Alla styrelser behöver inte ha likadan sammansättning.
              Försöken med föräldramajoritet har till exempel slagit olika väl
              ut på olika håll. Det viktiga är att styrelsen består av människor
              som brinner och har visioner för hur just den enskilda skolan
              kan utvecklas och bli kommunens bästa arbetsplats för alla som
              vistas där. Med ett sådant system skulle det uppstå dynamik och
              skapas en laganda som kan sätta en särprägel på varenda skola.
            </seg>
            <seg n="e68a4908">
              Till sist vill jag säga några ord om möjligheten att lägga ut
              undervisning på entreprenad. Det kan vara ännu en variant att
              ge de kommunala skolorna större inflytande över sin verksamhet.
              I ett sådant system, till skillnad från vad som gäller för de
              fristående skolorna, står kommunen kvar som huvudman och upphandlar
              och följer upp verksamheten, men det är till exempel en grupp
              lärare och övrig personal som tar över och driver verksamheten
              utifrån sina egna idéer. Det borde också vara möjligt att låta
              näringslivet ta över viss undervisning på entreprenad även i grundskolan.
            </seg>
            <seg n="d6af3d51">
              I det slutna skolsystem som vi har haft i Sverige under lång
              tid väcker sådana här förslag uppseende och motstånd, framför
              allt från konservativa socialdemokrater och vänsterpartister.
              Samma motstånd fanns när de första fristående förskolorna kom,
              det minns jag mycket väl, eftersom det var just i min hemkommun,
              Nacka, som Pysslingen kom till och väckte ett enormt motstånd.
            </seg>
            <seg n="3e5af9a4">
              Men nu finns det dessbättre en majoritet för en reservation som
              går ut på att tillåta utbildning på entreprenad generellt, både
              i grundskolan och gymnasieskolan. Och om alla röstar rätt vid
              voteringen, som lär äga rum i morgon, kan det här alltså komma
              att bli verklighet inom en inte alltför avlägsen framtid, och
              det ser vi kristdemokrater fram emot.
            </seg>
          </u>
          <note n="3ad23c68">
            Jag yrkar bifall till reservation 11 under punkt 7 i UbU12.
          </note>
          <note n="d8f3b595">
            Jag yrkar bifall till reservation 25 under punkt 15 i UbU12.
          </note>
          <note type="speaker" n="ff8fc440">
            Anf. 127 LENNART GUSTAVSSON (v):
          </note>
          <note n="6470a835">
            Fru talman! Jag står naturligtvis bakom Vänsterpartiets samtliga
            reservationer men väljer, som man brukar säga, för tids vinnande
            att yrka bifall till reservation 4 under punkt 2 i UbU11 samt
            reservation 68 under punkt 52 i UbU12.
          </note>
          <u who="lennart_gustavsson_0428b0" xml:id="i-782748523a2258c8-0" n="412fbac4" prev="i-95e5940526a25d10-0">
            <seg n="b490434c">
              Jämfört med övriga barnomsorgsformer är skolbarnomsorgen för
              tio- till tolvåringar dåligt utbyggd. Det är bara ca 9 % av barnen
              som är inskrivna på fritidshem, och rapporter visar att andelen
              som har tillgång till öppen fritidsverksamhet är ännu lägre. Över
              hälften av barnen får klara sig själva efter skolan. Det är ganska
              tydligt att skolbarnomsorgen för tio- till tolvåringar är lågt
              prioriterad i kommunerna både vad gäller utbyggnad och innehåll.
            </seg>
            <seg n="5b240cfc">
              Jag tycker att det är viktigt att kommunerna är medvetna om sitt
              ansvar också för den här åldersgruppen. Skolbarnomsorgen för tio-
              till tolvåringar ingår i det samlade utbildningssystemet. Den
              ska enligt skollagen komplettera skolan samt erbjuda barn en meningsfull
              fritid och stöd i utvecklingen. Skolbarnomsorg och skola ska tillsammans
              utgöra en helhet som bidrar till barnens allsidiga utveckling
              och lärande.
            </seg>
            <seg n="a9a93418">
              Ur ett likvärdighetsperspektiv är det viktigt att uppmärksamma
              skillnaden i nyttjande av barnomsorg. Det kan röra sig om föräldrarnas
              utbildning, födelseland, civiltillstånd och även bostadsort. Klart
              är att de största skillnaderna finns inom skolbarnomsorgen, där
              till exempel barn till högutbildade betydligt oftare har skolbarnomsorg
              än barn vars föräldrar har kortare utbildning. De reformer vi
              har beslutat om vad gäller förskoleverksamhet och skolbarnomsorg,
              till exempel maxtaxa, betyder att en del av de problem som funnits
              tidigare har åtgärdats. Men det är ganska tydligt att gruppen
              barn i åldern tio till tolv år fortfarande saknar den självklara
              rättigheten att ha en väl fungerande fritidsverksamhet. Den öppna
              fritidsverksamheten, som finns i bara 26 % av kommunerna, om jag
              har sett rätt, kan enligt min bedömning inte ersätta den verksamhet
              som bedrivs inom fritidshemmens ram.
            </seg>
            <seg n="d54fbc4d">
              Det är alltså ur flera perspektiv olyckligt att barn i åldern
              tio till tolv år inte omfattas av rätten till fritidshem, och
              därför menar vi från Vänsterpartiet att det egentligen i skollagen
              klart borde framgå att eleverna i den åldersgruppen också har
              rätt till en fritidshemsplats. Det finns en förhållandevis stor
              efterfrågan på skolbarnomsorg för barn till arbetslösa och föräldralediga.
              Av det här skälet, kombinerat med den roll som skolbarnomsorgen
              spelar för barnets hela utveckling, bör alla barn mellan sex och
              tolv år på samma sätt som inom förskoleverksamheten ges möjlighet
              till plats även om föräldern är arbetslös eller föräldraledig.
              Vi menar att det snarast bör utredas på vilket sätt den rättighet
              som gavs till förskoleverksamhet för barn till arbetslösa och
              föräldralediga även kan omfatta barn i åldern sex till tolv år.
            </seg>
            <seg n="eb355dc2">
              Fru talman! Vi lyfter, liksom tidigare, fram frågan om skolans
              värdegrund. Det var intressant att Inger Davidson från Kristdemokraterna
              tog upp den. Vi har väl många gånger diskuterat den frågan. Naturligtvis
              tar det, som Inger Davidson sade, lång tid att förändra värderingar,
              men jag tycker ändå att vi ska komma ihåg att vi under vår förra
              skolminister Ingegerd Wärnerssons ledning satte i gång ett ganska
              omfattande värdegrundsarbete, som jag faktiskt också tror att
              vi börjar se en del resultat av.
            </seg>
            <seg n="c6acf80b">
              Vi uppmärksammar, precis som Kristdemokraterna, de skillnader
              som finns i förskolans läroplan jämfört med de övriga läroplanerna.
              Men vi skiljer oss åt. Jag menar att skrivningarna om kristen
              tradition och västerländsk humanism utgör steg från den anda som
              i övrigt präglar läroplanernas värdegrund. De andra värden som
              hävdas är relativt lätta att ställa upp på för alla demokrater
              från höger till vänster, oavsett kulturell eller religiös hemvist.
              De andra värdena är konkreta och lätta för lärare och elever att
              diskutera i anslutning till vardagliga diskussioner och aktuella
              samhällsdebatter. Det betyder inte att de här värdena är oomtvistade
              eller att tolkningar av innebörden inte kan skilja sig åt. Men
              värdegrundens övriga formulering är ändå klart mer konkret och
              tydlig än den om kristen tradition och västerländsk humanism.
              Den utgör ingen provokation på något sätt.
            </seg>
            <seg n="8c957ab6">
              Vänsterpartiet menar att det är dags att samordna de tre läroplanernas
              skrivningar om värdegrunden. När vi från Vänsterpartiet talar
              om samordning menar vi att skrivningarna i förskolans läroplan
              ska vara vägledande. Det är svårt att se rationella skäl till
              att inte ersätta skrivningen om kristen tradition och västerländsk
              humanism.
            </seg>
            <seg n="58ca443f">
              Fru talman! Avslutningsvis vill jag uppehålla mig vid den gemensamma
              reservationen i utbildningsutskottets betänkande nr 12 från de
              borgerliga partierna och Miljöpartiet som rör frågan om entreprenad
              inom grundskola och gymnasieskola. Som jag förstår har reservationen
              lyfts fram och vi ska väl rösta om den här i morgon. Reservationen
              har, som mycket riktigt har påpekats, klart reella möjligheter
              att få kammarens stöd.
            </seg>
            <seg n="69bc0e80">
              Från Vänsterpartiet ser vi naturligtvis med oro på en utveckling
              där skolverksamhet blir föremål för olika former av upphandling.
              Lärarförbundet och Lärarnas Riksförbund beskriver enligt min mening
              det hela ganska bra i sitt öppna brev till ledamöterna i riksdagens
              utbildningsutskott. Man säger i inledningen: Den som erbjuder
              den billigaste skolan, den kan få rätten att ordna undervisningen
              för våra barn och elever. I likhet med gamla tiders fattigauktioner
              då den som bjöd lägst för barnen fick dem kan dagens skola drabbas
              av krafter som sätter pris före kvalitet och omsorg om eleverna.
            </seg>
            <seg n="615c9b66">
              Jag tror att alla här är överens om lärarnas stora betydelse
              för att vi har en bra skola. Det har också sagts här tidigare
              från talarstolen. Därför brukar vi både besöka och lyssna till
              de lärarfackliga organisationerna och ta till oss en del av deras
              synpunkter, dock inte alla och inte alla gånger.
            </seg>
            <seg n="b06a1881">
              Min fråga till dem som nu säger att utbildning på entreprenad
              bör tillåtas generellt både i grundskolan och gymnasieskolan är
              hur de ser på de synpunkter som de båda lärarfackliga organisationerna
              gemensamt framför i det öppna brevet som talande nog har rubriken
              Ogenomtänkt förslag hotar skolan.
            </seg>
            <seg n="f299116c">
              Återupptagna förhandlingar
            </seg>
          </u>
          <note n="ee7d479b">
            Föredrogs
          </note>
          <note n="e072d34d">
            Ajournering
          </note>
          <note n="f2988e9d">
            Kammaren beslutade kl. 15.52 på förslag av tredje vice talmannen
            att ajournera förhandlingarna till kl. 16.00 då votering skulle
            äga rum.
          </note>
          <note n="9b934fda">
            Förhandlingarna återupptogs kl. 16.00.
          </note>
          <note n="98008d9d">
            13 § Beslut om ärenden som slutdebatterats vid dagens sammanträde
          </note>
          <note n="a41a6299">
            Punkt 5
          </note>
          <note n="6d8362d0">
            Punkt 6
          </note>
          <note n="93ac74c7">
            Punkt 9
          </note>
          <note n="b104f317">
            Övriga punkter
          </note>
          <note n="deb4e37f">
            Punkt 2
          </note>
          <note n="6d8362d0">
            Punkt 6
          </note>
          <note n="8c91fb22">
            Punkt 7
          </note>
          <note n="b104f317">
            Övriga punkter
          </note>
          <note n="deb4e37f">
            Punkt 2
          </note>
          <note n="a41a6299">
            Punkt 5
          </note>
          <note n="6d8362d0">
            Punkt 6
          </note>
          <note n="b104f317">
            Övriga punkter
          </note>
          <note n="deb4e37f">
            Punkt 2
          </note>
          <note n="a41a6299">
            Punkt 5
          </note>
          <note n="b104f317">
            Övriga punkter
          </note>
          <note n="82ff76af">
            14 § (forts. från 12 §) Grundskolans läroplan och ämnen samt
            Allmänna skolfrågor (forts. UbU11 och UbU12)
          </note>
          <note type="speaker" n="6c6a8a0b">
            Anf. 128 INGER DAVIDSON (kd) replik:
          </note>
          <u who="unknown" xml:id="i-34faaf988d462f83-7" n="70664871">
            <seg n="4d894b51">
              Fru talman! Det går fort att riva ned ett normsystem, men det
              tar väldigt lång tid att bygga upp det igen. I Sverige har vi
              byggt vårt normsystem, antingen Lennart Gustavsson gillar det
              eller inte, på i huvudsak det tänkande som finns inom den kristna
              etiken och den västerländska humanismen. Det har blivit en integrerad
              del av vårt tänkande i Sverige. Somliga har kallat det för arbetarmoral
              eller något annat. Beteckningen kanske inte är det allra viktigaste,
              men detta har funnits där som en gemensam värdegrund i hela vårt
              samhället. Om man nu vill ta bort den så måste man ersätta den
              med någonting annat, för etik överlever inte i ett lufttomt rum.
              Så enkelt är det, och det är de flesta överens om. Frågan är då:
              Vad vill Lennart Gustavsson ersätta den kristna etiken och den
              västerländska humanismen med när han nu vill ta bort det här från
              våra läroplaner?
            </seg>
          </u>
          <note type="speaker" n="dc7ad014">
            Anf. 129 LENNART GUSTAVSSON (v) replik:
          </note>
          <u who="lennart_gustavsson_0428b0" xml:id="i-db73735a2ad6e75c-0" n="412fbac4">
            <seg n="c1956ba3">
              Fru talman! Att förändra värderingar tar tid. Det tror jag att
              vi är överens om.
            </seg>
            <seg n="02ee30f7">
              I nuvarande läroplan står det så här: I överensstämmelse med
              den etik som förvaltas av kristen tradition och västerländsk humanism
              sker detta genom individens fostran till rättskänsla, generositet,
              tolerans och ansvarstagande. Man skulle kunna tänka sig följande
              skrivning: Detta sker genom individens fostran till rättskänsla,
              generositet, tolerans och ansvarstagande.
            </seg>
            <seg n="44fddde7">
              Vi har alltså ett konkret förslag. En fråga är ju: På vilket
              sätt har den skrivning som finns i förskolans läroplan försvårat
              förskolans arbete med den värdegrund som jag tror att vi faktiskt
              tycker att det är viktigt att man jobbar med?
            </seg>
            <seg n="0aea3e13">
              Eftersom jag har några sekunder kvar vill jag säga att jag ändå
              tycker att det är viktigt att få höra Kristdemokraternas kommentar
              till den fråga som jag ställde i mitt anförande. Det gäller att
              de borgerliga partierna har gått ihop med Miljöpartiet i fråga
              om entreprenader i skolan.
            </seg>
            <seg n="7dd6b13f">
              Snälla! Kan jag bara få en kommentar till lärarförbundens gemensamma
              sågning av förslaget? Något annat än en sågning är det inte. Jag
              skulle vilja höra en kommentar till det.
            </seg>
          </u>
          <note type="speaker" n="de946296">
            Anf. 130 INGER DAVIDSON (kd) replik:
          </note>
          <u who="unknown" xml:id="i-34faaf988d462f83-8" n="70664871">
            <seg n="4dc82dfe">
              Fru talman! Jag återkommer gärna till det, men jag tror inte
              att jag hinner det i den här repliken. Jag tänker nämligen hålla
              fast vid diskussionen om etikens koppling till ett genomtänkt
              etiskt system. Vi måste någon gång i riksdagen komma fram till
              att det är en nödvändighet.
            </seg>
            <seg n="5401cec6">
              Ta solidaritet, generositet! Vad är det för någonting? Det hänger
              i luften om du inte talar om varför och varifrån det kommer. Varför
              ska du vara solidarisk med den svage till exempel? Du kan väl
              vara solidarisk med den som är på samma nivå som du själv eller
              med någon annan, vem som helst.
            </seg>
            <seg n="b5465e80">
              Sådant här går inte att bara tala om i ord, som du var inne på
              i ditt första anförande, utan det krävs faktiskt ett djupt tänkande,
              att man kopplar det till någonting, att man får tid att reflektera.
              Det här behövs i lärarutbildningen. Det behövs hela tiden i fortbildning
              och så vidare. Det går helt enkelt inte att rycka loss.
            </seg>
            <seg n="6ecb6149">
              Om vi tar bort det här kommer det att leva kvar ett tag. Det
              gör det fortfarande. Därför har det inte varit så stora bekymmer.
              Det har inte heller varit några bekymmer i förskolan, därför att
              det här tänkesättet finns kvar. Men det kommer inte att finnas
              kvar om vi tar bort det ur skolan och ur all annan verksamhet
              som vi har i vårt land, som faktiskt Vänsterpartiet gärna vill.
            </seg>
            <seg n="c10c9b5d">
              Min fråga till Lennart Gustavsson är fortfarande: Vad ska vi
              ersätta det med om vi inte har kvar de här skrivningarna? Jag
              vill ha svar på det.
            </seg>
          </u>
          <note type="speaker" n="92d33f2d">
            Anf. 131 LENNART GUSTAVSSON (v) replik:
          </note>
          <u who="lennart_gustavsson_0428b0" xml:id="i-db73735a2ad6e75c-1" n="412fbac4">
            <seg n="80690653">
              Fru talman! Jag försökte ge ett svar. Jag ska försöka igen. Till
              skillnad från Inger Davidson ska jag försöka ge svar. Jag ställde
              en konkret fråga och noterar ganska tydligt att Kristdemokraterna
              väljer att inte svara på frågan om entreprenader. Man nonchalerar
              i det här fallet de fackliga organisationernas synpunkter. Man
              vill över huvud taget inte kommentera dem.
            </seg>
            <seg n="8e5ef187">
              Människolivets okränkbarhet, individens frihet och integritet,
              alla människors lika värde, jämställdhet mellan kvinnor och män
              samt solidaritet med svaga och utsatta är de värden som skolan
              ska gestalta och förmedla. Jag anser att man kan gestalta och
              förmedla de värdena utan att hänvisa till kristen tradition och
              västerländsk humanism. Däremot tycker jag att vi måste ha ett
              genomtänkt system, men jag är inte säker på att vi underlättar
              jobbet med värdegrunden i ett mångkulturellt samhälle, som vi
              har och som kommer att utvecklas ännu mer, genom att ha den hänvisningen.
            </seg>
            <seg n="61064679">
              Jag får väl, som sagt, hoppas att någon annan av företrädarna
              för entreprenadöppningen kan tala om och kommentera just de fackliga
              organisationernas synpunkter.
            </seg>
          </u>
          <note type="speaker" n="215dab4e">
            Anf. 132 AXEL DARVIK (fp) replik:
          </note>
          <u who="axel_darvik_51b0b0" xml:id="i-0dc52246f3533324-0" n="7677eb6c">
            <seg n="1fa6a5e4">
              Fru talman! Jag kan glädja Lennart Gustavsson med att jag med
              liv och lust ger mig in i debatten om entreprenad.
            </seg>
            <seg n="7fa11446">
              Vi har bland annat kontaktats av de fackliga organisationerna.
              De lyfter fram Göteborg som ett exempel där man har provat entreprenad.
              Där har det socialdemokratiska kommunalrådet, stött av Vänsterpartiet,
              drivit igenom någonting som man kallar entreprenadlösningar. Det
              är egentligen inte det som det handlar om i det här fallet, utan
              det är helt enkelt ett sätt att slakta den kommunala vuxenutbildningen.
              Det har drabbat många studerande och lärare också för den delen.
            </seg>
            <seg n="9b78250a">
              Jag kan förstå att det finns en viss oro när det finns kommuner
              som beter sig på det här sättet. Då kan man bli lite skraj för
              vad entreprenad egentligen innebär. Men det är ju inte detta som
              vi menar när vi nu vill ha entreprenad.
            </seg>
            <seg n="bd1ba389">
              Vänstern står bakom en reservation tillsammans med Miljöpartiet
              och Socialdemokraterna om entreprenad i gymnasiet. Vi vill kunna
              öppna den här möjligheten även på grundskolan. Man får då en mångfald
              på gymnasiet som är till just för eleverna. För att man ska kunna
              driva på ett profileringsarbete det är positivt för eleverna att
              de kan hitta den skola som passar bra är det viktigt att man kan
              profilera sig och öka mångfalden. Här kommer entreprenad in som
              en del, vid sidan av andra, till exempel fristående skolor.
            </seg>
          </u>
          <note type="speaker" n="dc1e129b">
            Anf. 133 LENNART GUSTAVSSON (v) replik:
          </note>
          <u who="lennart_gustavsson_0428b0" xml:id="i-db73735a2ad6e75c-2" n="412fbac4">
            <seg n="809c637d">
              Fru talman! Jag uppskattar verkligen att Axel Darvik tar sig
              tid att diskutera den här frågan, som kanske är en av de hetaste
              i de här två betänkandena.
            </seg>
            <seg n="dc0775c8">
              Först vill jag göra en liten korrigering. Vad Vänsterpartiet
              har gjort tillsammans med Miljöpartiet är att man har varit med
              och utformat ett slags uppdrag för att utreda hur entreprenader
              på gymnasieskolan skulle kunna se ut. Det har vi gjort. Vi har
              inte sagt att vi ska ha entreprenader på gymnasieskolan.
            </seg>
            <seg n="d01aeb74">
              Sedan tycker jag fortfarande att detta är märkligt. Folkpartiet
              framställer sig väldigt ofta som lärarnas parti och står på lärarnas
              sida. Jag kan inte tolka det öppna brevet från Lärarförbundet
              och Lärarnas Riksförbund som någonting annat än en sågning av
              det förslag som ni tänker genomföra vid voteringen i morgon.
            </seg>
            <seg n="de947c20">
              Man kan säga: Vi anser att kommunernas möjlighet att lägga ut
              utbildning på entreprenad snarare behöver begränsas än utökas.
              Så säger de samlade lärarfacken. Men man står alltså i talarstolen
              och hävdar med emfas att detta är just vad svensk skolutveckling
              behöver, mer entreprenader. Det tycker jag rimmar väldigt dåligt.
            </seg>
            <seg n="f0969804">
              Sedan vill jag bara kort ta upp möjligheten att profilera sig.
              Vad är det i dagens skola som hindrar skolorna från att profilera
              sig? Vad är det som skulle göra det mycket mer möjligt att profilera
              sig med ett entreprenadförfarande inom skolväsendet?
            </seg>
          </u>
          <note type="speaker" n="30f0d16a">
            Anf. 134 AXEL DARVIK (fp) replik:
          </note>
          <u who="axel_darvik_51b0b0" xml:id="i-0dc52246f3533324-1" n="7677eb6c">
            <seg n="00e9fcaf">
              Fru talman! Som jag sade klingar det här med entreprenad möjligtvis
              dåligt i vissa öron. Man kanske tänker på till exempel hur Vänsterpartiet
              och Socialdemokraterna har betett sig i Göteborg, som man lyfter
              fram som ett väldigt viktigt exempel. Det gäller den vanskötsel
              av den kommunala vuxenutbildningen som man har bedrivit där och
              som man då kallar för entreprenad. Men det är egentligen en slakt
              av den här verksamheten, och många lärare har naturligtvis drabbats
              av detta.
            </seg>
            <seg n="90733027">
              Detta är någonting som Folkpartiet i Göteborg har vänt sig väldigt
              mycket emot. Man har varit emot den här typen av beteende. Och
              man hoppas naturligtvis inte att detta ska kunna ske på några
              andra områden. Det är naturligtvis inte meningen heller, utan
              det här handlar till exempel om att lärarna självständigt driver
              och profilerar undervisningen i skolan. Samtidigt kan man ha kvar
              kommunen som huvudman och behöver inte ta ansvar för lokalförsörjning
              och så vidare.
            </seg>
            <seg n="45b7f536">
              Det gör att man bara tar hand om undervisningsbiten. Det är ett
              sätt, tillsammans med en del andra, för att kunna driva på profilering.
              Vänsterpartiet är med sitt kommunistiska förflutna inte ett parti
              som har förespråkat profilering eller individens möjlighet att
              själv bestämma över sitt eget liv. Man har snarare varit för att
              man uppifrån, från statligt håll, ska diktera över elevers huvud.
              Här skiljer vi oss åt. Det kan jag konstatera. När vi i Folkpartiet
              vill ha mer möjligheter till profilering och mångfald vänder sig
              Vänstern emot det. Det är en ideologisk skillnad.
            </seg>
          </u>
          <note type="speaker" n="f4a73e72">
            Anf. 135 LENNART GUSTAVSSON (v) replik:
          </note>
          <u who="lennart_gustavsson_0428b0" xml:id="i-db73735a2ad6e75c-3" n="412fbac4">
            <seg n="d409e2b5">
              Fru talman! Jag bortser från den sista utsvävningen som snarare
              visar att man har lite dåligt på fötterna här. Jag läser återigen
              ur brevet. Jag kan ha en annan uppfattning än lärarorganisationerna,
              men jag respekterar att de står för professionen. Det respekterar
              jag. Därför tycker jag att det är värt att lyssna på dem.
            </seg>
            <seg n="b730b85e">
              De säger bland annat: Det är naivt att tro att entreprenader
              gör det möjligt för personalen att ta över den egna skolan. Axel
              Darvik som representerar Folkpartiet står och säger att det är
              fel, att det här är jättebra, att det är skolutveckling. Vi vet
              att skolutveckling i väldigt stor utsträckning är beroende av
              lärarprofessionen och dess förmåga till entusiasm och engagemang.
            </seg>
            <seg n="10a807d1">
              Här står den samlade borgerligheten tillsammans med Miljöpartiet
              och säger Ni har fel till landets samlade fackliga lärarorganisationer.
              Ni har fel, säger man. Jag kan inte tolka det på något annat sätt
              än att ni i den här frågan verkar gå väldigt mycket i otakt. Jag
              hoppas inte att någon av ledamöterna trycker fel, men jag hoppas
              att någon besinnar sitt ansvar och trycker rätt.
            </seg>
          </u>
          <note type="speaker" n="babcd036">
            Anf. 136 SOFIA LARSEN (c):
          </note>
          <u who="sofia_larsen_d06afa" xml:id="i-aa5ce059774797de-0" n="c502e63c">
            <seg n="b3de18bd">
              Herr talman! Jag tycker att det är dags att vi demokratiserar
              skolan. I en demokratisk skola accepterar vi att elever är olika,
              att elever lär sig på olika sätt och att lärandet tar olika lång
              tid. Skolan ska också ha högt ställda mål för alla elever. Vi
              ska ge chans och förutsättningar för eleverna, ge dem ett individuellt
              stöd för att de ska nå de högt uppsatta målen. De här tankarna
              och idéerna utgör en stor skillnad mot dagens politik där man
              försöker utjämna olikheterna genom att sänka kunskapskraven för
              alla och där man menar att man kan ha en låt-gå-politik inom skolan
              så att fler lättare kommer igenom obemärkt.
            </seg>
            <seg n="be11fb8c">
              För oss i Centerpartiet är det viktigt att alla får de kunskaper
              som de behöver från början för att gå vidare i utbildningssystemets
              andra delar. Utifrån det vill vi införa det vi kallar för en individuell
              kunskapsrätt. Det innebär att det är den enskilda elevens kunskaper
              och inte tiden som står i fokus och ska styra skolgången. Det
              innebär att det är elevens kunskapsryggsäck som är det viktiga,
              inte antal stigar, gångar eller år som eleven har gått för att
              få ryggsäcken.
            </seg>
            <seg n="9352e151">
              När det gäller grundskolan kan man fundera över varför vi inte
              kan ge barnen en ordentlig chans från början, varför vi inte kan
              ge en individuell bas för ett livslångt lärande och varför vi
              inte kan se till att få en elevanpassad skola där utgångspunkten
              för just den enskilde är dennes lärande. Det är när vi har fått
              de förutsättningarna lika för alla som vi får en demokratisk skola,
              en likvärdig skola för alla elever.
            </seg>
            <seg n="82c30aa3">
              Att säga att vi ska demokratisera skolan är väldigt enkelt. Jag
              kan slå vad om att både utbildningsministern och hans socialdemokratiska
              kolleger håller med. Det står säkert skrivet i några av deras
              papper. Det är en sak att säga det, det är en helt annat sak att
              kunna genomföra det i verkligheten.
            </seg>
            <seg n="9fa550e4">
              På många sätt och på många håll har vi kommit långt i vårt samhälle
              i Sverige där vi accepterar olikheter. Vi accepterar att människor
              ser olika ut, har olika intressen och olika begåvningar, men så
              fort vi börjar diskutera kunskaper och begåvning tillsammans med
              kunskap finns det en väldig svårighet att ta det till sig. Det
              är svårt att säga att vissa elever har vissa förutsättningar för
              att börja i skolan eller för att ta till sig vissa kunskaper och
              att andra har andra förutsättningar. Vi som förespråkar att vi
              ska ha en mer flexibel skola har svårt att se hur det egentligen
              kommer sig att man inte kan ta det här till sig.
            </seg>
            <seg n="efb84498">
              Det är väldigt konstigt. Vi gör ju eleverna en riktig björntjänst.
              Om vi ska ge alla barn en ordentlig chans från början behöver
              vi en flexibel skola som fokuserar det enskilda barnet, dess utveckling
              och lärande. Jag är helt övertygad om att kunskap är den enda
              rätta vägen till lika möjligheter och förutsättningar för alla.
              Det är den enda rätta vägen för att kunna riva de sociala barriärer
              som finns i samhället.
            </seg>
            <seg n="a221f964">
              För att genomföra en skola med lika möjligheter har vi i Centerpartiet
              en rad förslag. För det första vill vi ha en flexibel skolstart.
              Det innebär inte bara att eleven kan vara sex, sju eller åtta
              år gammal som det är inom dagens fyrkantiga skola, utan det kan
              handla om att när elevens mognad och kunskaper nått en viss nivå
              kan eleven gå in genom skolans dörrar. Det handlar inte bara om
              höst- eller vårtermin utan om när det passar eleven och dess förutsättningar.
            </seg>
            <seg n="5ed231f3">
              En flexibel skolstart öppnar för att vissa elever kan gå lite
              snabbare fram. Det öppnar också för att andra ges möjlighet att
              ta lite längre tid på sig, utan att man har hindrande tidsstrukturer
              runtomkring. Egentligen är det väldigt enkelt. Man kan fråga sig
              om skolan ska vara till för alla elever. Det ska den ju. Då ska
              skolan också anpassas efter elevernas olika förutsättningar och
              inte tvärtom.
            </seg>
            <seg n="0b17c2a2">
              Jag tycker att flexibel skolstart är en naturlig följd av den
              utveckling av skolan som pågår nu. Redan i dag finns det ett stort
              intresse från många kommuner att genomföra just flexibel skolstart,
              men regeringen har hittills satt sig ganska tvärt på tvären.
            </seg>
            <seg n="910dcf12">
              Skolverket kom för ett par dagar sedan med en utredning om flexibel
              skolstart. Som vanligt hajade de till och var lite rädda för det
              nya. Skolverket skriver att det blir svårt med flexibilitet. Men
              deras viktigaste argument som går att läsa är att svårigheten
              kan vara övergången till gymnasieskolan. Man ser inte möjligheterna,
              inte till elevens bästa, utan man ser till det fyrkantiga system
              som redan finns i dag. Det är en märklig politik som förs. Återigen
              ska det vara tiden som styr och inte elevernas kunskaper och deras
              kunskapsnivå.
            </seg>
            <seg n="bb8647a4">
              Man menade också från Skolverket, angående varför man var fundersam
              till det här och tyckte att det inte var någonting som regeringen
              ska pyssla med, att det var ett ganska litet intresse från föräldrarna
              och hos kommunerna. Det är i och för sig inte särskilt konstigt
              om man kan tro det när vi har det system som vi har i dag. Men
              trots det jobbar ju både Kommunförbundet och många enskilda kommuner
              hårt med den här frågan. Centerpartiet har också i sina kommuner
              på många håll ansökt om att få ha flexibel skolstart. Men Östros
              menar att det inte är någon stor fråga. Det är ingenting som man
              ska pyssla med.
            </seg>
            <seg n="b1de2794">
              Det kanske blir som med flera andra frågor. Om vi debatterar
              och upprepar från borgerligheten så hamnar det efter några år
              hos Socialdemokraterna och utbildningsministern.
            </seg>
            <seg n="04118b53">
              Herr talman! En annan del för att stödja den enskilda elevens
              kunskapsutveckling är att planeringen i skolan utgår från den
              enskilda eleven. Ett sätt är individuella studieplaner som vi
              har föreslagit. Varje elev ska från år 1 få en individuell studieplan
              som kontinuerligt följs upp. Eleven ska också få det stöd och
              den hjälp som den behöver. Stödet och hjälpen ska sättas in direkt
              och inte sista åren i grundskolan.
            </seg>
            <seg n="b5f663c9">
              Det behövs fler specialpedagoger. Vi har också förespråkat att
              det ska införas läs- och skrivprogram i tidiga åldrar.
            </seg>
            <seg n="4d9af458">
              Vi har också föreslagit ett kunskapskontrakt mellan skolan, eleverna
              och föräldrarna. Det är ett kontrakt som ska utgå från den individuella
              studieplanen och som också ska utvärderas successivt. Vi ser att
              det ökar möjligheterna för föräldrarna att kontinuerligt följa
              och framför allt att medverka i barnets utveckling i skolan.
            </seg>
            <seg n="7fdbb788">
              En annan del som har diskuterats är förslaget om att entreprenad
              ska tillåtas i både grundskolan och gymnasieskolan. Det är en
              viktig del framöver att göra det möjligt för en annan huvudman
              att ta över delar av till exempel lärlingsutbildningen.
            </seg>
            <seg n="d555641f">
              I dag vet vi att det är väldigt svårt för många gymnasieskolor
              att handha dyra maskiner och annat. Vi har också en stor brist
              inom olika yrken, och gymnasieskolan förmår inte att utbilda fler.
              Det vore en ypperlig möjlighet för andra anordnare att ta över
              den driften.
            </seg>
            <seg n="02be6061">
              Vi vet också att det kommer att bli en brist inom olika lärarinriktningar
              framöver. Det gäller till exempel tekniklärare och språklärare.
              Det är också en del som skulle kunna lämnas ut på entreprenad.
            </seg>
            <seg n="a2e33937">
              Herr talman! Man kan avslutningsvis klart säga att vi i Centerpartiet
              har en helt annan syn på skolan och eleverna än vad regeringen
              har. Man kan faktiskt till och med säga att vi har en omvänd skolpolitik
              i förhållande till Socialdemokraternas.
            </seg>
            <seg n="d8decee2">
              I dagens politik börjar man ofta ovanifrån och funderar: Hur
              ska vi förändra högskolan och arbetet där utifrån gymnasieskolans
              problem? Sedan diskuterar man: Hur ska vi förändra gymnasieskolan
              och dess problem utifrån det som finns i grundskolan?
            </seg>
            <seg n="2a7d1a99">
              Vi vill börja från början. Vi vill ge eleverna rättigheter och
              möjligheter från den dag de sätter sig i förskolan och börjar
              i förskoleklasser. Vi vill ha en flexibel skolstart. Vi vill ha
              individuella lösningar och hjälp och stöd direkt till dem som
              behöver det.
            </seg>
          </u>
          <note n="f1a4a884">
            Herr talman! Därmed yrkar jag bifall till reservation 3 under
            punkt 1 och reservation 25 under punkt 15 i UbU12.
          </note>
          <note type="speaker" n="03c46f90">
            Anf. 137 LENNART GUSTAVSSON (v) replik:
          </note>
          <u who="lennart_gustavsson_0428b0" xml:id="i-db73735a2ad6e75c-4" n="412fbac4">
            <seg n="de7ae93b">
              Herr talman! Föga överraskande ska jag även fråga Sofia Larsen
              hur hon kommenterar Lärarförbundets och Lärarnas Riksförbunds
              uttalande där man sågar det förslag som ni har tänkt att rösta
              igenom i morgon som varande ogenomtänkt. Jag skulle vilja ge dig
              chansen att ytterligare utveckla hur du tror att det kommer att
              bli och framför allt kommentera lärarnas fackliga organisationers
              reaktioner.
            </seg>
          </u>
          <note type="speaker" n="d80400f5">
            Anf. 138 SOFIA LARSEN (c) replik:
          </note>
          <u who="sofia_larsen_d06afa" xml:id="i-aa5ce059774797de-1" n="c502e63c">
            <seg n="1d9d0543">
              Herr talman! Jag förstår så klart att Vänsterpartiet är emot
              förslaget och också emot entreprenad. Det går också emot en del
              av era grundinställningar vad gäller valfrihet och decentralisering.
              Makten ska ligga hos dem som är i verkligheten. Det är inte vi
              här uppe i riksdagen som ska in och peta i småsaker. Jag förstår
              till fullo att Lennart Gustavsson och Vänstern är emot just det.
            </seg>
            <seg n="2054274b">
              I dag har vi ändå en entreprenad inom vissa delar av förskolan
              men också inom vuxenutbildningen. På många håll fungerar det väldigt
              bra. Jag kan se det som ett viktigt alternativ framöver först
              och främst vad gäller till exempel gymnasieskolan med lärlingsutbildning.
            </seg>
            <seg n="803a7b26">
              Vi vet också att det i dag finns stora brister inom grundskolan.
              Det gäller till exempel språklärare, inom hemkunskapen, inom andra
              delar och teknikområdet. Där skulle man kunna använda sig av entreprenad
              som en lösning för att kunna ha kvar en skola till exempel ute
              på landsbygden eller för att kunna ha kvar fler skolor i ett område.
            </seg>
            <seg n="04783334">
              Det är våra grundargument: valfriheten, den lokala makten och
              möjligheter. Det ska kunna finnas olika sätt att kunna hantera
              det. Vi kunde alla läsa det brev som kom från lärarförbundens
              sida. Det är klart att man därifrån kan vara orolig och undra
              vad som nu kommer att hända eftersom det inte finns några exakt
              tydliga riktlinjer.
            </seg>
            <seg n="daf669c1">
              Vår tanke och idé är att öppna upp och ge möjligheterna. Jag
              tycker att det är oerhört viktigt.
            </seg>
          </u>
          <note type="speaker" n="2f6984c5">
            Anf. 139 LENNART GUSTAVSSON (v) replik:
          </note>
          <u who="lennart_gustavsson_0428b0" xml:id="i-db73735a2ad6e75c-5" n="412fbac4">
            <seg n="dcd63896">
              Herr talman! Jag tycker återigen att jag inte får svar på min
              ganska konkreta fråga. Hur ser man från Centerpartiet på de lärarfackliga
              organisationernas reaktion på er reservation? Jag vill bara ha
              det svaret. Jag känner att jag blir tjatig.
            </seg>
            <seg n="6615fd50">
              I er reservation säger ni ganska tydligt: Utbildning på entreprenad
              bör tillåtas generellt både i grundskolan och i gymnasieskolan.
              Det är ord och inga visor.
            </seg>
            <seg n="7914fb3e">
              Om det säger man i det öppna brevet: Som företrädare för Sveriges
              lärare kan vi inte acceptera att man på detta ogenomtänkta sätt
              fattar beslut i en så principiellt viktig fråga som hur den svenska
              skolan bör styras och drivas. Detta utan att man först noggrant
              berett frågan och belyst de problem som finns förknippade med
              att bedriva utbildning på entreprenad.
            </seg>
            <seg n="59e0bee9">
              Ni föreslår i er reservation inte ens en gång att man ska utreda,
              belysa eller titta på frågan. Här är det pang på. Man ska tillåta
              entreprenad generellt både i grundskolan och i gymnasieskolan.
              Ser Sofia Larsen för Centerpartiets räkning inte några problem
              med detta?
            </seg>
          </u>
          <note type="speaker" n="9fd076a1">
            Anf. 140 SOFIA LARSEN (c) replik:
          </note>
          <u who="sofia_larsen_d06afa" xml:id="i-31b638629625e95d-0" n="c502e63c" next="i-43a16cc12f563e3d-0">
            <seg n="7ade9441">
              Herr talman! Tjatig var kanske ordet. Jag vet inte vad Lennart
              Gustavsson vill att jag ska säga och svara på egentligen. Lärarförbunden
              har en uppfattning, en inställning, vad gäller just den här reservationen.
              Men man säger absolut ingenting om man tycker att entreprenad
              är bra eller dåligt. Det har till och med varit så tidigare att
              man har förespråkat det från vissa håll. Man tycker också att
              det är viktigt att man kan se över det inom gymnasieskolan, till
              exempel. Lärarförbunden har en uppfattning, Vänsterpartiet har
              en tydlig uppfattning, har vi kunnat höra, och vi reservanter
              har en tydlig uppfattning. Vi tycker att det är viktigt med valfrihet
              och med lokal makt.
            </seg>
          </u>
          <note n="1de2fce7">
            Anf. 141 TALMANNEN:
          </note>
          <u who="sofia_larsen_d06afa" xml:id="i-43a16cc12f563e3d-0" n="c502e63c" prev="i-31b638629625e95d-0">
            <seg n="b3aca6b0">
              Jag har ett viktigt meddelande till kammaren. Jag har beslutat
              att det inte blir någon votering i morgon kl. 12.00. Den är inställd.
              Det blir votering kl. 17.00.
            </seg>
          </u>
          <note type="speaker" n="d9ec1381">
            Anf. 142 MIKAELA VALTERSSON (mp):
          </note>
          <u who="mikaela_valtersson_1cc5d9" xml:id="i-9f42704dc6722d82-0" n="fb7a200c">
            <seg n="a6e4321c">
              Herr talman! Miljöpartiets vision är en skola där eleven står
              i centrum där skolan har plats för alla oavsett bakgrund och förutsättningar.
              Vi tror nämligen att alla människor vill lära sig bara de får
              förutsättningar för det. En av de viktigaste förutsättningarna
              för att förverkliga den strävan är att det sker på den enskilda
              individens villkor.
            </seg>
            <seg n="016389fa">
              Herr talman! Det finns i dessa två betänkanden väldigt många
              olika frågor. Jag väljer att lyfta några få här som är av stor
              betydelse för oss. Det gäller först frågan om elevinflytande och
              demokrati i skolan.
            </seg>
            <seg n="e3fd6343">
              Vi vill från Miljöpartiet ha ett decentraliserat styrelseskick
              över skolan. Vi anser att elevråden ska ha en beslutande funktion
              i frågor som angår eleverna. Jag tror att vi får anledning att
              återkomma till de frågorna i ett kommande förslag till ny skollag.
              Vi ser som det kanske viktigaste att föreslå förändringar som
              stärker elevernas inflytande och rättigheter.
            </seg>
            <seg n="a419d9e4">
              Vi har från Miljöpartiet ett flertal förslag i betänkandena för
              att nå verkligt elevinflytande ute på skolorna. Det handlar om
              sådana självklara saker som att ge elever möjligheter att delta
              i elevråd och elevfackligt arbete. Det gäller till exempel att
              lyfta upp det som en positiv merit i betygsdokumentet. Det ska
              tydligt framgå i en elevs slutbetyg om han har varit engagerad
              för andra elevers väl.
            </seg>
            <seg n="b88fb002">
              Elever bör också ha rätt att lämna ordinarie undervisning för
              att utföra elevfackligt arbete och då få stöd och kunna ta igen
              det. Sedan flera år har skolor provat att ha skolstyrelser, i
              grundskolan med föräldramajoritet och i gymnasiet med elevmajoritet.
              Det är vår uppfattning att dessa försök bör permanentas.
            </seg>
            <seg n="7d9987be">
              Skolan är en av våra viktigaste arbetsplatser i Sverige. Ändå
              har eleverna i skolan fortfarande inte samma rättigheter som på
              andra arbetsplatser. Lagar om diskriminering och sexuella trakasserier
              gäller inte fullt ut. Det gör det otydligt vilka regler som egentligen
              finns för svenska skolor och vilken rätt eleverna har. Samma gäller
              lagar om arbetsmiljö. Det tycker vi bör förändras.
            </seg>
            <seg n="3112e682">
              Vi vill att elevskyddsombudens roll stärks i arbetsmiljöarbetet.
              Rätten att utse skyddsombud bör gälla även skolor 16. Elevskyddsombuden
              bör ha samma rätt att inkalla Arbetsmiljöinspektionen som vuxna
              har.
            </seg>
            <seg n="add4fa3d">
              Elever är experter på den säkerhet som finns eller inte finns
              runtomkring dem. Jag tycker att vi på ett positivt sätt bättre
              behöver ta till vara deras kunskap för att förbättra arbetsmiljön
              i skolan.
            </seg>
            <seg n="f3e7c196">
              Några ord vill jag säga om betygen. De är som vi ser det väldigt
              dåliga mätinstrument. Det finns stora brister med dagens betyg.
              De påverkar i alltför hög grad stressen och den ökade ohälsan
              hos barn och ungdomar. I Skolverkets senaste attitydundersökning
              befästs den ökning av stress som man såg redan i mätningen år
              2000. Var tredje elev mår i dag dåligt därför att hon eller han
              känner sig stressad.
            </seg>
            <seg n="d0e0bffc">
              Det tenderar att bli en större koncentration på betygen i sig,
              på att hitta de smartaste vägarna för att få högre betyg, än på
              kunskapen. En viktig del i arbetet med att komma till rätta med
              stressen i skolan och en bättre arbetsmiljö är att hitta ett annat
              system än dagens betygssystem. Ett kommande förslag om ämnesbetyg
              i stället för kursbetyg i en ny gymnasieskola tror jag är ett
              steg på vägen. Nyfikenhet, upptäckarglädje och lyckan av att förstå
              och kunna något nytt kanske skulle kunna bli den drivkraft som
              skolan i stället stimulerar.
            </seg>
            <seg n="cb404ee4">
              Det är hög tid att vi på allvar börjar diskutera betygens roll
              och funktion för att uppnå de mål vi har i läroplanen. Vi vill
              skapa en skola där kunskapen står i centrum, där man värderar
              och fokuserar på djup kunskap, på insikt och förståelse för samhälle,
              individer och sammanhang.
            </seg>
            <seg n="8a72cd66">
              Då måste man hitta ett system som fångar den djupare kunskapen.
              Därför vill vi ha ett system med en trestegsraket, där man i skolor
              13 ger den nödvändiga informationen genom utvecklingssamtalen.
              I skolor 46 kompletterar man de här samtalen med skriftliga rapporter
              som är övergripande och ger en samlad bild av elevens kunskaper
              och utvecklingsmöjligheter. I skolor 79 bör rapporten vara mer
              tydlig och konkret och tala om vilka kunskaper man nått i de olika
              ämnena, vad man har läst samt blicka framåt och berätta om utvecklingsmöjligheter,
              något som helt saknas i dagens betygssystem.
            </seg>
            <seg n="d4a8e656">
              Timplanedelegationen kom med ett glädjande besked nyligen där
              man förespråkar ett avskaffande av timplanen. Det finns anledning
              att återkomma i den frågan. Delegationens uppfattning är att timplanen
              passar dåligt i en mål- och resultatstyrd skola. De första tre
              åren av försöken visar på spännande resultat där lärare, skolledare,
              elever och föräldrar är positiva till de arbetssätt som har utvecklats.
              Uppföljning och utvärdering visar även att elevernas inflytande
              över studierna har ökat.
            </seg>
            <seg n="4ea7bbf6">
              Vi tycker att man ska låta försöket pågå hela försökstiden till
              2005. Men vi har absolut stärkts i uppfattningen att här behövs
              en förändring.
            </seg>
            <seg n="51947c4a">
              Vi anser också att man behöver skapa en flexibel skola på fler
              sätt än det här. Ett ytterligare sätt är en flexibel skolstart
              mellan sex och åtta år, anpassad efter varje individs behov och
              utvecklingsnivå. Det har flera talat om i dagens debatt. Det känns
              väldigt synd att vi inte har lyckats skapa en majoritet i den
              här frågan. Men vi kanske kan få anledning att återkomma till
              det.
            </seg>
            <seg n="467eb4e7">
              Herr talman! Slutligen vill jag säga något om entreprenader.
              Vi föreslår från Miljöpartiet i en reservation tillsammans med
              Moderaterna, Folkpartiet, Centern och Kristdemokraterna att det
              ska vara möjligt att ha utbildning i grundskola och gymnasium
              på entreprenad. Det är som jag ser det bara ett ytterligare sätt
              att pröva nya lösningar för en ännu större mångfald av driftsformer
              och pedagogik. Det kan möjliggöra att till exempel personal kan
              ta över och driva en skola, ett program eller en kurs.
            </seg>
            <seg n="d023981a">
              Det här kan ses som något slags mellanting mellan friskolor och
              kommunala skolor. Man kan på det här sättet få en större frihet.
              Samtidigt har kommunerna fortfarande en större styrningsmöjlighet
              än för friskolor. Man kan i upphandlingsförfarandet ställa de
              krav man vill. Kommunerna äger fortfarande frågan och bestämmer
              själva om de vill ha skolor på entreprenad och i så fall omfattning,
              kvalitetskrav och inriktning för dessa.
            </seg>
            <seg n="c06661e0">
              Det är som jag ser det, herr talman, mycket viktigt att det i
              en utveckling mot fler entreprenader sker en kompetensutveckling
              i kommunerna vad gäller den här typen av upphandlingar. Den tror
              jag visserligen hade behövts ändå. Redan i dag har man upphandling
              av till exempel vuxenutbildning och äldrevård.
            </seg>
            <seg n="bb8afb44">
              Vi föreslår i vår reservation ett tillkännagivande till regeringen
              i den här frågan. Då får regeringen återkomma till riksdagen med
              förslag på hur man ska förverkliga det här om det blir riksdagens
              beslut i morgon. Självklart ska regeringen om det är nödvändigt
              utreda det här på ett bra sätt för att belysa olika konsekvenser.
              Vi tycker att det är bra om vi har ett bra underlag och en konsekvensanalys
              som beslutsunderlag till riksdagen.
            </seg>
            <seg n="4edc53bd">
              Utbildningsministern har själv öppnat för att lägga gymnasieutbildning
              på entreprenad. Då borde det vara ganska lätt att föra in grundskolan
              i den processen.
            </seg>
            <seg n="4e644e3a">
              Herr talman! Miljöpartiet har en mängd yrkanden i de här två
              betänkandena. Men jag nöjer mig i dag med yrka bifall till reservation
              18 i UbU11, och i UbU12 yrkar jag bifall till reservation 25 samt
              reservation 40.
            </seg>
            <seg n="8df2526d">
              Om Lennart är tjatig igen kommer jag att svara på frågorna från
              lärarfacken.
            </seg>
          </u>
          <note type="speaker" n="6df69bb2">
            Anf. 143 INGER LUNDBERG (s):
          </note>
          <u who="unknown" xml:id="i-b67c192052b75ee6-0" n="70664871">
            <seg n="5f54f8bf">
              Herr talman! En bra skola för alla barn är den viktigaste insatsen
              för utveckling och för Sveriges framtid. Det säger både LO-ekonomen
              Dan Andersson och ekonomen Lars Calmfors i senaste numret av LO-tidningen.
              Det är inget nytt att en bra skola för alla barn ses som ett av
              de kraftfullaste instrumenten för att vårt land ska utvecklas.
            </seg>
            <seg n="a9844f12">
              Folkskolereformen lade grunden till 1900-talets stora svenska
              under. Senare har grundskolereformen och de successiva förändringarna
              av gymnasieskolan bidragit till Sveriges förmåga att ta vara på
              engagemang och begåvning hos de många.
            </seg>
            <seg n="d6ff4392">
              I dag smutskastar Sten Tolgfors och Axel Darvik den svenska skolan.
              Kanske finns det därför skäl att påminna om att högern från tid
              till annan har smutskastat den allmänna skolan, den förkättrade
              grundskola som fostrat så många världsledande forskare inom bio-
              och nanoteknik och som betytt så mycket för att många har kunnat
              vara med och utveckla vårt land.
            </seg>
            <seg n="ed86da1f">
              I dag är skolans roll för tillväxt och utveckling ett viktigt
              skäl till att insatser för att göra en bra skola ännu bättre står
              högt på regeringens dagordning.
            </seg>
            <seg n="c758e2f5">
              Men skolan är också något ännu större och djupare än så. Den
              är ett instrument för att ge varenda liten batting möjlighet att
              förverkliga sina drömmars längtan. Den är ett redskap för demokratin,
              och den är en viktig del av barndomen för alla tiotusentals små
              Arvidar, Linneor och Ahmetar som finns i vårt land.
            </seg>
            <seg n="d817f115">
              För en vecka sedan redovisade Skolverket en undersökning av elevers,
              lärares och allmänhetens attityder till den svenska skolan, som
              Inger Davidson nämnde i sin inledning. En liknande undersökning
              gjordes under den borgerliga regeringsperioden för tio år sedan.
              Vi kan känna stor glädje över att andelen elever som känner sig
              mycket engagerade i skolarbetet har ökat från 60 % till 86 %.
              Det är stort, herr talman.
            </seg>
            <seg n="24182e94">
              Bakom de torra siffrorna visas att den svenska skolan håller
              på att nå ett av sina viktigaste mål, att genomsyra eleverna med
              den lust att lära som är grunden för all inlärning och framgång
              i skolan.
            </seg>
            <seg n="9a1edb2f">
              Vi ser också att utvecklingssamtalen börjar få allt större betydelse
              och att både elever och lärare tycker att möjligheterna att få
              stöd till de elever som har särskilda behov har blivit större.
            </seg>
            <seg n="e635d5f6">
              Bakom uppgifterna att det har blivit lättare att få särskilt
              stöd finns den målmedvetna satsning som Wärnerssonpengarna står
              för. Fem nya miljarder satsas på att nå de elever som behöver
              skolan mest. Hittills har det betytt 8 500 fler lärare och andra
              viktiga tjänster till stöd för barnen. Lärartätheten har ökat
              markant. Så omsätts politiska beslut i skolans praktiska verklighet.
            </seg>
            <seg n="d01b59e2">
              Men visst finns det frågor i Skolverkets rapport som oroar. Även
              om antalet elever som känner sig mobbade eller trakasserade minskat
              är det fortfarande alldeles för många. Inget annat än nolltolerans
              är målet.
            </seg>
            <seg n="0d3fdfdc">
              Det är också allvarligt att både elever och lärare säger att
              grova ord och svordomar är vanliga i skolan och att många föräldrar
              oroas av hårda tag på en del högstadieskolor. I den politiska
              beredningen av en ny skollag som nu går i gång på allvar måste
              förutsättningarna för att skapa en god anda, trivsel och lust
              att lära spela en viktig roll.
            </seg>
            <seg n="35a3278c">
              Herr talman! Det är grundläggande att vi aldrig kan vara nöjda
              så länge den svenska skolan inte når målen för alla barn, även
              om vi kan vara stolta över att så många gör enastående fina resultat
              i vår skola.
            </seg>
            <seg n="a038603c">
              Det finns två övergripande teman för den svenska skolan i dag:
              kvalitet och likvärdighet. Det är de begreppen som ska prägla
              den nya skollagen.
            </seg>
            <seg n="ce6f214a">
              Den internationella PISA-undersökningen säger ett entydigt nej
              på frågan om att kvalitet och likvärdighet ska ses som två konkurrerande
              politiska mål. Tvärtom. Länder som Sverige och Finland, som inte
              sorterar barnen, presterar långt bättre än länder som har hållit
              fast vid det gamla parallellskolesystemet.
            </seg>
            <seg n="df6da6f3">
              Den sammanhållna skolan måste vara målet både nu och i framtiden.
              Barn och föräldrar måste kunna lita på närmaste skola. Resurserna
              ska fördelas efter elevernas behov. Vi har ett särskilt ansvar
              för de barn som växer upp i segregerade bostadsområden.
            </seg>
            <seg n="d066de1e">
              PISA-utredningen bekräftar också hur viktiga de läsfrämjande
              insatserna i skolan är. Engagemanget för läsning har en avgörande
              betydelse för elevernas framgångar, oavsett föräldrarnas utbildningsnivå.
              Det tar den svenska skolan fasta på.
            </seg>
            <seg n="c932053d">
              En framgångsfaktor för svensk skola är kombinationen av ett tydligt
              fokus på målen för skolan tillsammans med en hög grad av självstyre
              för de enskilda skolorna. Skolverket har fått en tydligare roll
              som granskande myndighet, och skolorna har fått i uppdrag att
              kvalitetssäkra sin verksamhet. Genom Skolverkets förändrade roll
              har vi fått en myndighet vars granskande arbete kan bli ett starkt
              stöd till elever, lärare och föräldrar. Den nya skolutvecklingsmyndigheten
              ska stötta och stimulera. Det gäller inte minst skolledarna, där
              den rektorsutbildning som många har efterlyst nu kommer till stånd.
            </seg>
            <seg n="e9a255f5">
              I varje län finns de regionala högskolorna som tar ett allt större
              ansvar för didaktisk forskning och samspel med enskilda skolor.
              Målet är att en bra skola ska bli ännu bättre och att successivt
              alltfler elever ska klara målen i både grund- och gymnasieskolan.
            </seg>
            <seg n="715b5907">
              Herr talman! Det är en sannskyldig flod av motioner som utskottet
              behandlar i de två betänkandena. Några motioner har lett till
              tydliga markeringar i skrivningarna. Det gäller inte minst kraven
              på ett nära och förtroendefullt samarbete mellan hem och skola
              eller önskemålen om att det ska finnas goda möjligheter till fysiska
              aktiviteter på skolorna. Många förslag är av den karaktären att
              de kommer att diskuteras på allvar när vi om en tid går till beslut
              om en ny skollag.
            </seg>
            <seg n="7142eca0">
              I mycket finns det ganska stor enighet. I annat är vi oense.
              Det gäller till exempel Folkpartiets förslag om att dela upp eleverna
              i olika grupper i grundskolan eller förslaget om att utan vidare
              analys fatta ett principbeslut om entreprenader i skolan. Det
              är anmärkningsvärt att borgerligheten och Miljöpartiet så oansvarigt
              vill driva igenom en fråga som på sikt kan få stora konsekvenser
              för både barn och lärare. Lärarnas egna organisationer är allvarligt
              oroade för att ett förhastat beslut om entreprenader kan äventyra
              både kvalitet och långsiktighet.
            </seg>
            <seg n="f06ae46a">
              Jag vädjar till de borgerliga och Miljöpartiet att ändå lyssna
              på de synpunkter som förs fram av lärarförbunden. Bakom dem står
              300 000 lärare.
            </seg>
            <seg n="e1767c49">
              Kanske var det en liten öppning när Sofia Larsen visade sig så
              okunnig om vad som faktiskt är sakläget när det gäller entreprenadfrågan
              att hon inte ens känner till att karaktärsämnena redan i dag kan
              läggas ut på entreprenad. Hon berörde inte att utbildningsministern
              har tillsatt en utredning som noga ska granska just möjligheterna,
              förutsättningarna och de praktiska effekterna av att eventuellt
              om det befinns vara rätt lägga ut kärnämnen på entreprenad i gymnasieskolan.
            </seg>
            <seg n="8c70d551">
              Vi socialdemokrater är inte heller beredda att fatta ett förhastat
              beslut om flexibel skolstart. Det är något som har föreslagits
              av flera partier och som bestämt avråds av Skolverket.
            </seg>
            <seg n="d34178ae">
              Sedan finns det mängder av andra förslag i betänkandena. Det
              är många av tankarna som finns i reservationerna som är både rara,
              trevliga och kloka. Men låt oss fundera. Ska vi reglera varenda
              punkt? Vill vi inte att skolorna ska tänka själva, att skolledningarna
              ska ta ett ansvar, att lärare, föräldrar och elever tillsammans
              ska forma skolan? Vi kanske inte ska reglera allt. Det är kanske
              klokt att vi har den självständigheten för den svenska skolan
              som är lite av dess adelsmärke.
            </seg>
            <seg n="8e3d99c6">
              Herr talman! Barnen är det viktigaste vi har för deras egen skull
              men också för att de inom sig bär framtidens möjligheter. Skolan
              ska vara i ständig utveckling och ständigt förnyas. Men ingen
              politiker får skjuta från höften när hon eller han hittar käcka
              förslag bland de tusentals motionsyrkanden som varje år kommer
              in till utbildningsutskottet.
            </seg>
          </u>
          <note n="f4bd32b1">
            Herr talman! Jag yrkar bifall till förslagen i UbU 11 och 12
            och avslag på samtliga reservationer.
          </note>
          <note type="speaker" n="8d5423b2">
            Anf. 144 STEN TOLGFORS (m) replik:
          </note>
          <u who="sten_tolgfors_5e6cfb" xml:id="i-3fd5f5f646b46f3f-1" n="a6b8851d">
            <seg n="3fea48d9">
              Herr talman! Inger Lundberg må hylla den socialdemokratiska trekvartsskolan.
              Vi säger att resultatet av skolpolitiken inte duger. Inger Lundberg
              må relativisera skolpolitikens uppgift. Vi gör det inte. Inger
              Lundberg må osynliggöra de 25 % av alla barn som aldrig når målen
              i grundskolan, men oj vad stolt hon är över skolans resultat.
              Inger Lundberg må negligera de över 10 % barn vars drömmar om
              den framtida utbildningen släcks i 16-årsåldern, men oj vad stolt
              hon är över skolpolitikens resultat. Dessa barn som aldrig når
              fram finns inte i de socialdemokratiska högtidstalen.
            </seg>
            <seg n="8fdf2873">
              Sverige har inte en likvärdig skola i dag. I den stad där Inger
              Lundberg själv kommer från varierar skolornas resultat mellan
              0 och ca 40 % underkända. Det är vad Inger Lundberg kallar en
              likvärdig skola. Jag delar inte Inger Lundbergs syn på den svenska
              trekvartsskolan.
            </seg>
            <seg n="9f79612d">
              Så till de olika lärarförbundens brev. Det intressanta är att
              varken Inger Lundberg eller någon tidigare talare har nämnt varför
              de är oroliga. Det står i sista meningen. De är rädda att detta
              ska tillmötesgå de kommunalråd av olika politisk färg som inget
              hellre vill än att med entreprenader som vapen bekämpa de fristående
              skolorna. Det är det de är rädda för. Det är socialdemokratiska
              kommunalråd.
            </seg>
            <seg n="e69de4aa">
              Yrkandet ingår i en moderat motion. Jag tycker alltid att det
              är kul när moderata motioner tillstyrks. I den finns också andra
              saker, till exempel rätt att välja skola för alla barn. Om Socialdemokraterna
              delar Lärarförbundets uppfattning och är rädd att det här ska
              användas för att inskränka valfriheten så bifall de moderata yrkanden
              om garanterad valfrihet för alla. Vi pratar om fri etablering.
              Om Socialdemokraterna är oroliga för att detta ska inskränka möjligheten
              att etablera skolor så bifall de moderata yrkandena om fri etablering.
              Vi pratar också om konkurrens på lika villkor och om utvärdering
              av alla skolor på lika villkor. Om Socialdemokraterna är rädda
              för att entreprenad på något vis ska inskränka detta så bifall
              de moderata yrkanden. Då slipper ni problemen. Det är det som
              lärarförbunden är rädda för.
            </seg>
          </u>
          <note type="speaker" n="01c50e7e">
            Anf. 145 INGER LUNDBERG (s) replik:
          </note>
          <u who="unknown" xml:id="i-b67c192052b75ee6-1" n="70664871">
            <seg n="3ae2fb27">
              Herr talman! Om det vore så väl att det är oss lärarförbunden
              är rädda för. Nej, de är rädda för slarv och ytlighet. Det är
              den typen av slarv och ytlighet som Sten Tolgfors redovisade när
              han läser deras skrivning. De påpekar för er att ni borde vara
              rädda för att kommunalråden kan ta entreprenaderna till intäkt
              för att minska trycket mot friskolorna. Men de påpekar att de
              är oroliga för att pris ska gå före kvalitet, att kontinuiteten
              ska försämras. De påpekar, Sten Tolgfors, att det är svårt att
              upphandla utveckling. Det är lätt att upphandla snöröjning, och
              det är lätt att upphandla konkreta ting. Men skolan är inte bara
              dessa konkreta ting. Det är också fråga om utveckling och förändring.
              De är oerhört rädda för att stora skolkoncerner ska ta över och
              styra det som lärare, rektorer och elever själva tar ansvar för
              i dag.
            </seg>
            <seg n="899b470d">
              Jag tycker att Sten Tolgfors i sin argumentation är djupt ohederlig.
              Han säger sig vara mycket oroad över situationen för de mest utsatta
              barnen. Men varför, Sten Tolgfors, föreslår ni moderater en neddragning
              på 5 miljarder kronor av resurserna till kommunerna, trots att
              ni vet att 45 % av kommunernas kostnader rör skolan? Ska vi nå
              alla dessa elever, varenda knatte, behöver vi satsa mer, inte
              mindre, pengar på skolan.
            </seg>
          </u>
          <note type="speaker" n="30216333">
            Anf. 146 STEN TOLGFORS (m) replik:
          </note>
          <u who="sten_tolgfors_5e6cfb" xml:id="i-3fd5f5f646b46f3f-2" n="a6b8851d">
            <seg n="b9426ef7">
              Herr talman! Inger Lundberg är välkommen tillbaka när Socialdemokraterna
              finns i närheten av det moderata budgetalternativet till skolan.
              Vi företräder en nationell skolpeng som hittills har omfattat
              ca 2 miljarder mer än Socialdemokraterna. Inte ens den grenen
              vinner ni. Däremot noterar jag att Inger Lundbergs stolthet över
              den svenska trekvartsskolan inte var lika stark i det här inlägget
              som i hennes tidigare inlägg.
            </seg>
            <seg n="598fe6d7">
              Låt mig titta lite mer på vad lärarförbunden säger: I dag kan
              eleven själv välja skola. Låt oss inte göra begränsningar i denna
              utveckling.
            </seg>
            <seg n="fa828aae">
              Utmärkt, säger jag, Inger Lundberg! Är du beredd att acceptera
              en lagförändring som garanterar varje barn rätten att välja skola?
            </seg>
            <seg n="627cde87">
              Man är rädd för risken att kommunens politiker väljer skola och
              pedagogisk inriktning åt eleverna. Det är också vad lärarförbunden
              säger.
            </seg>
            <seg n="5ffdd628">
              Utmärkt, säger jag, Inger Lundberg! Är du beredd att acceptera
              en lagförändring som gör att skolorna blir fria att själva välja
              sin pedagogiska inriktning och tar bort en del av kommunpolitikernas
              befogenheter att styra skolan?
            </seg>
            <seg n="95274bbf">
              Lärarförbunden skriver också: Risken är att kommunerna kommer
              att styra metoder och pedagogisk inriktning, och därmed skulle
              den professionella friheten inskränkas.
            </seg>
            <seg n="c6d73bc2">
              Utmärkt, säger jag, Inger Lundberg! Vi har yrkanden i detta betänkande
              som handlar om kommunala friskolor. Det är för övrigt två rektorer
              i Inger Lundbergs hemstad Örebro som vill få dra i gång kommunala
              friskolor. Är Inger Lundberg beredd att styra sådana förändringar
              som möjliggör detta? Det är ju vad lärarförbunden skriver.
            </seg>
            <seg n="b20fd572">
              Nu har vi hört flera talare från majoriteten upphöja detta brev
              till den absoluta sanningen om svensk skolpolitik. Där finns ett
              antal goda ansatser, som jag vet att Socialdemokraterna och Vänsterpartiet
              i dag avslår.
            </seg>
            <seg n="7565f801">
              Återigen: Är Inger Lundberg beredd att företräda en förändring
              av alla dessa saker och garantera valfriheten för elever, inte
              inskränka den, garantera etableringsfriheten för skolor, inte
              inskränka den, garantera villkor för friskolor, inte inskränka
              dem, samt ta initiativ till att kommunala friskolor ska få dra
              i gång där man tar till vara lärarnas och professionens pedagogiska
              kunskaper?
            </seg>
          </u>
          <note type="speaker" n="d34f6cbe">
            Anf. 147 INGER LUNDBERG (s) replik:
          </note>
          <u who="unknown" xml:id="i-b67c192052b75ee6-2" n="70664871">
            <seg n="eb89b106">
              Herr talman! Jag tror inte att det är någon hemlighet för Sten
              Tolgfors att vi säger bestämt nej till Moderaternas förslag om
              skolpeng. Skälet till att vi säger nej till det är att vi är övertygade
              om att det går ut över de barn som har det jobbigast i skolan,
              de barn som i dag går i skolor där relativt sett många barn har
              problem, de barn som kanske har begåvningsmässiga handikapp, de
              barn som har problem med sig hemifrån. Det är de barnen vi är
              rädda om, och det är därför vi säger bestämt nej till Moderaternas
              förslag om skolpeng.
            </seg>
            <seg n="2921a932">
              Sten Tolgfors påstår att Moderaterna har mer resurser till skolan.
              Han säger att han har en skolpeng som innehåller väldigt mycket
              pengar i framtiden. Jag vet inte hur den skolpengen är konstruerad.
              Jag tror knappast att Sten Tolgfors riktigt vet det. Men vad jag
              vet är att Moderaterna i årets budget hade 5 miljarder mindre
              till kommunernas verksamhet än vad regeringen tillsammans med
              stödpartierna hade. Fördelar man det på den andel som skolan är
              handlar det om ungefär 2 ½ miljard mindre till skolan.
            </seg>
            <seg n="eb6cd946">
              Kanske man ska säga om Moderaternas resurser till skolan ungefär
              som skalden sade en gång i tiden: Se framom henne dimman men bakom
              henne natt. Det är nattsvart när man tittar bakåt och ser vilka
              resurser Moderaterna har satsat på skolan. Det är allvarligt,
              för Moderaterna talar så väldigt mycket och så väldigt gott om
              de barn man ska satsa på men gör så oerhört lite för att nå rätt.
            </seg>
          </u>
          <note type="speaker" n="33ac255f">
            Anf. 148 INGER DAVIDSON (kd) replik:
          </note>
          <u who="unknown" xml:id="i-34faaf988d462f83-9" n="70664871">
            <seg n="97be0932">
              Herr talman! Ska vi reglera varenda punkt? frågar Inger Lundberg
              retoriskt. Det ska vi självfallet inte. Men Socialdemokraterna
              brukar inte vara så dåliga på att reglera allt möjligt.
            </seg>
            <seg n="c6722406">
              Låt mig ta en enda fråga, och det gäller skolket.
            </seg>
            <seg n="6add9fd2">
              Det är inte bara en utan väldigt många föräldrar som har blivit
              chockade när de plötsligt har fått meddelande om att studiebidragen
              för deras barn har dragits in på grund av att eleven under lång
              tid har skolkat utan att de har haft en aning om det. I andra
              fall har polisen hört av sig och berättat om snatteri eller något
              annat brott som har begåtts under skoltid, när föräldrarna har
              levt i föreställningen att barnen befinner sig i skolan därför
              att de har gått hemifrån på morgonen. Ingen från skolan har berättat
              för föräldrarna vad som är på gång, förrän det kanske redan är
              för sent.
            </seg>
            <seg n="e44dd0f0">
              Då har vi ett förslag om att skolan ska ha skyldighet att göra
              upp en plan och regler för hur det ska gå till vid skolk, hur
              man ska anmäla och hur föräldrarna ska få reda på det. Men det
              säger Socialdemokraterna nej till. Jag har väldigt svårt att begripa
              det. Min fråga är: Varför?
            </seg>
          </u>
          <note type="speaker" n="ca4c635e">
            Anf. 149 INGER LUNDBERG (s) replik:
          </note>
          <u who="unknown" xml:id="i-b67c192052b75ee6-3" n="70664871">
            <seg n="b8eb1d1e">
              Herr talman! I min inledning redogjorde jag för att det finns
              ett antal frågor som vi ska hantera i anslutning till Skollagskommittén
              och i ett sammanhang. Det kan finnas frågor som vi behöver reglera.
              Jag delar helt och hållet Inger Davidsons uppfattning att vi måste
              driva kampen mot skolket. Det är väldigt allvarligt när ett antal
              elever mer eller mindre tappar sin skolgång. Det är mycket allvarligt
              när föräldrarna inte har fått information om det.
            </seg>
            <seg n="36669f2f">
              Om Kristdemokraternas metod är den riktiga eller inte tycker
              jag är för tidigt att säga i dag. Jag skulle vilja gå igenom alla
              de remissyttranden som har kommit på Skollagskommitténs betänkande
              och gå på djupet i den här frågan. Det är viktigt att vi försöker
              föra en blocköverskridande dialog kring den här typen av frågor
              i anslutning till Skollagskommittén.
            </seg>
            <seg n="a6e6936b">
              Jag skulle vilja gå in på några andra frågor som har varit uppe
              och bland annat ställa en fråga till Inger Davidson. Ni har till
              och med en reservation till förmån för rektorsutbildning, även
              om det nu har startats en rektorsutbildning. Samtidigt prutar
              ni väldigt mycket pengar på Myndigheten för skolutveckling och
              skolutvecklingsanslaget. Jag har så svårt att förstå hur man å
              ena sidan kan säga att man vill satsa, som ni gör, och å andra
              sidan dra ned på de pengar som ska gå just till rektorsutbildning
              och den typen av satsningar. Det känns inte riktigt logiskt.
            </seg>
          </u>
          <note type="speaker" n="c1d3ad59">
            Anf. 150 INGER DAVIDSON (kd) replik:
          </note>
          <u who="unknown" xml:id="i-34faaf988d462f83-10" n="70664871">
            <seg n="7458164f">
              Herr talman! Jag tycker att riksdagen ofta får en väldigt liten
              roll i Socialdemokraternas värld. Där inväntar man hela tiden
              regeringsförslag. När det ligger utredningar framme, och där man
              kan ta reda på vad remissinstanserna har sagt och där man skulle
              kunna driva en linje från riksdagens håll som påverkar regeringen
              när den sedan ska lägga fram sitt förslag när det gäller Skollagskommittén,
              bara för att ta ett exempel avslås allt som kommer från oppositionen
              med hänvisning till att vi ska ta det när regeringen lägger fram
              sitt förslag. Det är att minska riksdagens roll till ett minimum.
              Där skulle jag önska att vi med gemensamma tag kunde lyfta upp
              riksdagens roll igen och att ni i majoriteten också vågade göra
              tydliga ställningstaganden inför ett beslut som regeringen ska
              ta i framtiden. Det vill jag gärna ha en kommentar till.
            </seg>
            <seg n="86073b78">
              Socialdemokraterna gör ofta stor sak av hur budgeten är utformad.
              Oftast är det riktat till Moderaterna, och i dag är det riktat
              till Kristdemokraterna också. Oftast beror det på att man inte
              riktigt har förstått hur vi har lagt vår budget. Det är ganska
              krångligt att sätta sig in i alla dessa poster och se var kommunanslagen
              ligger, hur mycket vi har lagt in i den generella påsen och så
              vidare.
            </seg>
            <seg n="f0f0b2ca">
              Det som Inger Lundberg står och påstår stämmer alltså inte. Därför
              tycker jag inte att vi behöver gå in på det. Annars kan jag gärna
              göra det, och beskriva exakt hur vi har avsatt mer pengar än Socialdemokraterna
              till kommunerna för att de ska kunna lägga pengar bland annat
              på skolan men också på andra viktiga områden.
            </seg>
            <seg n="b124be67">
              Får jag bara ställa en sista fråga: Delar Inger Lundberg den
              svartmålning som lärarfacken ger uttryck för i den skrivelse som
              de har skickat till oss? Det är ganska skrämmande när de skriver
              så här: I likhet med gamla tiders fattigauktioner, då den som
              bjöd lägst för barnen fick dem, kan dagens skola drabbas av krafter
              som sätter pris före kvalitet och omsorg om eleverna. Jag bara
              frågar: Står Inger Lundberg bakom denna skrämselpropaganda?
            </seg>
          </u>
          <note type="speaker" n="da1ff43a">
            Anf. 151 INGER LUNDBERG (s) replik:
          </note>
          <u who="unknown" xml:id="i-b67c192052b75ee6-4" n="70664871">
            <seg n="59e6c0fe">
              Herr talman! De som står bakom lärarförbundens skrivning är lärarförbunden.
              Jag tycker att vi har all anledning att känna respekt för lärarförbunden
              och lyssna på dem. Det är 300 000 lärare som står bakom dem, och
              de är allvarligt och uppriktigt oroade. Det är inte så att de
              till varje pris säger nej till entreprenader, men de är rädda
              för förhastade beslut.
            </seg>
            <seg n="b4aa1b9e">
              Jag måste säga att jag är förfärligt förvånad över att Inger
              Davidson gick och tog ett beslut om entreprenader dagen efter
              att vi hade varit på Lärarnas riksförbund, utan att ens ha väckt
              frågan med lärarnas organisationer.
            </seg>
            <seg n="fed5d5d9">
              Det finns allvarliga risker när det gäller entreprenader. Det
              är därför Thomas Östros har satt till en utredning som ska gå
              väldigt djupt och till exempel titta på konsekvenserna av offentliga
              upphandlingar och vad det betyder för lärarnas möjligheter till
              inflytande och liknande.
            </seg>
            <seg n="f87eb9c7">
              Inger Davidson ville inte alls tala om budgeten. Det kan jag
              förstå. Ni vill ju att staten nu ska göra ett uttalande om rektorsutbildningen,
              och det är staten som bekostar rektorsutbildningen. Om ni då sparar
              pengar på anslaget till rektorsutbildningen tycker jag att det
              med förlov sagt är ganska ologiskt, Inger Davidson. Jag kan inte
              hjälpa att jag tycker det.
            </seg>
            <seg n="286453fc">
              Jag kan också tycka att det är ganska ologiskt att ett parti
              som pratar så väldigt mycket om skolutveckling prutar 170 miljoner
              på det skolutvecklingsanslag som är på 200 miljoner.
            </seg>
          </u>
          <note type="speaker" n="eb7e40cc">
            Anf. 152 AXEL DARVIK (fp) replik:
          </note>
          <u who="axel_darvik_51b0b0" xml:id="i-0dc52246f3533324-2" n="7677eb6c">
            <seg n="79e31919">
              Herr talman! Inger Lundberg började med att ta ansats i den svenska
              skolan som producerat forskare i världsklass inom flera områden.
              Jag tycker att det är väldigt bra och väldigt roligt att veta
              att det är så. Men jag skulle ändå vilja fokusera på de elever
              som kanske behöver skolan mest, de elever som behöver mer stöd
              och hjälp i dag än vad de får. Det är ju de som är utgångspunkten
              i en liberal skolpolitik. Det kanske inte är de starka eleverna
              som man ska fokusera allra mest på.
            </seg>
            <seg n="96c8c5c2">
              Sverige är det land som satsar mest resurser av alla länder i
              världen på skolan. Ändå når man bara upp till medelmåttiga resultat.
              Sverige hamnar på sjunde plats vad gäller läsning och på tolfte
              plats vad gäller matematik. 59 % av dem som börjar på gymnasiet
              i dag når upp till gymnasieskolans mål. Det är alltså drygt 40
              % som inte når upp till gymnasieskolans mål. Jag skulle vilja
              veta vilka Inger Lundbergs slutsatser är av detta.
            </seg>
          </u>
          <note type="speaker" n="c6c23891">
            Anf. 153 INGER LUNDBERG (s) replik:
          </note>
          <u who="unknown" xml:id="i-b67c192052b75ee6-5" n="70664871">
            <seg n="e23ed963">
              Herr talman! Socialdemokratins slutsats är att vi ska fokusera
              på de elever som behöver skolan allra mest. Det är därför vi har
              gjort den kraftiga satsningen med Wärnerssonpengarna som börjar
              ge resultat ute i skolorna nu. Det gör vi därför att vi aldrig
              är nöjda.
            </seg>
            <seg n="323e9c43">
              Jag blir väldigt orolig när Axel Darvik svärtar ned den svenska
              skolan. Det kom nyligen ett resultat som visade att Sverige och
              Norge ligger i absolut topp när det gäller engelskundervisning.
              Vi har också sett oerhört fina resultat när det gäller läsning
              och hanteringen av modersmålet i den svenska skolan. Axel Darvik
              kan inte vara okunnig om att tyska och danska skolpolitiker kommit
              hit för att se vad som är framgångsrecepten i den svenska skolan.
            </seg>
            <seg n="194ac6a0">
              Vi får inte riva ned det som är bra i den svenska skolan. Däremot
              måste vi fokusera arbetet på att alla elever ska klara målen,
              för vi kan inte vara nöjda så länge ett antal elever inte klarar
              de väldigt höga mål vi ställer för den svenska skolan.
            </seg>
            <seg n="2b181ed2">
              Vi ska inte svika de elever som har det jobbigast, säger Axel
              Darvik. Men det är ju just det som Folkpartiet gör. Ni gör en
              uppdelning i allmän och särskild kurs för eleverna så att de elever
              som inte klarar sig riktigt bra i början på högstadiet kommer
              att komma efter, även om de skulle ha möjligheter att med en starkt
              individualiserad utbildning få det de behöver inför gymnasieskolan.
              Ni sviker IV-eleverna och vill inte till något pris se någon form
              av individinriktat program.
            </seg>
            <seg n="b543cf9a">
              Varför talar ni så mycket om de elever som har det jobbigt medan
              ni i praktiken sviker dem?
            </seg>
          </u>
          <note type="speaker" n="bd7ee024">
            Anf. 154 AXEL DARVIK (fp) replik:
          </note>
          <u who="axel_darvik_51b0b0" xml:id="i-0dc52246f3533324-3" n="7677eb6c">
            <seg n="9efa67cd">
              Herr talman! Socialdemokraterna är det parti som har skapat den
              utslagningsskola som vi har i dag. Till exempel är det bara 59
              % av gymnasieeleverna som når upp till målen.
            </seg>
            <seg n="54ff4f72">
              Vi vill se till att hjälpa de elever som behöver mer stöd och
              hjälp. Att utbilda nya speciallärare är ett exempel, ett annat
              är att sätta in stödinsatser tidigt med en tydlig utvärdering.
              När man upptäcker elever som behöver stöd och hjälp kan man sätta
              in tidiga hjälpinsatser.
            </seg>
            <seg n="629123e5">
              Det kan verka som att Socialdemokraterna med sin kravlöshet vill
              ha en snäll och trevlig skolpolitik, men det är den här kravlösheten
              som faktiskt har skapat den utslagningsskola som vi har. Även
              om det i ord kan verka trevligt är verkligheten betydligt råare
              och kallare, som vi ser, med många elever som slås ut i dag. Det
              är något som jag tycker att Inger Lundberg verkligen borde vara
              orolig för.
            </seg>
            <seg n="93d797f3">
              Tillbaka till min fråga som jag inte riktigt fick svar på. Det
              är nu ytterst medelmåttiga resultat i skolan med många elever
              som inte når upp till målen. Eftersom Sverige är det land som
              satsar mest av alla länder på skolan, måste man dra slutsatsen
              att det är något annat som har gått galet. Jag skulle vilja veta
              vilka slutsatser Inger Lundberg drar.
            </seg>
            <seg n="3aab7a7e">
              Inger Lundberg säger att jag står här och svartmålar svensk skola
              när jag pratar om PISA och OECD:s rapporter. Om det nu är så att
              hårda fakta är det som är svartmålning går det lite kalla kårar
              längs min ryggrad, för när man blundar för vetenskapliga rapporter
              tror jag att man är ganska illa ute. Det är inte någonting som
              hör en demokratisk debatt till.
            </seg>
          </u>
          <note type="speaker" n="6b982f8c">
            Anf. 155 INGER LUNDBERG (s) replik:
          </note>
          <u who="unknown" xml:id="i-b67c192052b75ee6-6" n="70664871">
            <seg n="308b05c0">
              Herr talman! Jag delar inte Axel Darviks bild av verkligheten.
              Det finns områden där vi behöver göra mer, till exempel i matematikämnet.
              Det hade Axel Darvik och jag en debatt om för en tid sedan. Men
              vad vill Axel Darvik göra där? Jo, han vill dela upp eleverna
              i allmän och särskild kurs. Vad är det för stöd? Det är ju att
              minska kraven på de elever som likaväl som andra elever behöver
              bra kunskaper i matematik.
            </seg>
            <seg n="b89c8c09">
              När vi vill utveckla den svenska skolan genom en förbättrad didaktik
              då satsar Socialdemokraterna tillsammans med nästan alla andra
              partier mycket kraftfullt på den utbildningsvetenskapliga forskningen.
              Vi gör det kopplat till Vetenskapsrådet. Vi gör det i tydliga
              skrivningar i regleringsbrevet till högskolorna. Men för ett parti
              är det här inte tillräckligt fint, och det är Folkpartiet, som
              säger nej till de här satsningarna. Folkpartiet är också det parti
              som gör de mest dramatiska nedskärningarna när det gäller utveckling
              av skolan.
            </seg>
            <seg n="9ea505ff">
              Ja, Axel Darvik, det talas väldigt mycket från Folkpartiets sida
              om den svenska skolan, men det görs tyvärr väldigt lite för de
              elever som behöver skolan bäst. Det tycker jag är synd.
            </seg>
          </u>
          <note type="speaker" n="9c38b414">
            Anf. 156 SOFIA LARSEN (c) replik:
          </note>
          <u who="sofia_larsen_d06afa" xml:id="i-aa5ce059774797de-2" n="c502e63c">
            <seg n="4f18a27c">
              Herr talman! Jag tyckte att det var rätt intressant att höra
              när Inger Lundberg höll sitt anförande i talarstolen. Jag tror
              att hon i vissa fall läste ur utskottstexten, men i vissa fall
              lät det som väldigt klara citat från några av reservanternas text
              men också från borgerlighetens motioner. Till exempel pratade
              Lundberg om lokal makt och om hur viktigt det är att människor
              ska kunna bestämma, och hon pratade om individuellt stöd och hjälp
              till alla barn. Hon sade också att hon ville ha en skola för alla.
              Sedan sade hon i och för sig att den svenska skolan är väldigt
              bra; vi får ju fram både bio- och nanoforskare. Jag tycker att
              skolan ska vara till för fler än bara bio- och nanoforskare, men
              det kanske vi kan diskutera en annan gång.
            </seg>
            <seg n="839d28d1">
              Vi i Centerpartiet allmänt har en annan syn på skolan och vill
              ha en annan typ av skola än den som Socialdemokraterna vill ha.
              Till exempel tog jag i mitt anförande upp flexibel skolstart.
              Jag är helt övertygad om att om barn får rätt stöd, rätt hjälp
              och rätt pedagogik från början kan det lösa många problem senare
              i skolan men också för eleven personligen. Därför föreslår vi
              en individuell skolstart som innebär att eleverna börjar i förskoleklass
              eller i grundskola vid lite olika ålder. Tror inte Inger Lundberg
              att det skulle bli bättre om ett barn fick börja skolan när det
              var moget både socialt och kunskapsmässigt? Det är min fråga.
            </seg>
          </u>
          <note type="speaker" n="838a4bc5">
            Anf. 157 INGER LUNDBERG (s) replik:
          </note>
          <u who="unknown" xml:id="i-b67c192052b75ee6-7" n="70664871">
            <seg n="d1b8a6dc">
              Herr talman! Jag vill först tacka Sofia Larsen. Jag tycker att
              det är en viktig markering att skolan har två uppgifter. Den har
              till uppgift att fostra dem som ska gå i spetsen inom olika områden
              och säkra att varenda liten knatte får del av en bra utbildning.
              Den allmänna skolan har kunnat förena stöd och bra utbildning
              till alla elever med möjlighet för dem som har speciella förutsättningar
              att förverkliga sig själva. Det är något som är väldigt fint i
              den svenska skolan.
            </seg>
            <seg n="6808b378">
              Jag tror att Sofia Larsen och jag i sak är väldigt överens om
              det målet för skolan. Jag tycker, när jag läser Centerns reservationer
              och skrivningar, att det finns mycket som förenar Socialdemokraterna
              och Centern och att det ibland måste vara ganska besvärligt för
              Centern att hamna i buren tillsammans med högerpartierna här i
              riksdagen.
            </seg>
            <seg n="44de7234">
              Vi socialdemokrater är också överens med Centern om att lokal
              makt och lokalt inflytande är oerhört viktigt och att vi ska ha
              ett nära samspel med föräldrar och elever i skolan. Men vi vill
              inte nu detaljreglera det här just för att Skollagskommittén kommer
              att komma med sitt omfattande betänkande.
            </seg>
            <seg n="1c5685b7">
              Då vill jag bara passa på att kommentera det som jag tappade
              bort när jag pratade med Inger Davidsson. Det finns skäl att fundera
              på, herr talman, om vi ska stampa lite tydligare ibland också
              från riksdagens sida. Å andra sidan vet vi att detta med att avvakta
              en sammanhållen utredning också gör att vi får mycket mer av en
              helhet än om vi fattar enstaka beslut i olika frågor.
            </seg>
            <seg n="eeb657f4">
              Flexibel skolstart är en intressant tanke. Men det är lite grann
              att skjuta från höften, Sofia Larsen, att säga att vi startar
              det nu när vi vet att det kan ge mycket stora konsekvenser på
              sikt när det gäller gymnasieskola och så. Vi får inte genomföra
              den här reformen, som kan få stora konsekvenser för eleverna på
              sikt, om vi inte vet ordentligt vad vi gör.
            </seg>
          </u>
          <note type="speaker" n="965bb948">
            Anf. 158 SOFIA LARSEN (c) replik:
          </note>
          <u who="sofia_larsen_d06afa" xml:id="i-aa5ce059774797de-3" n="c502e63c">
            <seg n="7701f8e5">
              Herr talman! Jag förstår, Inger Lundberg, att det är lockande
              att hoppa över gärdsgården och komma över till oss på den borgerliga
              sidan. Det är ju vi som står för nytänkandet. Det är vi som har
              de konkreta förslagen. Det är också vi som pushar på Socialdemokraterna.
              Det är väl många gånger tur att vi finns, så att Östros efter
              ett tag kan säga: Tack ska ni ha, nu kommer jag med ett nytt förslag.
              Senast var det treterminssystemet som han tog över från oss. Jag
              förstår att det kan vara lockande, och Inger Lundberg är välkommen
              någon gång att komma in på våra möten och se hur det fungerar
              när vi kommer med de här förslagen.
            </seg>
            <seg n="d850ab29">
              När det gäller flexibel skolstart är det, som vanligt från Socialdemokraternas
              sida, vänta och se som gäller. Man ska utreda, gärna i tio år
              och kanske ännu mer, för att se hur det fungerar innan man kan
              sjösätta något som helst. Från Skolverket har man samma syn. Man
              är väldigt rädd för flexibiliteten i sig. Det kan till exempel
              bli så att vi måste ändra på den stelbenta struktur som vi har
              i dag inom gymnasieskolan så att det blir flexibelt till och med
              där.
            </seg>
            <seg n="02624f72">
              Ja, men det är ju precis det vi vill! Vi vill att hela skolsystemet
              ska kunna vara flexibelt precis som de högre studierna. Det ska
              vara så att när det passar mig i livet ska jag kunna gå in. När
              jag har fått tillräckliga kunskaper går jag in i den högre utbildningen.
              Det ska också vara så att när jag är ett barn, och har nått en
              viss utveckling vad gäller kunskaper och socialt, ska jag kunna
              gå in i en förskoleklass eller i grundskolan. Jag har svårt att
              förstå att Socialdemokraterna inte vill se verkligheten som den
              är. Om den enskilde eleven får gå in när det passar, om den enskilde
              eleven får gå in i skolan på det sättet och få de möjligheter,
              det stöd och den hjälp som behövs, kan man underlätta för den
              eleven för lång tid framöver.
            </seg>
          </u>
          <note type="speaker" n="c92cd6dc">
            Anf. 159 INGER LUNDBERG (s) replik:
          </note>
          <u who="unknown" xml:id="i-b67c192052b75ee6-8" n="70664871">
            <seg n="49bfe969">
              Herr talman! Så där förfärligt mycket nytänkande och originella
              förslag kanske det inte finns bland Centerns reservationer. Däremot
              saknar de en del av de plumpar som finns i några andra partiers
              reservationer.
            </seg>
            <seg n="8e0428cb">
              När det gäller den här frågan om flexibel skolstart vill jag
              bara säga att det kanske är bra. Vi kanske ska prova det. Det
              kanske vore kul. Men någonting som är otroligt viktigt för skolan
              är att man ska förnya, man ska utveckla, men man ska inte experimentera
              med enskilda barn. Man ska inte säga: Låt de här ungarna börja
              så får vi se vad som kommer att hända på högstadiet, i gymnasieskolan
              och så. Det kanske går ihop. Det måste gå ihop, Sofia Larsen!
              Eleverna måste få en hel skolgång.
            </seg>
            <seg n="4b28d5eb">
              När Sofia Larsen pratar om flexibel skolstart blir jag riktigt
              tveksam. Då handlar det nästan om en sorts inmätningsmodell, där
              man ska kolla av: Nu är den här eleven mogen för att börja i november
              2005, eller i januari 2006. Hur ska vi mäta det? Det är väl ändå
              så att grunden för hela den svenska skolan ska vara att vi ska
              ha en individualiserad skola som möter varje elevs behov där eleven
              står oavsett vid vilken tidpunkt de börjar i skolan.
            </seg>
          </u>
          <note type="speaker" n="7edb78a0">
            Anf. 160 MIKAELA VALTERSSON (mp) replik:
          </note>
          <u who="mikaela_valtersson_1cc5d9" xml:id="i-9f42704dc6722d82-1" n="fb7a200c">
            <seg n="06d080d4">
              Herr talman! Jag skulle vilja ta upp frågan om entreprenader
              med Inger Lundberg igen. Du sade i ditt anförande att det här
              skulle kunna få stora negativa konsekvenser för barn, föräldrar
              och lärare. Jag skulle vilja att ni kunde precisera lite grann
              varför ni är så negativa till ytterligare mångfald. Och vad är
              det som tyder på att det skulle få negativa följder?
            </seg>
            <seg n="973391a3">
              Ni talar mycket i dag om de två lärarfackens skrivelse. Men om
              den inte hade råkat dimpa ned i brevlådan just nu hade ni kanske
              varit tvungna att tala om vad ni själva tycker. Så jag skulle
              vilja höra: Vad är det Socialdemokraterna tycker? Vad är ert vägande
              skäl för att det skulle vara en sådan avgörande skillnad? Man
              kan ju ha karaktärsämnen på entreprenad. Man kan också utreda
              om man ska ha kärnämnen i gymnasieskolan på entreprenad.
            </seg>
            <seg n="4ba60865">
              Även om du nu sade att utbildningsministern hade tagit ett initiativ
              för att man såg risker i att utreda entreprenad inom gymnasieskolan
              uppfattade jag nog Thomas Östros utspel som att han faktiskt såg
              möjligheter också. Så vad är den avgörande skillnaden med kärnämnen
              och grundskola jämfört med det som ni är beredda att göra?
            </seg>
          </u>
          <note type="speaker" n="27c2b715">
            Anf. 161 INGER LUNDBERG (s) replik:
          </note>
          <u who="unknown" xml:id="i-b67c192052b75ee6-9" n="70664871">
            <seg n="ff9cc9ca">
              Herr talman! Både jag och skolministen ser såväl risker som möjligheter
              med entreprenader på gymnasieskolan. Det är därför den här utredningen
              är tillsatt. Det finns fördelar, dem har Thomas Östros utvecklat,
              med att hålla samman de karaktärsämnen som nu är på entreprenad
              med kärnämnena och att utnyttja kompetens där.
            </seg>
            <seg n="4d9f0804">
              Men det finns också risker. En del av de här riskerna handlar
              om kontinuitet. Det är inte så att man upphandlar för evigt. Man
              måste naturligtvis gå ut med nya upphandlingar. Det gör att man
              kanske måste avvisa ett framgångsrikt koncept nästa gång för att
              man har en bättre prisbild på annat håll. Man kan inte till varje
              pris behålla en bra entreprenör om till exempel inte priset är
              det rätta.
            </seg>
            <seg n="166e0fb7">
              Det finns en risk för byråkratisering i samband med upphandling.
              Det är också så att skolan väldigt mycket handlar om utveckling.
              Det är inte bara som att upphandla en snöröjning, som jag pratade
              om förut. Det handlar de facto också om ett utvecklingsarbete
              som kan vara väldigt svårt att precisera och beskriva. Där kan
              jag ha respekt för att lärarfacken faktiskt är oroliga för att
              kommunerna skulle reglera detta för hårt i samband med en upphandling.
            </seg>
            <seg n="a1f0ae61">
              Jag säger inte att det här är alldeles omöjligt. Det har jag
              inte sagt. Jag tar inte de väldigt starka orden i min mun. Men
              jag varnar mycket starkt för det. Och jag tycker att det är totalt
              oansvarigt av Miljöpartiet att driva igenom ett principbeslut
              utan en ingående analys. För det är ju det Mikaela Valtersson
              vill göra.
            </seg>
          </u>
          <note type="speaker" n="a7379e96">
            Anf. 162 MIKAELA VALTERSSON (mp) replik:
          </note>
          <u who="mikaela_valtersson_1cc5d9" xml:id="i-9f42704dc6722d82-2" n="fb7a200c">
            <seg n="6fc046bb">
              Herr talman! Jag tror att Inger Lundberg vet lika väl som vi
              andra att ett tillkännagivande betyder att regeringen ska återkomma.
              Det kan man så klart göra efter att man har ett bättre underlag
              och har utrett frågan. Det finns det ingenting som hindrar.
            </seg>
            <seg n="f5642abc">
              Sedan är det klart att jag också har respekt för de två stora
              lärarfackens synpunkter, även om jag tror att det finns många
              farhågor där som inte alls behöver besannas. Men att det står
              300 000 lärare bakom tror jag är att ta i lite. Med all respekt
              för facket tror jag att det är 300 000 individer som är med i
              de här fackförbunden. Jag var själv medlem i LR tills för en månad
              sedan och känner mig inte alls representerad av det här brevet.
            </seg>
            <seg n="7180c8b5">
              Jag kan också känna en viss oro. Alla frågor har sina plus och
              minus. Den farhåga, eller den oro, som jag kan se gäller det som
              de pekar på i slutet av sitt brev, risken för att det kanske hämmar
              en friskoleutveckling. Jag har ändå tyckt att fördelarna överväger,
              och jag hoppas att det här i stället kommer att innebära att några
              av de hundra kommuner i Sverige som i dag inte har några friskolor
              alls åtminstone får ett annat alternativ som bidrar till en ökad
              mångfald.
            </seg>
          </u>
          <note type="speaker" n="8420b2ac">
            Anf. 163 INGER LUNDBERG (s) replik:
          </note>
          <u who="unknown" xml:id="i-65bfeded2178bbef-0" n="70664871">
            <seg n="e0e35a31">
              Herr talman! Jag blir väldigt bekymrad om det är en enda fråga
              i skrivelsen från lärarfacken som bekymrar Mikaela Valtersson.
              Den enda fråga som skulle bekymra Mikaela Valtersson är om det
              möjligen skulle hämma friskoleutvecklingen.
            </seg>
            <seg n="ccffd953">
              Det är inga andra synpunkter. Det är inte oron för kvalitet och
              omsorg om eleverna. Det är inte oro för kontinuitet, inte oro
              för byråkratisering, inte oro för att lärarnas ansvar beskärs.
              Det är bara oro för att det skulle kunna hämma friskoleutvecklingen.
            </seg>
            <seg n="bf9c2e89">
              Jag vet att Miljöpartiet är väldigt engagerat för friskolorna.
              Jag har stor respekt för det. Men som politiker kan vi inte ha
              som enda politiska mål att jobba för friskolorna. Vi har ändå
              den absolut övervägande delen av eleverna i den allmänna skolan.
            </seg>
            <seg n="1ad01a44">
              Som socialdemokrat vill jag ta ansvar för en bra undervisning
              och utbildning för barnen i friskolorna. Jag hade hoppats att
              Mikaela Valtersson ville ta ansvar för en bra omsorg för alla
              barn.
            </seg>
            <seg n="d9e31406">
              Jag vill också peka på att ni i er reservation markerar att detta
              är så bra därför att man kan få många små skolor. Man kan få lärare
              att ta över. Det kanske är så, men erfarenheterna från där man
              har upphandling inom sjukvård och äldreomsorg är att det snarare
              är de stora koncernerna som upphandlar, medan den småskaliga verksamheten
              slås ut.
            </seg>
            <seg n="744f2f53">
              Jag tror att man har mycket mer att vinna på att gå vidare på
              den väg Sten Tolgfors talade om, nämligen att hitta modeller med
              någon form av friskola inom ramen för den allmänna skolan.
            </seg>
            <seg n="5836a292">
              Det är ändå lite glädjande att Mikaela Valtersson sade att man
              ju kan ändra sig. Jag tolkar det så. Ni tar alltså ett principbeslut
              nu, och när regeringen återkommer kan Miljöpartiet ändra sig.
              Det är väl ett skönt besked till lärarorganisationer och andra
              som är oroade.
            </seg>
          </u>
          <note n="9237e989">
            Anf. 164 BIRGITTA SELLÉN (c):
          </note>
          <u who="unknown" xml:id="i-7d2f715b42ded070-0" n="70664871">
            <seg n="ad83a0c8">
              Herr talman! Folkhälsa är en fråga som i dag finns på så gott
              som alla människors läppar. Oron är stor över vad som ska hända
              med den ökade övervikten som påverkar människor på ett negativt
              sätt.
            </seg>
            <seg n="1f377c6d">
              I dag är det många elever som redan i grundskolan har problem
              med höfter och knän på grund av att de är överviktiga. Tonåringar
              får i dag operera diskbråck.
            </seg>
            <seg n="65d5e08a">
              Vad kommer övervikten att kosta samhället i framtiden? Därom
              behövs det forskning. Riksdagens utredningstjänst kan i dag inte
              ta fram dessa kostnader.
            </seg>
            <seg n="47b38845">
              Mycket görs från politiskt håll bland annat genom att regeringen
              har skrivit in i läroplanen att varje elev ska ha fysisk aktivitet
              minst 30 minuter varje dag.
            </seg>
            <seg n="61627a17">
              1 miljard kronor till Handslaget under mandatperioden är också
              ett steg i rätt riktning. De ska initiera samarbetet med skolorna.
              Riksidrottsförbundet som ansvarar för Handslaget kommer med all
              säkerhet att kunna presentera många goda exempel när projektet
              är slut. Det är för övrigt ett projekt som jag hoppas kommer att
              permanentas.
            </seg>
            <seg n="b1180ea0">
              Centerpartiet har i sin motion pekat på att det behövs ett handlingsprogram
              för att stimulera skolornas arbete för att eleverna ska bli mer
              aktiva. Det händer väldigt mycket positivt i våra skolor. Många
              skolor har infört en halvtimmes promenad varje dag, som till exempel
              i Jan Björkmans hemkommun Olofström.
            </seg>
            <seg n="ab72ea4a">
              Det är en bra aktivitet, men risken finns att det i längden kan
              bli lite enformigt. Därför anser Centerpartiet att det behövs
              ett handlingsprogram där goda exempel skrivs ned. Ett sådant program
              kan ge hjälp till personal inom skolans värld. Bunkefloprojektet
              är välkänt, men det finns andra bra exempel. Hur ska man annars
              få en spridning av till exempel den studie som har gjorts i mitt
              hemlän av studenter vid Umeå universitet?
            </seg>
            <seg n="b2dd8acf">
              Den visar att grundskolorna har i genomsnitt två timmar idrott
              och hälsa per vecka. Man har lekbetonade aktiviteter där alla
              oavsett förmåga och kunskap får vara med. Den visar att närmiljön
              är viktig för aktiviteterna och att man kan ha geografilektion
              ute i naturen och stega upp kartor och så vidare.
            </seg>
            <seg n="506710af">
              Centerpartiet talar om hur viktigt det är att slopa timplanen
              i alla skolor för att öppna för mer handlingskraft. Utskottet
              och regeringen får skriva hur mycket fint man vill om att läroplanen
              ger handlingsfrihet. I praktiken blir det en låsning i skolans
              verksamhet när det finns en timplan som dirigerar antal undervisningstimmar
              i olika ämnen.
            </seg>
            <seg n="807a00b4">
              Med slopad timplan kan idrottslektionerna utnyttjas för en kombination
              av rörelse och inlärning. De kan utnyttjas exempelvis inom matematik
              genom att man mäter hopp, tar tider och räknar ut medellängd på
              hopp.
            </seg>
            <seg n="7c7225a5">
              Rörelse är också bevisligen bra för att motverka stress. Kraven
              på att prestera och nå mål är väldigt stressframkallande för eleverna.
              Mobbning och ätstörningar är andra områden som på ett naturligt
              sätt vävs in i undervisningen i idrott och hälsa.
            </seg>
            <seg n="440765c7">
              Jag vill också säga några ord om kultur i skolan. Under 1990-talet
              har vi kunnat se hur nedskärningar i skolan har lett till mindre
              kulturell verksamhet i skolorna. Kultur är viktigt för varje människa.
              Folkhälsan förbättras om man har tillgång till kultur. Det finns
              forskning som klart och tydligt visar på det. Kulturutskottet
              fick det belyst under den fina forskningsdagen tidigare i år.
            </seg>
            <seg n="a7fffaae">
              Det behöver erbjudas mycket kultur för barn redan i förskolan
              och grundskolan. Jag är väl medveten om att det är en kommunal
              angelägenhet, men det är på sin plats att vi från riksdagen lyfter
              frågan för att belysa vikten av kultur. Musik, bild och drama
              är exempel på kultur som kan vävas in i olika ämnen. Det underlättas
              om timplanen tas bort.
            </seg>
            <seg n="6944b808">
              Avslutningsvis vill jag säga det som redan sagts i debatten:
              Skolan är faktiskt till för barnen. Därför måste det finnas en
              skola som passar för alla elever en flexibel skola. Elever födda
              den 1 januari 2003 eller den 31 december 2003 har självklart olika
              mognad hösten 2010.
            </seg>
            <seg n="4b394b0c">
              Torsten Lindström
            </seg>
            <seg n="4b394b0c">
              Torsten Lindström
            </seg>
          </u>
          <note n="2161990d">
            Herr talman! Jag yrkar bifall till reservation 14 under punkt
            12 i UbU 11.
          </note>
          <note n="544c69f7">
            Överläggningen var härmed avslutad.
          </note>
          <note n="0c01f621">
            15 § Bordläggning
          </note>
          <note n="b1fbf4b9">
            Anmäldes och bordlades
          </note>
          <note n="fc4360f7">
            16 § Anmälan om interpellationer
          </note>
          <note n="59bc82a0">
            Anmäldes att följande interpellationer framställts
          </note>
          <note n="b1dcc0b4">
            den 21 april
          </note>
          <note n="53c6165a">
            Hillevi Engström
          </note>
          <note n="0401471f">
            Krister Örnfjäder
          </note>
          <note n="a3b05ec8">
            Interpellationerna redovisas i bilaga som fogats till riksdagens
            snabbprotokoll tisdagen den 27 april.
          </note>
          <note n="aad3ad1d">
            17 § Anmälan om frågor för skriftliga svar
          </note>
          <note n="aa86472a">
            Anmäldes att följande frågor för skriftliga svar framställts
          </note>
          <note n="b1dcc0b4">
            den 21 april
          </note>
          <note n="98e2bae5">
            Anita Brodén
          </note>
          <note n="b42660c6">
            Sten Tolgfors
          </note>
          <note n="fdff1776">
            Carina Hägg
          </note>
          <note n="a0572852">
            Gustav Fridolin
          </note>
          <note n="98e2bae5">
            Anita Brodén
          </note>
          <note n="562b44fa">
            Rolf Olsson
          </note>
          <note n="ebf7e052">
            Soft air guns
          </note>
          <note n="6ca78886">
            Kerstin Kristiansson Karlstedt
          </note>
          <note n="64890470">
            Frågorna redovisas i bilaga som fogats till riksdagens snabbprotokoll
            tisdagen den 27 april.
          </note>
          <note n="a486dedb">
            18 § Anmälan om skriftliga svar på frågor
          </note>
          <note n="14e8061b">
            Anmäldes att skriftliga svar på följande frågor inkommit
          </note>
          <note n="b1dcc0b4">
            den 21 april
          </note>
          <note n="4a30ae02">
            Karin Svensson Smith
          </note>
          <note n="207b3d8e">
            Åsa Torstensson
          </note>
          <note n="318003d5">
            Jan Emanuel Johansson
          </note>
          <note n="6d9957f9">
            Niclas Lindberg
          </note>
          <note n="fdff1776">
            Carina Hägg
          </note>
          <note n="236ab6a6">
            Henrik S Järrel
          </note>
          <note n="82b514b5">
            Kenneth Johansson
          </note>
          <note n="86a34127">
            Rolf Gunnarsson
          </note>
          <note n="7b76abe4">
            Sonja Fransson
          </note>
          <note n="a38d739f">
            Gudrun Schyman
          </note>
          <note n="4b52d369">
            Berit Jóhannesson
          </note>
          <note n="4b52d369">
            Berit Jóhannesson
          </note>
          <note n="b0b3bebe">
            Ulf Sjösten
          </note>
          <note n="67cd874c">
            Owe Hellberg
          </note>
          <note n="ef4104c4">
            Lars Gustafsson
          </note>
          <note n="0676cd16">
            Svaren redovisas i bilaga som fogats till riksdagens snabbprotokoll
            tisdagen den 27 april.
          </note>
          <note n="17a2fffa">
            19 § Kammaren åtskildes kl. 17.47.
          </note>
          <note n="3bcee2f4">
            Förhandlingarna leddes
          </note>
          <note n="b172e19c">
            /Monica Gustafson
          </note>
        </div>
      </body>
    </text>
  </TEI>
</teiCorpus>
