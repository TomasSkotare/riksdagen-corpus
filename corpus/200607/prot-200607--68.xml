<?xml version='1.0' encoding='utf-8'?>
<teiCorpus xmlns="http://www.tei-c.org/ns/1.0">
  <teiHeader>
    <fileDesc>
      <titleStmt>
        <title>Riksdagens protocols 2006</title>
      </titleStmt>
      <editionStmt>
        <edition>0.1.0</edition>
      </editionStmt>
      <publicationStmt>
        <authority>National Library of Sweden and the WESTAC project</authority>
      </publicationStmt>
      <sourceDesc>
        <bibl>
          <title>Riksdagens protocols 2006</title>
        </bibl>
      </sourceDesc>
    </fileDesc>
    <encodingDesc>
      <editorialDecl>
        <correction>
          <p>Some data curation was done. It is documented in db/curation/instances</p>
        </correction>
      </editorialDecl>
    </encodingDesc>
  </teiHeader>
  <TEI>
    <teiHeader>
      <fileDesc>
        <titleStmt>
          <title>Protokoll</title>
        </titleStmt>
        <publicationStmt>
          <authority>N/A</authority>
        </publicationStmt>
        <sourceDesc>
          <bibl>
            <title>Protokoll</title>
          </bibl>
        </sourceDesc>
      </fileDesc>
      <encodingDesc>
        <editorialDecl>
          <correction>
            <p>No correction of source texts was performed.</p>
          </correction>
        </editorialDecl>
      </encodingDesc>
    </teiHeader>
    <text>
      <front>
        <div type="preface">
          <head>prot-200607--68</head>
          <docDate when="2006-02-27">2006-02-27</docDate>
        </div>
      </front>
      <body>
        <div>
          <note n="b48e676e">
            ﻿
          </note>
          <note n="4ed07a28">
            Riksdagens protokoll
          </note>
          <note n="b2c83818">
            2006/07:68
          </note>
          <note type="date" n="6f5dd4e0">
            Tisdagen den 27 februari
          </note>
          <note n="7694b2a5">
            Kl. 13:30 - 21:00
          </note>
          <note n="69125ba0">
            1 § Justering av protokoll
          </note>
          <note n="0a6a4a17">
            Justerades protokollet för den 21 februari.
          </note>
          <note n="ba4294d4">
            2 § Anmälan om fördröjda svar på interpellationer
          </note>
          <note n="a095f5bb">
            Till riksdagen hade inkommit följande skrivelser:
          </note>
          <note n="11d60c24">
            Interpellation 2006/07:311
          </note>
          <note n="5f62f0c0">
            Interpellation 2006/07:311 Minskat engagemang för unga arbetslösa
          </note>
          <note n="30c4ea6a">
            Interpellationen kommer att besvaras tisdagen den 27 mars 2007.
          </note>
          <note n="d840fb51">
            Skälet till dröjsmålet är tjänsteresor.
          </note>
          <note n="f02de05d">
            Karin Renman
          </note>
          <note n="3562ac2b">
            Interpellation 2006/07:325
          </note>
          <note n="4a4e7af2">
            Interpellation 2006/07:325 Konstnärers ersättning vid utställningsuppdrag
          </note>
          <note n="902a0035">
            Interpellationen kommer att besvaras måndagen den 26 mars 2007.
          </note>
          <note n="04480a89">
            Skälet till dröjsmålet är stor arbetsbörda.
          </note>
          <note n="b53375c8">
            Lena Adelsohn Liljeroth
          </note>
          <note n="c52941c7">
            3 § Svar på interpellation 2006/07:272 om mångfald i statliga
            bolag och myndigheter
          </note>
          <note type="speaker" n="16c3eeeb">
            Anf. 1 Näringsminister MAUD OLOFSSON (c):
          </note>
          <u who="maud_olofsson_73732a" xml:id="i-be3721c7851594a9-0" n="aad2828a">
            <seg n="377d9594">
              Herr talman! Luciano Astudillo har frågat mig vad jag avser att
              göra för att öka mångfalden i de statligt ägda bolagen och styrelserna.
              Frågan är ställd mot bakgrund av bland annat en artikel i SvD
              Näringsliv i november 2006 och en tidigare ställd fråga till integrationsminister
              Nyamko Sabuni i december 2006.
            </seg>
            <seg n="915350ba">
              Jag vill börja med att säga att arbetet med jämställdhets- och
              mångfaldsfrågor är såväl självklart som viktigt för den här regeringen.
              Och det gäller i alla verksamheter, såväl privata som statligt
              ägda företag eller för den delen myndigheter.
            </seg>
            <seg n="9575db7b">
              Precis som vi behöver ta till vara både kvinnors och mäns kompetens
              i styrelser och ledningsgrupper behöver vi också personer med
              olika erfarenhet och bakgrund. Det tjänar vi alla på, både ur
              ett affärs- och kompetensperspektiv.
            </seg>
            <seg n="275143dc">
              När vi rekryterar ledamöter till våra statligt ägda bolags styrelser
              utgår vi från en bred rekryteringsbas som omfattar kvinnor, män,
              personer i olika åldrar och även personer med utomnordisk bakgrund.
              Vi tror nämligen att om man utgår från varje bolags behov att
              få fram kompetenta styrelser så är det en överlevnadsfråga att
              få en bra och balanserad sammansättning av ledamöterna.
            </seg>
            <seg n="02f6ae43">
              I arbetet med mångfaldsfrågor har vi alla ett ansvar. I de statligt
              ägda företagen är det styrelsernas ansvar att företagen arbetar
              med frågor som denna. Just därför är det också viktigt att styrelserna
              har kompetens för att ta ansvar för företagens arbete på detta
              område. Alla har ett ansvar. Det är min bestämda uppfattning att
              den förra regeringen lämnade mycket ogjort på detta område och
              att det finns mycket att förbättra.
            </seg>
            <seg n="791a5774">
              Jag är övertygad om att vi genom att vara medvetna om mångfaldsaspekten
              och genom att utgå från en bred rekryteringsbas med kompetens
              som ledstjärna kommer att nå en bra bit på vägen i detta arbete.
              Precis som Luciano Astudillo vänder jag mig mot kvotering eller
              att för den delen på annat sätt sätta etiketter på individer,
              eftersom jag tror att det skulle motverka utvecklingen.
            </seg>
          </u>
          <note type="speaker" n="43c8bf3c">
            Anf. 2 LUCIANO ASTUDILLO (s):
          </note>
          <u who="luciano_astudillo_f8d3ee" xml:id="i-e8990b2f9c238aac-0" n="26c00054">
            <seg n="2147fa80">
              Herr talman! Jag hade hoppats att Maud Olofsson skulle komma
              med en handlingsplan för hur mångfalden ska öka i våra statliga
              bolag och myndigheter med tanke på att statsrådet redan den 28
              november förra året i Svenska Dagbladet var väldigt tydlig och
              poängterade vikten av de här frågorna. Men uppenbarligen är utförsäljningen
              av de gemensamt ägda bolagen mycket viktigare än att ha en färdig
              strategi för hur det ska gå till att öka den etniska mångfalden.
              Där finns inte en konkret tanke än.
            </seg>
            <seg n="e50f4d6b">
              Svaret jag har fått av statsrådet är ett icke-svar. Det är allmänt
              hållna resonemang om vikten av jämställdhet och mångfald. Det
              är till intet förpliktande resonemang om bredare rekryteringsbas
              och en betoning på att behovet av mångfald i statliga bolag och
              myndigheter är allas ansvar.
            </seg>
            <seg n="b824b61c">
              Nej, Maud Olofsson, just den uppgiften, att försäkra sig om att
              de statliga bolagen och myndigheterna präglas av mångfald är inte
              allas ansvar. Det är Maud Olofssons och den sittande regeringens
              ansvar.
            </seg>
            <seg n="fdfd8008">
              För det första hoppas jag att Maud Olofsson och jag kan vara
              överens om grundanalysen. Mångfalden ger många möjligheter och
              mer därtill. Bolag och myndigheter måste bättre spegla samhället
              de verkar i för att ha bättre förståelse för kunder och medborgare.
              Bolag därför att de på sikt ska kunna hävda sig i den globala
              konkurrens vi ser framför oss, och myndigheter därför att de ska
              fatta proffsigare beslut som bättre tar hänsyn till det nya Sverige
              vi lever i.
            </seg>
            <seg n="5663ace7">
              Det handlar alltså om en bredare kompetens än den som oftast
              finns i dag. Men det handlar också om image och legitimitet, där
              staten kan och bör gå före och vara en förebild. Är vi överens
              om denna grundsyn, Maud Olofsson? Allt annat är defensivt.
            </seg>
            <seg n="8bbe0f83">
              För det andra hoppas jag att Maud Olofsson har förstått att Sverige
              har förändrats. Andelen svenskar med rötter i andra länder har
              ökat. Så mycket som 1,2 miljoner är födda utomlands. År 2004 genomförde
              kommunikationsbyrån Veritas en studie som visade att denna grupp
              man ska akta sig för att prata om grupper, men ändå hade en samlad
              köpkraft på 18 miljarder kronor i det här landet.
            </seg>
            <seg n="e6bc21e3">
              Herr talman! Jag har verkligen försökt få en bild av hur den
              nya regeringen jobbar med denna så viktiga fråga. Lars Erik Fredriksson,
              ämnessakkunnig vid Näringsdepartementets enhet för statligt ägda
              bolag, uppskattar att det är ca 10 procent av ledamöterna i styrelserna
              som har utländsk bakgrund. Uppgiften är dock inte baserad på någon
              översyn av ledamöterna. Det innebär att definitionen utländsk
              bakgrund också är oklar. Vidare har flertalet av dessa personer
              nordisk bakgrund, säger Lars Erik Fredriksson. Och i princip inga
              ledamöter har utomeuropeisk bakgrund.
            </seg>
            <seg n="22ec5cca">
              Claes Lindgren, chef för Finansdepartementets enhet för statlig
              arbetsgivarpolitik, säger att det i Regeringskansliet inte finns
              någon samordning av uppgifter om vilka personer som ska sitta
              i myndigheternas styrelser. Inte heller Arbetsgivarverket, som
              publicerar en årlig rapport om andelen statsanställda med utländsk
              bakgrund, eller Verva, som nyligen delrapporterat ett regeringsuppdrag
              som syftar till att utveckla myndigheternas arbete med att öka
              den etniska mångfalden, har någon uppfattning om hur det ser ut
              när det gäller personer med utländsk bakgrund i myndigheterna.
            </seg>
            <seg n="ab9fd529">
              Den nya regeringen har ingen uppföljning, ingen samordning. Maud
              Olofsson tycker att frågan är viktig men vägleds bara av gissningar
              och uppskattningar.
            </seg>
          </u>
          <note type="speaker" n="0eb93c76">
            Anf. 3 JASENKO OMANOVIC (s):
          </note>
          <u who="unknown" xml:id="i-6a68b5f551a77905-0" n="714811be">
            <seg n="3af557e4">
              Herr talman! Näringsminister Maud Olofsson svarar med att alla
              har ett ansvar, att alla vi som medborgare i landet har ett ansvar.
              Men jag tycker att näringsministern ska gå i bräschen och ha ett
              mycket större ansvar än alla andra i landet.
            </seg>
            <seg n="c7eb5d79">
              I just den artikel i Svenska Dagbladet som Luciano åberopar stod
              det också att i de 24 största statliga bolagen med 187 styrelseledamöter
              har 2 ledamöter utomnordisk bakgrund. Samma sak gäller ledningsgruppen
              i samma bolag. Det är 3 av 183.
            </seg>
            <seg n="6cc84333">
              Då säger näringsministern att det inte räcker att sätta upp höga
              mål utan att det gäller att utvärdera också. Det här var i november
              i fjol. Jag undrar: Har man tittat på hur det privata näringslivet
              sköter det här?
            </seg>
            <seg n="0c408418">
              Den köpkraft som Luciano nämnde nyss finns hos personer med utländsk
              bakgrund i det här landet. Företagen i landet har sett att de
              kan ha nytta av den köpkraften. Där kan de få större marknadsandelar.
              I en del bolag har man i styrelsen tagit in ledamöter med utländsk
              bakgrund för att se hur man kan ta till sig de här marknadsandelarna.
              Hur kan man vinna de här marknadsandelarna?
            </seg>
            <seg n="97c1463f">
              Jag undrar vad staten vill. Vilken målsättning har staten? Alliansen
              säger ofta att man har fått mandat av medborgarna för fyra år
              framåt. Hur tänker man använda mandatet i just den frågan? Statliga
              myndigheter har kunder som är invandrare med ursprung i ett annat
              land, men de representeras av bara två personer i statliga bolag
              och styrelser.
            </seg>
            <seg n="b1adeea7">
              Vi ska alla ta vårt ansvar. Det gör man på många ställen. Men
              hur tänker näringsministern ta sitt ansvar? Alliansen säger ofta
              att medborgarna har gett regeringen ett mandat. Hur tänker regeringen
              ta sitt ansvar? Vilken målsättning har näringsministern?
            </seg>
          </u>
          <note type="speaker" n="29808c4e">
            Anf. 4 HILLEVI LARSSON (s):
          </note>
          <u who="hillevi_larsson_9ae9e2" xml:id="i-95cefd56ce0f3768-0" n="1f2c9071">
            <seg n="e1d6333a">
              Herr talman! Det är en viktig debatt. Den handlar om vilka signaler
              vi sänder ut. Vi har kunnat se att kvinnors representation i bolagsstyrelser
              har varit dålig, men ju mer vi har diskuterat frågorna och ställt
              krav från offentligt håll på att kvinnoandelen måste öka desto
              mer har vi sett att det har blivit en förändring. Den är fortfarande
              för liten, men ändock.
            </seg>
            <seg n="b6aba20f">
              Det är samma sak på det här området. Om vi säger att vi lämnar
              över till företagsstyrelserna själva att diskutera frågan tror
              jag tyvärr inte att vi kommer att se några större förändringar.
              Det viktiga är vilken signal vi sänder ut från offentligt håll.
              Det är också märkligt att vi ställer krav på företagen om vi inte
              ens själva lever upp till kraven. I de statliga bolagen och de
              statliga styrelserna kan vi själva styra över representanterna
              och se till att även människor med utländsk bakgrund tas in. Det
              är i dag en otroligt låg andel även på det området.
            </seg>
            <seg n="682f2ae6">
              Det handlar dels om att ta vara på den kompetens som finns givetvis
              finns det kompetens i alla grupper dels även om att sända ut signaler
              till övriga samhället och övriga företagsstyrelser. För både kvinnor
              och människor med invandrarbakgrund kan vi se att ju högre upp
              vi kommer i hierarkierna på chefsnivå och styrelsenivå desto färre
              är de. Därför vill jag ha ett bredare perspektiv för att även
              diskutera kvinno- och invandrarrepresentation i samma sammanhang.
            </seg>
            <seg n="b67fd02c">
              Det handlar om samma grundläggande problem. Det handlar om diskriminering,
              och det handlar om stora grupper som utestängs. Ytterst handlar
              det om kompetens. Vi har tidigare haft en diskussion om social
              snedrekrytering till högskolor och universitet. Det skadar hela
              samhället när grupper konsekvent utestängs. Det är faktiskt bra
              för alla att folk har chans att vara med och påverka.
            </seg>
            <seg n="ea6860c8">
              Man kan inte avsvära sig ansvaret i den här frågan. Staten har
              ett stort ansvar och har möjligheter att påverka i de statliga
              styrelserna och bolagen. När det gäller andra företag kan staten
              så klart ställa krav, men här har vi en direkt möjlighet att göra
              något. Jag hoppas verkligen att det också görs.
            </seg>
          </u>
          <note type="speaker" n="70a1a715">
            Anf. 5 Näringsminister MAUD OLOFSSON (c):
          </note>
          <u who="maud_olofsson_73732a" xml:id="i-be3721c7851594a9-1" n="aad2828a">
            <seg n="99fa7af9">
              Herr talman! Jag tycker att det här är en bra interpellation,
              och det är en bra debatt.
            </seg>
            <seg n="d0ed84f4">
              Vi tog över för fem månader sedan. Då blev jag ytterst ansvarig
              för de statliga bolagen, och frågan gäller ju dem. Jag kan inte
              säga att jag är särskilt imponerad av tolv års socialdemokratiskt
              maktinnehav. De resultat och de beräkningar som ni refererar till
              är från den tid då Socialdemokraterna har suttit i regeringsställning.
              Det är inte särskilt imponerande. Jag medger att det inte är alldeles
              enkelt. Vi som har jobbat länge med frågan om kvinnlig representation
              vet hur tufft det har varit.
            </seg>
            <seg n="c3f434b8">
              När jag tillträdde bestämde jag mig för att vi skulle gå igenom
              alla statliga bolag och att vi skulle gå igenom den kompetensprofil
              som behövs för bolagen. Där finns etnisk bakgrund som en del i
              den kompetensprofilen. Jag håller med om diskussionen. Detta behövs
              inte för att det är rättvist. Det har inte med det att göra. Detta
              har att göra med att bolagen verkar på en marknad där kunderna
              är människor av olika kön, ålder och etnisk bakgrund. Jag har
              sagt till mina styrelser vid styrelseutbildningar att de måste
              se på detta med de ögonen.
            </seg>
            <seg n="b19daa43">
              Jag tillsätter styrelserna. Det är mitt ansvar. Jag tillsätter
              generaldirektörer i de statliga verk som jag ansvarar för. Jag
              tillsätter inte ledningsgrupper vare sig i bolag eller i statliga
              verk. Det är viktigt. Däremot kommunicerar jag med dem om vad
              det är de ska ha för ögonen.
            </seg>
            <seg n="17b4cc17">
              Det är också viktigt att se att det inte bara handlar om köpkraft
              hos människor med utländsk bakgrund som finns i Sverige. LKAB
              verkar på en global marknad. Det gäller också till exempel Vattenfall
              och flera andra. De finns på en global marknad. Om vi inte känner
              till den marknaden, om vi inte har kulturell kunskap, affärskunskap
              eller de andra delarna, blir inte bolagen tillräckligt effektiva.
              Den argumentationen fungerar väl.
            </seg>
            <seg n="6452765f">
              Nu säger man att det här var ett till intet förpliktande svar.
              Men för mig är det det. Jag tänker inte acceptera att det ser
              ut som det gör utan jag kommer att jobba aktivt för att ändra
              detta. Men det är inte av rättviseskäl utan för att vi behöver
              den breda kompetensen om vi ska vara effektiva ägare av bolagen.
            </seg>
            <seg n="f8dac4e7">
              Ja, det är också allas ansvar. Det är mitt ansvar men också allas
              ansvar. Därför ställer jag krav på styrelserna och vd:arna. Var
              så säker: Jag kommer att följa upp vad som händer på området.
            </seg>
            <seg n="731fc8f8">
              Det är viktigt att se att vi måste bli duktigare i vår rekrytering
              på att hitta sökvägar för att finna de människor som kan ingå
              i dessa styrelser. Vi har sett problemet när det gäller kvinnor.
              Vi har inte haft tillräckligt effektiva sökvägar för att finna
              dem. Det är samma sak med etnisk bakgrund. Där tänker jag se till
              att vi blir duktiga på det, att vi blir duktigare på att jobba
              med nätverk, det vill säga där det finns människor med dessa kontaktytor
              som kan identifiera kompetensen. Det är vad det är fråga om. Vi
              söker på de gamla traditionella vägarna. Så har skett under den
              tolvåriga period som Socialdemokraterna har haft makten, och det
              måste vi bryta.
            </seg>
            <seg n="5923e9af">
              Jag kommer att se till att vi är aktiva på området. Det ligger
              i den kravprofil på kompetensen som vi har lyft fram. Jag kommer
              att under min period som näringsminister ta en aktiv del i att
              förbättra detta. Därför är det bra att vi får ha denna diskussion.
            </seg>
          </u>
          <note type="speaker" n="2911003e">
            Anf. 6 LUCIANO ASTUDILLO (s):
          </note>
          <u who="luciano_astudillo_f8d3ee" xml:id="i-e8990b2f9c238aac-1" n="26c00054">
            <seg n="f049be5c">
              Herr talman! Det är först och främst skönt att höra att vi är
              överens om grundsynen, nämligen att det är en viktig fråga och
              att det är oerhört viktigt att staten tar ett ansvar och är en
              förebild för statliga bolag och myndigheter.
            </seg>
            <seg n="341741ab">
              Men det är alldeles uppenbart att Maud Olofsson i dag inte har
              några konkreta besked att ge mer än tomma ord och tomma löften.
            </seg>
            <seg n="97c60000">
              Jag frågade ministern hur hon avsåg att agera för att öka mångfalden
              i de statliga bolagen och myndigheterna. Vi var överens om en
              åtgärd som vi båda förkastade, nämligen etnisk kvotering. Det
              tror vi inte på, och det är bra.
            </seg>
            <seg n="ddf0ea57">
              Är man snäll får man uppfattningen att detta ska göras genom
              att försöka bredda rekryteringsbasen. Där kan finnas något positivt.
              Men det är blygsamt med tanke på hur viktig Maud Olofsson tyckte
              att frågan var i november förra året. Det är blygsamma åtgärder
              med tanke på hur snabbt man nu går fram i utförsäljningen av de
              statliga bolagen. Intresset ljuger inte. Utförsäljningen är viktigare
              än att se till att vi har styrelser som präglas av mångfald både
              etniskt och vad gäller kön.
            </seg>
            <seg n="80550f10">
              En åtgärd som faktiskt har vidtagits är att ta bort det mål om
              kvinnlig representation i bolagsstyrelser som den tidigare regeringen
              hade. Om något har gjorts så är det att ta ett steg tillbaka vad
              gäller mångfaldsarbete totalt sett.
            </seg>
            <seg n="e7f50822">
              Mycket kan göras. Jag ska skicka med några förslag till näringsministern.
              Det är fråga om hårdare krav på återkoppling av hur bolagen och
              myndigheterna arbetar aktivt med mångfald. Jag har blivit uppvaktad
              inför den här debatten av enskilda som har varit statligt anställda
              i bolag och myndigheter de har jobbat på ledningsnivå som faktiskt
              har blivit illa tilltufsade i sina verksamheter på grund av deras
              ursprung eller kön. De mår inte bra.
            </seg>
            <seg n="67ad2688">
              Man kan utmana de statliga bolagen att bli bättre på mångfald.
              Man kan premiera dem som är duktiga. Man kan åtminstone ta fram
              en handlingsplan när man tycker att frågan är så viktig.
            </seg>
            <seg n="568e2525">
              Från och med slutet på mars och april kommer årsstämmorna för
              de flesta statliga bolagen, och då får vi se om Maud Olofssons
              ord och löften går att lita på.
            </seg>
            <seg n="f56c8d1d">
              Maud Olofsson försöker göra partipolitik av det här och säger
              att den förra regeringen lämnade mycket ogjort. Det kan man ju
              tycka, men med tanke på det är jag ännu mer överraskad av de besked
              vi får som är väldigt okonkreta och diffusa. Hur ska Maud Olofsson
              och den nya regeringen jobba?
            </seg>
            <seg n="8920ac92">
              Herr talman! Ett fåtal utnämningar har skett, och om man följer
              utvecklingen pekar den inte åt en förändring.
            </seg>
            <seg n="c7bd946b">
              Man kan använda olika sätt för att värdera hur bra den här regeringen
              kommer att vara. Jag har ägnat lite tid åt att se hur alla partier
              har rekryterat till Regeringskansliet. Vilka jobbar som statsråd,
              pressekreterare, politiskt sakkunniga och statssekreterare, hela
              det gänget? När jag gör en genomgång av detta har jag den väldigt
              ovetenskapliga metoden att se vilka som har icke-svenskklingande
              namn, även om jag vet att detta inte alltid stämmer överens med
              verkligheten. Det visar sig att i hela Regeringskansliet finns
              det mindre än 2 procent med icke svenskklingande namn. Hur många
              anställda med utländsk bakgrund finns det i Regeringskansliet
              från Centern? Regeringskansliet är inte präglat av mångfald utan
              av enfald, och det är oroväckande med tanke på vilken stor uppgift
              man har framför sig.
            </seg>
          </u>
          <note type="speaker" n="57deac2d">
            Anf. 7 JASENKO OMANOVIC (s):
          </note>
          <u who="unknown" xml:id="i-6a68b5f551a77905-1" n="714811be">
            <seg n="c2424b55">
              Herr talman! Jag ställde en fråga till ministern om målsättningen.
              I svaret till oss sade Maud Olofsson att hon utser generaldirektörer.
              När Maud säger att hon brinner för frågan ser jag framför mig
              en bild av att vi får en kvinnlig generaldirektör som har sina
              rötter kanske i Asien, Balkan eller någon annanstans. Det kan
              vara ett steg i rätt riktning. I dag har vi inte, tror jag, en
              enda kvinnlig gd med invandrarbakgrund, åtminstone inte med utomnordisk
              bakgrund. Det kan vara en utmaning.
            </seg>
            <seg n="d72df144">
              Jag har inte fått svar på min fråga var regeringens målsättning
              ligger i den här frågan. Man äger helt och hållet frågan det är
              statliga bolag. Vad tänker man göra med dem som man tänker ha
              kvar, som man inte tänker sälja? Återigen skulle jag vilja få
              svar på min fråga.
            </seg>
          </u>
          <note type="speaker" n="a7033e5b">
            Anf. 8 HILLEVI LARSSON (s):
          </note>
          <u who="hillevi_larsson_9ae9e2" xml:id="i-95cefd56ce0f3768-1" n="1f2c9071">
            <seg n="f9f38b79">
              Herr talman! Det var inte så länge sedan riksdagen såg annorlunda
              ut än vad den gör nu. Vi kunde se att det var betydligt färre
              kvinnor och färre yngre och att det över huvud taget var en sämre
              mångfald. Åldersfördelningen var ganska tydlig, med de flesta
              kring 50-årsåldern, och det var övervägande män. Det var få, i
              alla fall öppet, med annan sexuell läggning och annat etniskt
              ursprung. Jag tycker att riksdagen bara har blivit bättre av att
              vi har fått mer mångfald, och jag ser gärna ännu mer mångfald
              eftersom vi företräder hela folket.
            </seg>
            <seg n="d9f857e7">
              Jag ser det också som en kompetensfråga. Ingen kan ha all kompetens,
              men när man har olika kompetens får man det bästa slutresultatet.
              Precis på det här sättet är det i styrelser, inte minst statliga
              styrelser.
            </seg>
            <seg n="319d5c8d">
              Man kan säga att detta är allas ansvar, och det är självklart.
              Men om inte vi från politiskt håll sänder ut rätt signaler kan
              man fråga sig vad resultatet blir i övriga samhället. Då kan man
              dessutom använda det för att skylla ifrån sig: Men titta hur det
              ser ut inom det offentliga, titta hur det ser ut i de statliga
              styrelserna! Inte ens de når ju upp till de här målen! Varför
              ska vi då göra det? Varför ska kraven ställas på oss?
            </seg>
            <seg n="2a8b022e">
              Vi måste göra tvärtom. Vi måste sända ut rätt signaler och göra
              det vi kan med den makt vi har att tillsätta folk i styrelser
              och se till att det blir mångfald.
            </seg>
            <seg n="a2d0d85c">
              Det är också viktigt att säga att den här frågan inte handlar
              om en liten minoritet som driver sina rättigheter utan den här
              frågan angår oss alla, oavsett om vi är kvinnor eller män, yngre
              eller äldre, oavsett etniskt ursprung, sexuell läggning, religion
              och så vidare. Det här handlar om en demokratifråga men framför
              allt i det här sammanhanget en kompetensfråga. Man ska inte bli
              diskriminerad på grund av sådana här oväsentliga faktorer, utan
              kompetensen måste fram.
            </seg>
          </u>
          <note type="speaker" n="b6b2d987">
            Anf. 9 Näringsminister MAUD OLOFSSON (c):
          </note>
          <u who="maud_olofsson_73732a" xml:id="i-be3721c7851594a9-2" n="aad2828a">
            <seg n="607b259c">
              Herr talman! Luciano Astudillo säger att jag gör partipolitik
              av det här. Ja, det vi ägnar oss åt i den här kammaren är ju särskilt
              partipolitik.
            </seg>
            <seg n="38ff1431">
              Det som är det tydliga, som jag bara ville peka på, är att vi
              har haft tolv års maktinnehav av Socialdemokraterna och ser det
              här dåliga resultatet. Jag tycker bara att ni ska reflektera över
              det. Vi har suttit i fem månader, och vi har haft ett rätt tufft
              jobb när vi gått igenom de statliga bolagen och de statliga verken
              med att identifiera hur kompetensprofilen ser ut i de befintliga
              styrelserna. Vilka kriterier har varit vägledande? Ja, ett kriterium
              har varit socialdemokratisk partibok.
            </seg>
            <seg n="2ed60ef4">
              Vi försöker komma ifrån en del av de tillsättningarna och jobba
              mer utifrån kompetensprofil. Då kommer vi in på det som vi pratar
              om just här och nu, nämligen mångfald i den bemärkelsen att det
              är både kön, ålder, etnisk bakgrund och annat.
            </seg>
            <seg n="c3b8f260">
              När det gäller kvinnor har vi hunnit en bit på vägen, men vi
              har tagit ytterligare ett kliv. Vi har inte tagit bort målsättningen,
              utan vi har ökat på målsättningen. I varje enskilt bolag vill
              vi att det ska vara minst 40 procent. Vi har höjt ribban i den
              delen, därför att jag tycker att man måste ha en tydlig ambition.
            </seg>
            <seg n="3f41689c">
              Jag kan redan nu säga att vi inte kommer att ha kommit tillräckligt
              långt när vi tillsätter styrelserna i vår utan vi kommer att behöva
              gå vidare.
            </seg>
            <seg n="42e42a0d">
              En svårighet det är samma sak som när vi rekryterar kvinnor är
              att veta i vilka nätverk vi ska söka, var kompetensprofilen finns,
              var tillgången till de här namnen finns så att vi kan lyfta in
              dem i styrelserna. Där har vi ett utvecklingsarbete. Jag erkänner
              det. Det har att göra med att den förra regeringen verkligen inte
              har lagt någon som helst grund för att hjälpa till med att öka
              andelen med annan etnisk bakgrund.
            </seg>
            <seg n="2538a8fb">
              Jag tycker också, som Hillevi Larsson säger, att vi ska skicka
              ut rätt signaler. Det är precis det vi måste göra. Nu är jag ansvarig
              för de statliga bolagen, och jag vill påpeka att jag inte är ansvarig
              för alla generaldirektörer. Jag är ansvarig för en del av generaldirektörerna,
              för dem som rör näringsministerns område, men inte de andra. Men
              jag tycker att vi har ett ansvar att skicka ut rätt signaler.
            </seg>
            <seg n="1a334213">
              Precis som när det gäller kvinnor och den representationen kommer
              vi att behöva ta steg för steg. Jag tycker att det är bra om ni
              är otåliga. Det är bra om man driver på den debatten. Men det
              kommer inte att gå raskt, därför att det har det inte gjort när
              det gäller jämställdheten. Möjligen kommer det att gå fortare
              när det gäller etnisk bakgrund, därför att just jämställdheten
              har visat vägen för hur man måste jobba systematiskt.
            </seg>
            <seg n="89625c57">
              När det gäller en handlingsplan är det precis det jag försöker
              peka ut: Vad är det vi behöver göra för att få en bättre situation?
              Ja, det första är att hitta nya sökvägar. Vi måste klara ut hur
              vi kommer åt den kompetens som vi behöver få in här. Då menar
              jag att vi inte bara ska rekrytera bland dem som bor här i Sverige.
              Vi har ju bolag som verkar på den globala marknaden, och då måste
              vi se till att vi också kan rekrytera från andra delar av världen.
            </seg>
            <seg n="e8f5b62e">
              Ett bekymmer i det sammanhanget är att vi i alla bolag har svenska
              som koncernspråk, vilket också är en del i detta. Det finns en
              del bolag som nu diskuterar att gå över till engelska som koncernspråk.
              Men där finns det också en sak som man behöver diskutera för att
              kunna rekrytera vidare.
            </seg>
            <seg n="ee7c569f">
              Vi måste identifiera de nätverk som finns för att också knyta
              kontakterna. Vi måste få fler att vilja starta och driva företag.
            </seg>
            <seg n="6428023f">
              Snacket om att vi prioriterar utförsäljning snarare än mångfald:
              Den här regeringen kan tänka två saker samtidigt, till och med
              fler än två, så vi klarar av både att sälja en del företag som
              vi inte behöver äga och att jobba med mångfald. Det är signalen
              tillbaka till er.
            </seg>
          </u>
          <note type="speaker" n="94f38cba">
            Anf. 10 LUCIANO ASTUDILLO (s):
          </note>
          <u who="luciano_astudillo_f8d3ee" xml:id="i-e8990b2f9c238aac-2" n="26c00054">
            <seg n="475b7c7a">
              Herr talman! Jag tackar för debatten.
            </seg>
            <seg n="55c6f870">
              Visst har jag reflekterat över hur Sverige har förändrats under
              de här tolv åren och över att kravet på ökad mångfald i bolagsstyrelser
              och myndigheter har ökat i takt med det. Det var ingen fråga för
              1020 år sedan, och nu är det är en viktig fråga.
            </seg>
            <seg n="2d6eb190">
              Jag tar med mig två besked härifrån. Jag vill för övrigt, innan
              jag går in på det, säga att de som rekryteras nu i de allra flesta
              fall bara har bytt partibok. Det är ingen förbättring på det området.
              Men jag tar med mig två besked här. Mångfald är viktigt, men statlig
              utförsäljning är viktigare det är det första. Maud Olofsson har
              lovat att hon inte fixar ökad mångfald nu till våren i de bolagsstämmor
              som kommer. Och jag förstår det. Man kan nämligen granska regeringen
              och gå igenom den lista, från Fokus för övrigt, som jag har använt
              mig av. När man går igenom Regeringskansliet och tittar på statsråd,
              statssekreterare, politiskt sakkunniga och pressekreterare ser
              man att det är väldigt lite mångfald i den regering som vi har
              i dag. Jag vågar nog sticka ut hakan och säga att detta är den
              mest homogena regering vi har haft på mycket länge. Det är inte
              mångfald utan enfald som präglar den här regeringen.
            </seg>
            <seg n="da02dd07">
              Jag hoppas att någon kan göra den där undersökningen mer noga
              än jag har gjort, för det är ganska amatörmässigt att gå igenom
              de svenskklingande namnen och komma fram till att bara 1 procent,
              eventuellt, har utomeuropeisk bakgrund och att bara 2 procent
              har utomnordisk bakgrund i den regering vi har. Och vi ska nu
              lita på att den regeringen ska göra detta till en viktig fråga.
            </seg>
            <seg n="066135da">
              Vi kommer att följa Maud Olofsson noggrant i det här arbetet,
              men om man ser på den regering som finns kan man känna inte bara
              oro utan också bävan inför framtiden.
            </seg>
          </u>
          <note type="speaker" n="7bf7e7a9">
            Anf. 11 Näringsminister MAUD OLOFSSON (c):
          </note>
          <u who="maud_olofsson_73732a" xml:id="i-be3721c7851594a9-3" n="aad2828a">
            <seg n="8ee06cd5">
              Herr talman! När vi nu tillsätter är det inte partiboken som
              är det viktigaste. Det är därför vi har gått igenom och gjort
              kompetensprofiler. Jag förstår att Socialdemokraterna enkelt tänker
              sig att det är partiboken som ska gälla, men så är det faktiskt
              inte. Var och en kommer att kunna gå in och granska vad det är
              för kompetensprofiler som vi har efterfrågat. Det ska vara öppet,
              och det ska vara tydligt.
            </seg>
            <seg n="ebabbd1a">
              För oss är försäljning av bolag som vi inte tycker att vi ska
              äga lika viktigt som att vi får bolagsstyrelser och statliga myndigheter
              att präglas av mångfald och en bred etnisk bakgrund. Det är lika
              viktigt. Och det är som jag säger: Vi kan klara av att jobba med
              de sakerna samtidigt.
            </seg>
            <seg n="8a027c7d">
              När det handlar om regeringen kan man väl se att regeringen i
              sig är det tydligaste tecknet på mångfald. Jag tror inte att vi
              någonsin har haft en regering som har haft en tydlig signal om
              såväl jämställdhet som annan etnisk bakgrund, annan sexuell läggning,
              olika ålder och olika geografi. Alla de delarna finns ju i den
              regering som i dag sitter. Och det är vi jättestolta och glada
              över.
            </seg>
            <seg n="063bbc94">
              Till sist till sakfrågan. Ja, jag tror att vi har ärvt en politik,
              och vi har ärvt ett resultat av den tidigare socialdemokratiska
              regeringen som inte är särskilt imponerande. Jag vill, och jag
              har en ambition, att vi ska bli mycket bättre än den gamla regeringen.
              Men jag inser också, eftersom jag har jobbat med jämställdhet
              under så lång tid, vilken tid det kommer att ta för att åstadkomma
              detta. Det enda jag kan lova er i dag är att jag kommer att fortsätta
              på den handlingsplan som vi har spikat upp. Jag kommer att fortsätta
              att vara ambitiös när det gäller att försöka få en bättre mångfald
              i våra styrelser, inte av rättviseskäl utan för att vi behöver
              effektiva styrelser i våra statliga bolag som faktiskt präglas
              av att vi finns på en global marknad. Det är därför som vi ska
              rekrytera människor med annan etnisk bakgrund, inte av något annat
              skäl.
            </seg>
          </u>
          <note n="be9722f5">
            Överläggningen var härmed avslutad.
          </note>
          <note n="3b6f9a26">
            4 § Svar på interpellation 2006/07:298 om lagstiftning om kontroll
            av narkotika
          </note>
          <note type="speaker" n="8835ca13">
            Anf. 12 Statsrådet MARIA LARSSON (kd):
          </note>
          <u who="maria_larsson_b5d03e" xml:id="i-aa09733113be2a08-0" n="67ee8044">
            <seg n="d41f500b">
              Herr talman! Helena Bouveng har frågat socialministern vad han
              avser att vidta för åtgärder för att säkerställa att Sverige i
              framtiden kommer att ha tillräckligt med narkotikasökhundar och
              att privata aktörer ska kunna utbilda narkotikasökhundar.
            </seg>
            <seg n="6dcbef95">
              Arbetet inom regeringen är så fördelat att det är jag som ska
              svara på interpellationen.
            </seg>
            <seg n="07966c70">
              När det gäller det framtida behovet av narkotikasökhundar är
              detta en fråga för de brottsbekämpande myndigheterna att tillse.
              Jag har heller inte uppfattat att det råder någon brist när det
              gäller utbildningskapaciteten av sökhundar för dessa ändamål.
            </seg>
            <seg n="a0f28320">
              När det gäller privata aktörers möjligheter att utbilda sökhundar
              för andra ändamål framgår det av 7 § 5 i lagen (1992:860) om kontroll
              av narkotika att narkotika kan innehas av den som fått särskilt
              tillstånd till det för utbildningsändamål eller något annat samhällsnyttigt
              ändamål. Läkemedelsverket är den myndighet som har att medge sådana
              tillstånd.
            </seg>
            <seg n="3741be2a">
              Läkemedelsverket har en restriktiv inställning till att meddela
              sådana tillstånd för andra ändamål än för utbildning av hundar
              för de brottsbekämpande myndigheterna. I två fall har Läkemedelsverkets
              avslagsbeslut överklagats och är för närvarande föremål för en
              rättsprocess. I det ena fallet, som rör en sökhund på ett behandlingshem,
              har en dom som stöder Läkemedelsverkets linje just avkunnats i
              Länsrätten i Uppsala. Domen har dock ej vunnit laga kraft. Det
              andra ärendet gäller träning av hundar för att användas för narkotikasökning
              på olika företag. Där har huvudförhandling ännu inte hållits.
            </seg>
            <seg n="14715650">
              En grundläggande princip i det svenska rättssystemet är att varken
              regering, enskilda statsråd eller departement ska uttala sig om
              hur en lag ska tolkas. Det är domstolarnas uppgift att tolka lagen.
              Därför är denna fråga inte möjlig att debattera i dag, men jag
              kommer självfallet att noga följa den fortsatta utvecklingen och
              ta ställning till om det behöver vidtas några åtgärder då den
              rättsliga processen är klar.
            </seg>
          </u>
          <note type="speaker" n="0d8bbe6b">
            Anf. 13 HELENA BOUVENG (m):
          </note>
          <u who="helena_bouveng_ff3fea" xml:id="i-b4917a06dc5800a1-0" n="f0ad14fd" next="i-2e12dc7d66be0345-0">
            <seg n="ee99ee47">
              Herr talman! Jag vill först tacka statsrådet Maria Larsson för
              svaret även om svaret av förståeliga skäl inte var speciellt precist.
            </seg>
            <seg n="2ba07880">
              Jag skrev denna interpellation när det kommit till min vetskap
              att våra svenska arbetsgivare i framtiden eventuellt kommer att
              få det mycket svårare att säkerställa narkotikafria arbetsplatser
              för sina anställda trots att narkotikan ökar i Sverige och finns
              i hela vårt samhälle, inklusive våra arbetsmiljöer.
            </seg>
            <seg n="2a6a4a2a">
              För mig är det särskilt viktigt att arbetsgivare fortsatt ska
              ha en möjlighet att förebygga förekomsten av narkotika på en arbetsplats,
              inte bara för att innehav av narkotika är kriminaliserat i sig
              själv utan framför allt för att man ska kunna minska risken för
              olyckor och kunna garantera säkerheten för sina anställda.
            </seg>
            <seg n="42acea77">
              Jag som arbetstagare, som har min anställning på företag, i organisationer
              eller offentliga verksamheter där full skärpa krävs av säkerhetsskäl,
              ska kunna känna mig trygg i att mina arbetskamrater inte använder
              narkotika. Jag ska kunna lita på den som jag utför mitt arbete
              tillsammans med.
            </seg>
            <seg n="539cccbe">
              Ett drogförebyggande arbete är därför en nödvändighet på flera
              av våra arbetsplatser, offentliga som privata, inte minst på stora
              arbetsplatser där full koncentration är nödvändig för en trygg
              och säker arbetsmiljö.
            </seg>
            <seg n="b2ca7099">
              Ett effektivt sätt för arbetsgivaren att inom ramen för nuvarande
              regelsystem förebygga narkotika på våra arbetsplatser är att låta
              narkotikahund söka efter just narkotika. En sådan generell kontroll
              av arbetsplatsen är till skillnad från lämnande av urinprov inte
              direkt kopplad till den egna individen och därför inte heller
              en kränkning av den personliga integriteten i samma utsträckning.
            </seg>
            <seg n="ffbc4f74">
              Men varför kommer detta eventuellt inte att vara möjligt? Har
              lagen ändrats? Nej. Har narkotikan försvunnit på våra arbetsplatser?
              Nej. Är våra arbetsgivare mindre intresserade av narkotikafria
              arbetsmiljöer? Nej.
            </seg>
            <seg n="dc8c0db4">
              Herr talman! Det är Läkemedelsverket som nu har ändrat praxis
              i fråga om befintlig lagstiftning. Tidigare praxis har inneburit
              att Läkemedelsverket under flera år har meddelat privata hundskolor
              tillstånd att inneha narkotika för olika utbildningssyften. Det
              gäller hundar som ska ingå i de brottsbekämpande myndigheternas
              verksamhet, men det gäller också arbetsgivares möjligheter att
              från privata hundskolor få hjälp med att förebygga förekomsten
              av narkotika på en arbetsplats. Det är någonting som vi alla vet
              att polisens resurser aldrig kommer att täcka trots regeringens
              stora satsningar på polisväsendet.
            </seg>
            <seg n="7fec761f">
              Vid en översyn har nu Läkemedelsverket kommit fram till att genomsökning
              av arbetsplatser, privata eller offentliga, inte kan anses utgöra
              ett särskilt angeläget samhällsnyttigt ändamål. Tillstånd ges
              därför inte längre i detta utbildningssyfte.
            </seg>
            <seg n="5d4c8d44">
              Jag kan inte annat än undra över vad som då ska vara ett särskilt
              angeläget samhällsnyttigt ändamål, och jag tror att ministern
              delar min undran.
            </seg>
            <seg n="706e5d14">
              Avslutningsvis vill jag säga följande till ministern. Jag hoppas
              att hon följer denna fråga nogsamt, att statsrådet Maria Larsson
              ser till att tydlighet i lagen råder. Till slut, Maria Larsson,
              varför skulle inte du och jag tillsammans kunna besöka de arbetsplatser
              som redan i dag, tack vare dessa fantastiska hundar, är narkotikafria?
            </seg>
          </u>
          <note n="6784ca2f">
            Anf. 14 GUNNAR ANDRÉN (fp):
          </note>
          <u who="helena_bouveng_ff3fea" xml:id="i-2e12dc7d66be0345-0" n="f0ad14fd" prev="i-b4917a06dc5800a1-0">
            <seg n="8661c353">
              Herr talman! Jag får också tacka statsrådet för svaret och tacka
              interpellanten, för detta är en oerhört angelägen interpellation.
              Det är många interpellationer som är det, måste jag säga.
            </seg>
            <seg n="b9b45a8a">
              Det handlar ytterst om vem som ska utbilda, om hur många hundar
              som ska utbildas och om vem som ska ge tillstånd. Jag ser framför
              mig, efter att ha deltagit i skatteutskottet under någon mandatperiod,
              behovet av dessa. Vi har hundar för olika behov: bevakningshundar,
              både privat och för polis, ledsagarhundar, inte minst stödhundar,
              och sökhundar som det närmast handlar om i det här fallet. Det
              gäller narkotika, minor för militära sammanhang, och så vidare.
              Det behövs mycket utbildning på det här. Det finns också jakthundar.
              Vi lämnar dem vid sidan av i just det här sammanhanget.
            </seg>
            <seg n="3e2f8d42">
              Det behövs många som utbildar kvalificerade hundar. Tidigare
              hade vi Statens hundskola i Sollefteå den är numera nedlagd som
              sorterade under Försvarsdepartementet. Jag tror att det är väldigt
              viktigt att vi har en mångfald på det här området och att man
              från Läkemedelsverket och inte minst regeringen ser till att vi
              har möjlighet att få olika specialhundar. Som jag sade tidigare
              är det många olika specialinriktningar.
            </seg>
            <seg n="ff1485de">
              Under den tid som jag har suttit i riksdagen har vi besökt en
              lång rad platser. Inte minst Tullverket har ett starkt behov av
              narkotikahundar. Vi kan notera att Tullverket av ekonomiska skäl
              har tvingats dra ned på det antal hundar som man har haft. Jag
              menar att upptäcktsrisken är en av de stora sakerna för att förhindra
              narkotikans spridning i det här landet. Det finns ingenting som
              är så viktigt som risken att bli upptäckt. Därför behövs det bland
              annat på tullens område många hundar spridda över hela landet.
            </seg>
            <seg n="325fd5f2">
              Jag har haft tillfälle, kan jag berätta för statsrådet, att besöka
              olika utbildningsanstalter, bland annat senast inom Tullverket
              där man flyttade sådan här utbildning till Norrtälje. Det är intressant
              att det ska finnas på många olika håll i landet, dit man kan sprida
              den här typen av utbildning. Jag håller med om att Läkemedelsverket
              måste ha en vidsyn när det gäller att se till vilka man ger möjlighet
              så att det inte blir en brist på hundar som har just de här speciella
              uppgifterna. Jag tycker att detta är en av de många saker som
              den förra regeringen misskötte jag förstår att det inte är någon
              företrädare för den regeringen som deltar i den här debatten.
              Det är ett område inom vilket den här regeringen kan göra väldigt
              mycket.
            </seg>
            <seg n="bcf2e904">
              Allra sist, herr talman, kommer skatteutskottet även denna mandatperiod
              att besöka Tullverket. Den 10 april kommer vi att gå igenom Tullverkets
              anläggningar på Arlanda. Där tar man stora mängder. Det är klart
              att upptäcktsrisken skulle vara mycket större om man hade tillgång
              till många fler narkotikahundar, till exempel vid Öresundsbron
              och vid hamnar. Ytterst handlar detta om hur många människor som
              ska behöva drabbas av det gissel som narkotikabruk innebär.
            </seg>
          </u>
          <note type="speaker" n="ea6c66b6">
            Anf. 15 Statsrådet MARIA LARSSON (kd):
          </note>
          <u who="maria_larsson_b5d03e" xml:id="i-aa09733113be2a08-1" n="67ee8044">
            <seg n="6f543272">
              Herr talman! Ja, hundar är fantastiska djur som kan användas
              för många ändamål. Jag var faktiskt och besökte Tullverket i går,
              i Malmö. Där gör de väldligt stora beslag och har väldigt stor
              nytta av sina hundar. Tullen är egentligen den enda instans i
              dag som utbildar hundar i egen regi. I övrigt sköts all utbildning
              av sökhundar på privata hundskolor i dag. Det är en utveckling
              som har skett efter att Statens hundskola i Sollefteå lades ned.
              Det var också i samband med att den lades ned som lagstiftningen
              ändrades.
            </seg>
            <seg n="708c9842">
              Hundskolorna har i dag haft mycket att göra. De har efterfrågan
              för olika ändamål. Det handlar om brottsbekämpande uppdrag från
              de myndigheter som har att bekämpa brott där har antalet hundar
              som efterfrågas ökat. Men det är också från behandlingshem och
              för att använda på arbetsplatser. Man har sett en ökad förfrågan
              från Läkemedelsverkets sida om att ge tillstånd.
            </seg>
            <seg n="872f9e1b">
              Med anledning av det har Läkemedelsverket stramat upp sin praxis,
              precis som Helena Bouveng anger. Det har de gjort, enligt egen
              utsago, eftersom de ser en fara i att fler och fler aktörer i
              samhället får inneha legal narkotika, vilket man menar innebär
              en ökad risk för spridning och oönskad användning av narkotika.
              Man anser också att hundarna används på ett sätt som normalt ligger
              inom ramen för brottsbekämpande verksamhet. Det håller på att
              utvecklas någon form av polisiära uppgifter som sköts av andra
              än polis och tull.
            </seg>
            <seg n="c2be60c3">
              Det är en utveckling som har fått dem att strama upp det här
              förfarandet. I dag har vi två domar som ligger, en som inte har
              vunnit laga kraft och en som inte har avkunnats över huvud taget.
              Den dom från den 5 februari det är alltså väldigt färskt där Länsrätten
              i Uppsala avslog en ansökan handlade om ett överklagande från
              Hassela på Gotland, ett behandlingshem. I skälen anger man bland
              annat att Läkemedelsverket kan komma att ställas inför ett stort
              antal ansökningar från andra behandlingshem, varför frågan om
              narkotikasökhundar för avvisitering av intagna på behandlingshem
              med mera bör bli föremål för särskild utredning och ett principiellt
              ställningstagande innan sådana ansökningar beviljas.
            </seg>
            <seg n="94175745">
              Det är vad man säger i sitt domslut. Men som sagt, laga kraft
              har ännu inte vunnits, så vi vet inte hur domarna slutgiltigt
              kommer att se ut. Därför måste vi i dagsläget först avvakta hur
              lagen tolkas, hur domarna kommer att se ut, innan vi kan gå vidare
              i den här frågan. Men jag har med intresse lyssnat på era synpunkter
              i debatten.
            </seg>
          </u>
          <note type="speaker" n="6c111e1f">
            Anf. 16 HELENA BOUVENG (m):
          </note>
          <u who="helena_bouveng_ff3fea" xml:id="i-6690eb1bab6f6f96-0" n="f0ad14fd">
            <seg n="98c32bac">
              Herr talman! Jag delar Läkemedelsverkets syn att man ska vara
              väldigt restriktiv. Att inneha narkotika, att lagra narkotika,
              måste innebära väldigt stora restriktioner. Det är oerhört viktigt
              att det följs upp att de som faktiskt meddelas tillstånd följer
              lagen ytterst noggrant. Min uppfattning är att de hundskolor som
              håller på med detta delar min syn. Man vill inte att vem som helst
              ska ha möjlighet till detta. Man säger till och med att man mycket
              väl skulle kunna tänka sig en typ av certifiering, en tydlig certifiering,
              så att inte spridning av narkotika sker såsom Läkemedelsverket
              beskrev i yttrandet beträffande dessa samtliga behandlingshem.
              Men hundskolorna upplever jag som oerhört seriösa.
            </seg>
            <seg n="0512eb92">
              Man diskuterar också om hundskolorna ska ta över brottsbekämpande
              myndigheters verksamhet. Jag tror att det är väldigt viktigt att
              man understryker vikten av att i den sekund en hund markerar för
              narkotika ska frågan direkt överlämnas till polis, då misstanke
              om brott föreligger. Där tror jag att man ska vara väldigt tydlig.
            </seg>
            <seg n="67513284">
              Återigen, trots att vi har den största satsningen på polisen
              någonsin kommer inte de 200 polishundar som finns i brottsbekämpande
              myndigheters verksamhet att ha möjlighet att i brottsförebyggande
              syfte genomsöka arbetsplatser. Man kommer då brott har begåtts.
              Då är olyckan redan framme.
            </seg>
            <seg n="4496da4b">
              Arbetsgivare är redan i dag väldigt involverade i ett brottsförebyggande
              arbete. Bussbolag sätter in alkolås, Securitas vaktar byggnader
              och andra har valt att med jämna mellanrum söka igenom arbetslokaler
              med hjälp av hundar. Alla dessa insatser görs i syfte att säkerställa
              en god och säker arbetsmiljö.
            </seg>
            <seg n="056c9e92">
              För mig är det självklart att det ligger i allas vårt intresse
              att ge arbetsgivare ordentliga verktyg att skapa en trygg och
              säker arbetsplats. Jag hoppas att jag med denna interpellation
              har väckt en debatt så att vi så snart som möjligt kan se en lösning
              i frågan som skapar bättre möjligheter för våra företag att använda
              sig av narkotikahundar och därmed också bättre kunna bekämpa förekomsten
              av narkotika på våra arbetsplatser.
            </seg>
          </u>
          <note type="speaker" n="127df713">
            Anf. 17 Statsrådet MARIA LARSSON (kd):
          </note>
          <u who="maria_larsson_b5d03e" xml:id="i-aa09733113be2a08-2" n="67ee8044">
            <seg n="c55ffdcb">
              Herr talman! Naturligtvis ligger det i allas vårt intresse att
              bekämpa narkotikan varhelst den finns och att ta den narkotika
              som kommer över gränserna till Sverige så fort och effektivt som
              möjligt med de medel som står till förfogande.
            </seg>
            <seg n="57b88162">
              Inom många arbeten är det en stor säkerhetsfråga om de anställda
              använder alkohol eller narkotika på sin arbetsplats. Här finns
              det olika metoder att använda sig av. Urinprov är en; sökhundar
              är en annan. En restriktion är att det för att utbilda dessa hundar
              krävs att man kan också hantera narkotika. Det är där problematiken
              ligger, och det är också den problematiken Läkemedelsverket pekar
              på när nu antalet ansökningar har utökats så enormt. De domar
              som nu kommer att falla kommer att klargöra hur Läkemedelsverkets
              nya praxis betraktas ur en rättslig synvinkel.
            </seg>
            <seg n="20d7cea4">
              Ska man fundera på några förändringar här måste man belysa frågan
              ganska brett ur en etisk synvinkel, naturligtvis ur en integritetsskyddande
              synvinkel men också ur en folkhälsosynvinkel där det handlar om
              att minimera bruket av narkotika på ett bra sätt. Det är dessa
              svåra avväganden man måste göra.
            </seg>
            <seg n="e46c8a8b">
              Dock är det alldeles för tidigt att säga om någonting sådant
              behövs eftersom vi ännu inte har sett de slutliga domstolsutslagen.
              Dem inväntar vi och ser fram emot, och utifrån dem finns det säkert
              också skäl att fortsätta debatten.
            </seg>
          </u>
          <note type="speaker" n="a2eaa476">
            Anf. 18 HELENA BOUVENG (m):
          </note>
          <u who="helena_bouveng_ff3fea" xml:id="i-6690eb1bab6f6f96-1" n="f0ad14fd">
            <seg n="b04bcc39">
              Herr talman! Det gläder mig att höra statsrådet tala om de frågor
              som kommer upp i den här debatten. Det är inte en helt enkel fråga.
              Det grundläggande tror jag är att vi är överens om att vi vill
              åstadkomma narkotikafria arbetsplatser. Sedan kommer frågan: Är
              det enbart de brottsbekämpande verksamheterna som ska ha möjlighet
              att göra detta, eller ska vi låta flera privata hundskolor också
              få göra detta arbete?
            </seg>
            <seg n="e2cc1fb3">
              Min inställning är ganska klar. Som ledamot i justitieutskottet
              ser jag att vi aldrig kommer att kunna ge detta verktyg till våra
              arbetsgivare om det bara ska handla om de hundar som ingår i de
              brottsbekämpande myndigheternas verksamhet.
            </seg>
            <seg n="2c5d2544">
              Jag kan dock höra att statsrådet välkomnar debatten. Jag tror
              också att det är viktigt att man tydliggör de olika frågeställningar
              som de facto kommer upp och framför allt, oavsett vilka domstolsutslag
              det blir, att vi får en tydlighet i lagen. I dag finns det utrymme
              för godtycke, och en sådan lagstiftning är aldrig bra.
            </seg>
            <seg n="44793bbd">
              Jag ser med hoppfullhet på framtiden och hoppas att vi snart
              får anledning att återkomma i denna fråga.
            </seg>
          </u>
          <note type="speaker" n="a381c185">
            Anf. 19 Statsrådet MARIA LARSSON (kd):
          </note>
          <u who="maria_larsson_b5d03e" xml:id="i-aa09733113be2a08-3" n="67ee8044">
            <seg n="bf026a1e">
              Herr talman! Det finns en problematik i att diskutera någonting
              som ännu inte är ett klargjort faktum. Det är där vi står i dag
              i den här debatten, och det är därför det egentligen inte finns
              fog att nu sätta ned foten, varken från interpellantens eller
              från min sida. Vi väntar fortfarande på den här domen.
            </seg>
            <seg n="8387807d">
              Sedan kan vi naturligtvis aldrig acceptera en utveckling där
              polisens skyldigheter övertas av det civila samhället. Det gäller
              att hitta en bra balans där man kan nå största möjliga effekt,
              skapa en nolltolerans och ha en så effektiv narkotikabekämpning
              det bara går på våra arbetsplatser men också ta den hänsyn till
              människors integritet som vi är skyldiga att göra.
            </seg>
            <seg n="d13e5a1e">
              Det är alltså många saker som måste vägas för och emot i dessa
              frågeställningar. Det är också möjligt att lagen får ett väldigt
              tydligt utfall i samband med att vi får domstolsutlåtandena.
            </seg>
            <seg n="5eafe4d6">
              Jag tackar för debatten. Det är en intressant fråga som har lyfts
              upp. Detta är en problematik som säkert upplevs på en hel del
              håll i dag och som kanske kommer att klarläggas i samband med
              att domstolsutslagen kommer. Jag tror säkert att interpellanten
              kommer att återkomma i frågan, varför vi får skäl att diskutera
              den igen.
            </seg>
          </u>
          <note n="be9722f5">
            Överläggningen var härmed avslutad.
          </note>
          <note n="2163587d">
            5 § Svar på interpellation 2006/07:310 om uppdrag till SSI om
            icke-joniserande strålning
          </note>
          <note type="speaker" n="4e82b432">
            Anf. 20 Miljöminister ANDREAS CARLGREN (c):
          </note>
          <u who="unknown" xml:id="i-6a68b5f551a77905-2" n="714811be">
            <seg n="1387c1d9">
              Herr talman! Jan Lindholm har frågat mig om jag har för avsikt
              att omvärdera motivet till att stryka målet att inga akuta skador
              ska uppstå samt att riskerna ska minska för sena hälsoeffekter
              hos allmänheten till följd av exponering för icke-joniserande
              strålning. Dessutom frågar Jan Lindholm mig om jag avser att vidta
              några åtgärder för att tydliggöra vilken instans som ska ha ansvaret
              för att följa riskerna med icke-joniserande strålning utanför
              UV-området. Slutligen frågar Jan Lindholm mig om jag har för avsikt
              att agera för att kunskapen om riskerna med icke-joniserande strålning
              utanför UV-området ska öka i vårt land.
            </seg>
            <seg n="9b30bc3b">
              Statens strålskyddsinstitut, SSI, är den myndighet som har ansvaret
              för övervakningen av strålmiljön i Sverige. SSI har dessutom ansvaret
              för miljömålet Säker strålmiljö. Därav följer att jag anser det
              vara tillräckligt tydligt att det är SSI som har det övergripande
              ansvaret för att följa och informera om riskerna med icke-joniserande
              strålning.
            </seg>
            <seg n="3ed51adc">
              Det bedrivs mycket forskning, både i Sverige och utomlands, som
              bidrar till ökad kunskap om icke-joniserande strålning. För att
              SSI ska kunna bilda sig en helhetsbild över forskningen tillsattes
              2002 ett vetenskapligt råd hos SSI. Detta vetenskapliga råd följer
              kontinuerligt forskningen inom icke-joniserande strålning. Rådet
              lämnar rapporter till regeringen.
            </seg>
            <seg n="64642261">
              Det som rådet och annan forskning har konstaterat är att flera
              studier antyder en något ökad risk för tumör på hörselnerven vid
              mer än tio års användning av mobiltelefon. SSI konstaterar också
              att forskning på barn och ungdomar i stor utsträckning saknas.
              SSI pekar också i sin forskningsplan ut icke-joniserande strålning
              som ett viktigt forskningsområde.
            </seg>
            <seg n="8cd76363">
              Som jag skrev i svaret på Jan Lindholms fråga för någon vecka
              sedan var motivet till att ändra målet i SSI:s regleringsbrev
              att målet, så som det var formulerat, inte var realistiskt. Till
              icke-joniserande strålning räknas UV-strålning, det vill säga
              strålning från solen. Det vilar ett stort ansvar på individen
              att skydda sig mot denna typ av strålning.
            </seg>
            <seg n="a9f59eb3">
              Det åligger SSI att öka allmänhetens kunskaper och medvetenhet
              om de risker som finns i samband med UV-strålning för att på så
              sätt minimera de skadliga verkningarna av UV-strålningen. Dessutom
              är inte SSI:s verksamhet grundad enbart på vad som står i regleringsbrevet.
              Strålskyddslagens portalparagraf säger att syftet med lagen är
              att människor, djur och miljö ska skyddas mot skadlig verkan av
              strålning.
            </seg>
            <seg n="d2c53682">
              Miljökvalitetsmålet Säker strålmiljö som SSI har ansvaret för
              är formulerat: Människors hälsa och den biologiska mångfalden
              skall skyddas mot skadliga effekter av strålning i den yttre miljön.
              Delmål 3 i Säker strålmiljö skrivs: Riskerna med elektromagnetiska
              fält skall kontinuerligt kartläggas och nödvändiga åtgärder skall
              vidtas i takt med att sådana eventuella risker identifieras.
            </seg>
            <seg n="a98c9cf1">
              Därav följer att jag inte avser att omvärdera mitt motiv till
              ändringen i SSI:s regleringsbrev men att det kan finnas anledning
              att se över målformuleringarna i regleringsbrevet så att missförstånd
              inte uppstår.
            </seg>
          </u>
          <note type="speaker" n="be4f8ccf">
            Anf. 21 JAN LINDHOLM (mp):
          </note>
          <u who="jan_lindholm_8746bf" xml:id="i-f95b8154ead6fa1f-0" n="ddcd18dc">
            <seg n="6bfcfe0e">
              Herr talman! Jag vill först tacka för ett snabbt svar på min
              interpellation. Jag vill dock gå tillbaka till vad frågan egentligen
              handlar om. Den tidigare aktuella passagen i regleringsbrevet
              till SSI som jag syftade på lydde alltså: Inga akuta skador skall
              uppstå och risken skall minska för sena hälsoeffekter hos allmänheten
              till följd av exponering för icke-joniserande strålning.
            </seg>
            <seg n="4f9d8f1d">
              Den ganska tydliga målsättningen bytte den nya regeringen ut.
              Man tog bort den och kompletterade i stället texten under samma
              rubrik, som handlar om UV-strålning, med för att därigenom minimera
              hälsoeffekterna till följd av icke-joniserande strålning.
            </seg>
            <seg n="dbebdda0">
              När man gör ett sådant tillägg alltså att man när man talar om
              UV-strålning talar om att därigenom minimera hälsoeffekterna till
              följd av icke-joniserande strålning kan det rimligen inte tolkas
              på något annat sätt än att regeringen tror att det är likhetstecken
              mellan UV-strålning och icke-joniserande strålning.
            </seg>
            <seg n="32b7e307">
              Naturligtvis har jag noterat att det senare i texten står lite
              grann också om elektromagnetiska fält. Men där är inget mål angivet,
              utan det står bara att man ska informera och idka tillsyn.
            </seg>
            <seg n="5ad21faf">
              Att ministern sedan hänvisar till andra styrdokument är bra.
              Vi som jobbar för att SSI verkligen ska ta sitt ansvar brukar
              också hänvisa till just de här dokumenten.
            </seg>
            <seg n="e757335f">
              Att människors hälsa och den biologiska mångfalden ska skyddas
              mot effekter av strålning i den yttre miljön är mycket riktigt
              SSI:s uppgift. Men då undrar man: Hur reagerar SSI när medborgare
              protesterar och när medborgare rapporterar och gör SSI uppmärksamt
              på strålskador och gör anmälningar till SSI? Jag undrar om ministern
              vet vad som då händer. Jo, då svarar SSI att man har varken laglig
              skyldighet eller medicinsk kompetens att utreda enskilda fall
              av den typen av skador. Det är just därför som jag anser att regleringsbrevet
              är så olyckligt. Åtgärder mot UV-strålning sägs minimera hälsoeffekter
              av icke-joniserande strålning, men det är ju bara ett särfall.
            </seg>
            <seg n="3255c2ea">
              Det behövs alltså ett mycket tydligare regleringsbrev eftersom
              SSI självt inte anser sig ha skyldighet att utreda strålskador
              inom icke-joniserat område. Jag håller dock med om att strålskyddslagen
              är väldigt tydlig. Människor ska skyddas från skadlig strålning.
              Men att man stryker själva målet i regleringsbrevet kan bara,
              tycker jag, leda till osäkerhet.
            </seg>
            <seg n="182eba86">
              Om det nu är så pass lyckligt att vi är överens om att det är
              SSI som har ansvaret för miljömålet Säker strålmiljö undrar jag
              och många andra om det också innebär att ministern anser att det
              är SSI som har utredningsansvaret för anmälningar om misstänkta
              samband mellan hälsoeffekter och icke-joniserande strålning när
              det gäller frekvensbandet 4502 200 megahertz. Det måste väl ändå
              vara en av de viktigaste uppgifterna för en myndighet som har
              ansvaret att följa upp riskerna med icke-joniserande strålning.
            </seg>
            <seg n="e5913da3">
              Om vi de facto är överens om att SSI har ansvaret för miljömålet
              och ministern inte anser att SSI har ansvaret att utreda misstänkta
              fall av strålskador borde väl ministern ändå anse att den som
              gör en anmälan till SSI borde kunna få någon information om vart
              man vänder sig. Det är därför som jag också frågar: Vem i Sverige
              har ansvaret för att genomföra utredningar när det gäller misstänkt
              hälsoeffekt av icke-joniserande strålning?
            </seg>
          </u>
          <note type="speaker" n="4a02b639">
            Anf. 22 Miljöminister ANDREAS CARLGREN (c):
          </note>
          <u who="unknown" xml:id="i-6a68b5f551a77905-3" n="714811be">
            <seg n="b372a1ce">
              Herr talman! Utgångspunkten för Jan Lindholms fråga är en tes
              om att det skett något slags nedgradering av målet. För den nya
              regeringen skulle det här på något sätt vara lite mindre viktigt
              därför att vi inte formulerat det precis som den förra regeringen
              i regleringsbrevet.
            </seg>
            <seg n="241c351a">
              Jag påstår att anledningen till att vi ändrat i regleringsbrevet
              är en helt annan och någonting mycket mer uppenbart. Så som målet
              var formulerat innebar det att inga akuta skador ska uppstå till
              exempel på grund av solstrålning.
            </seg>
            <seg n="a76435dc">
              Jag har erfarenhet av att många politiker, ibland lite grann
              i ett slags hjälplöshet, liksom försöker skydda sig genom att
              låtsas att det här med solstrålning skulle man nog på något sätt
              kunna göra något åt genom att langa över några lite klämmigt formulerade
              mål till en myndighet eller genom ett regleringsbrevskrav som
              man på förhand vet att det inte kan uppfyllas. Då kan man i alla
              fall säga att man lagt ett uppdrag på myndigheten i fråga.
            </seg>
            <seg n="9a789ebb">
              Jag tycker inte att det är ett särskilt bra sätt vare sig att
              uppträda gentemot allmänheten eller att dela ut uppdrag till myndigheterna.
              Man får nog helt enkelt konstatera att det inte går att skydda
              allmänheten mot till och med akuta skador till följd av solstrålning.
              Var och en har också ett ansvar att skydda sig. Däremot är det
              viktigt att Strålskyddsinstitutet precis som de gör informerar
              allmänheten. Det är till och med en utbredd information i det
              avseendet.
            </seg>
            <seg n="9babb955">
              Sedan har vi nästa fråga. När medborgare pekar på att de själva
              har råkat ut för problem, kanske till följd av strålning som hänger
              ihop med fler problem än solstrålning, borde de, tycker Jan Lindholm,
              bemötas på ett helt annat sätt. Ja, men det hade inte alls lösts
              genom Jan Lindholms förslag om att behålla målet, så själva utgångspunkten
              för Jan Lindholms fråga löser inte alls det problem som inlägget
              nyss handlade om.
            </seg>
            <seg n="11e98f63">
              I den mån man behöver information och det tror jag visst att
              man behöver ges det redan väldigt mycket information från Strålskyddsinstitutet.
              Det tror jag kan konstateras av alla av oss som rört sig lite
              grann ute i olika sammanhang där man exponeras för både solljus
              och annan solstrålning. SSI informerar på väldigt många håll.
            </seg>
            <seg n="00d52416">
              Om information ändå missas finns det en allmän skyldighet för
              myndigheterna något som följer av förvaltningslagen att visa medborgare
              till rätta. Jag är övertygad om att SSI klarar att sköta den delen.
            </seg>
            <seg n="61575713">
              Jan Lindholm plockar här in en helt ny fråga: Vem ska utreda
              det enskilda fallet? Under alla förhållanden kan jag konstatera
              att det problemet sannerligen inte hade lösts genom den ursprungliga
              målformuleringen.
            </seg>
            <seg n="e75a2fb6">
              Återigen: Jan Lindholms grundläggande tanke här om att man borde
              ha behållit det gamla målet hade inte löst frågan om utredningsansvaret.
            </seg>
            <seg n="0511972d">
              När det sedan gäller enskilda fall och den medicinska utredningen
              av vad som ligger bakom dem är det naturligtvis i första hand
              en fråga för sjukvården och för dem som där har det medicinska
              ansvaret.
            </seg>
            <seg n="6db30b7a">
              Den grundläggande frågan här är alltså att vi inte ska låtsas
              att vi kan lösa problem genom att skriva målformuleringar. Hur
              skulle Miljöpartiet, den förra regeringen eller någon annan ha
              kunnat lova medborgarna att inga akuta skador ska uppstå av solstrålning?
              Missa inte att svara också på den frågan!
            </seg>
          </u>
          <note type="speaker" n="fa1b0515">
            Anf. 23 JAN LINDHOLM (mp):
          </note>
          <u who="jan_lindholm_8746bf" xml:id="i-f95b8154ead6fa1f-1" n="ddcd18dc">
            <seg n="162d04ee">
              Herr talman! Min fråga handlade inte om solstrålning, utan min
              fråga handlade om icke-joniserande strålning utanför UV-området.
              Det har ingenting med solstrålning att göra. Kanske är det ett
              dilemma att regeringen inte riktigt har förstått att strålningsområden
              faktiskt existerar utanför det vi kallar för UV-området.
            </seg>
            <seg n="e40be79b">
              Jag blir lite beklämd över det resonemang som regeringen uppenbarligen
              för, alltså att bara för att en målformulering inte kan vara heltäckande
              och nå ända fram ska man inte formulera något mål. Det här är
              lite knepigt.
            </seg>
            <seg n="1768f1ce">
              Jag vet att det var väldigt mycket diskussioner när Vägverket
              införde nollvisionen i trafiken målet om noll döda i trafiken.
              Visst, man erkände att det är ett mål som det är orealistiskt
              att nå. Men man valde ändå att ordentligt sätta ned foten.
            </seg>
            <seg n="177e0adf">
              Och visst vet jag att det är orealistiskt att nå målet om att
              vi inte ska ha vare sig akuta skador eller långsiktiga skador
              av den icke-joniserande strålning som vi allesammans är utsatta
              för. Men för den skull ska man inte blunda för att ha ett mål.
              Om man inte har ett mål för arbetet utan bara ska ha i uppgift
              att följa forskningen blir det väldigt svårt för myndigheten att
              arbeta.
            </seg>
            <seg n="d906f99c">
              Det är lite märkligt att ministern i sitt svar säger att det
              bedrivs mycket forskning i Sverige och även utomlands som bidrar
              till ökad kunskap om icke-joniserande strålning. Om det är något
              område där det är brist på forskning så är det verkligen det här
              området. Det har blivit mycket värre efter regeringsskiftet. Många
              forskare flyr nu Sverige och försöker hitta finansiering på andra
              ställen i världen eftersom man har dragit ned på forskningen just
              på området strålskador och biologiska effekter av dessa.
            </seg>
            <seg n="b0fc3005">
              Det här är beklagligt därför att detta är ett område som jag
              tror är ett framtidsområde, inte minst för svensk industri som
              är så pass beroende av elektronikdelen av industrisektorn. Kan
              man lösa de här problemen vilket man säkert kan; det vore bra
              om vi gjorde det i Sverige skulle vi kunna fortsätta att utveckla
              trådlös kommunikation utan att den ger så mycket skador som den
              i dag ger.
            </seg>
            <seg n="07a99636">
              Man kan jämföra resonemanget som ministern för med andra saker
              och säga att så länge vi inte kan erbjuda fullgod effekt av sjukvården
              och så länge det finns oreparabla sjukdomar ska vi strunta i att
              bedriva vård. Det är så du resonerar, tycker jag.
            </seg>
            <seg n="ebcb9553">
              Vi har en myndighet som har till uppdrag att följa det här området,
              utveckla kompetensen och enligt strålskyddslagen ansvara för att
              människor inte skadas. Då är det faktiskt allvarligt att en enskild
              individ eller många enskilda individer som vänder sig till myndigheten
              och vill ha de uppenbara effekterna av strålning utredda det är
              inte alltid den strålskadade själv som gör en anmälan, för det
              har hon oftast inte möjligheter att göra får som svar från den
              ansvariga myndigheten att de inte har en laglig skyldighet att
              utreda det och att de saknar kompetens. Jag tycker att ministern
              borde bli orolig när den ansvariga myndigheten saknar kompetens
              och själv säger sig sakna kompetens.
            </seg>
            <seg n="374af63d">
              Jag är förvånad, måste jag säga.
            </seg>
          </u>
          <note type="speaker" n="7f8c1c9c">
            Anf. 24 Miljöminister ANDREAS CARLGREN (c):
          </note>
          <u who="unknown" xml:id="i-6a68b5f551a77905-4" n="714811be">
            <seg n="baa25e1f">
              Herr talman! För att det ska vara alldeles klart och tydligt
              ska jag säga att Jan Lindholm har ställt frågan därför att han
              tyckte att ett mål borde finnas kvar och inte ändras. Han tyckte
              att det skulle ha behållits. Nu är det bra att du erkänner att
              det i och för sig inte var ett realistiskt mål. Då har vi nått
              något slags enighet, och då är skillnaden mellan oss att jag tycker
              att man inte ska ha orealistiska mål, du tycker att man ska ha
              det. Dessutom är vi också överens om att det inte hade löst det
              problem som du egentligen ville lösa med din interpellation. Det
              är mer ett slags symbolisk markering. Det tycker jag är fel sätt
              att driva politik på. Det ville jag bara konstatera.
            </seg>
            <seg n="d0912323">
              Sedan säger Jan Lindholm i nästa steg att regeringen tycker att
              man inte skulle formulera mål. Det är helt fel. Vi tycker att
              man ska formulera mål. Vi behövde bara inte formulera ett dåligt
              mål, för det fanns redan bra mål formulerade. Dessutom fanns det
              tydliga krav formulerade i strålskyddslagen. För att det ska vara
              alldeles tydligt ska jag läsa in det i kammarens protokoll. Strålskyddslagens
              portalparagraf säger: Syftet med denna lag är att människor, djur
              och miljö skall skyddas mot skadlig verkan av strålning. Sedan
              säger § 2 inledningsvis: Lagen gäller såväl joniserande som icke-joniserande
              strålning.
            </seg>
            <seg n="f4645657">
              Säg inte att vi inte var medvetna om att det gäller hela strålningsfältet!
              Det är precis det som täcks av lagen. Säg inte att vi tyckte att
              detta inte skulle gälla SSI! Det är just de här lagliga kraven
              som styr vad SSI har för skyldigheter. Dessutom finns det, som
              jag säger i interpellationssvaret, alldeles särskilda mål formulerade
              i miljökvalitetsmålen som SSI har ansvaret för att formulera.
            </seg>
            <seg n="117b3c71">
              Vi har satt ned foten, och vi har gjort ett ställningstagande
              som också gäller den bredare delen, både joniserande och icke-joniserande
              strålning.
            </seg>
            <seg n="64160d9c">
              Till sist säger Jan Lindholm att det är beklagligt att myndigheten
              säger att den saknar den kompetens den borde ha. Det är inte vad
              myndigheten säger. Den säger att den inte har kompetensen att
              utföra den typen av medicinska undersökningar som det skulle krävas
              i de enskilda fallen. Det är en medicinsk fråga och en medicinsk
              bedömning som ska göras, om jag nu kan tolka Jan Lindholms fråga
              rätt.
            </seg>
            <seg n="9ab83d6f">
              Påståendet att ett antal forskare nu skulle fly landet därför
              att den nya regeringen är så njugg har jag väldigt svårt att tro
              på över huvud taget, ska jag ärligt säga. Det finns ett vetenskapligt
              råd vid SSI som tillsattes för några år sedan. Det fortsätter
              att arbeta och konstaterar att det saknas en del forskning på
              området, precis som jag konstaterade i remissvaret. Påstå inte
              något annat, det blir bara konstigt. Det till och med står så
              i det skriftliga svaret.
            </seg>
            <seg n="7769db43">
              Vi har dessutom ökat stödet till forskning vid SSI. För 2007
              tilldelades SSI ytterligare 10 miljoner, öronmärkta för forskning.
              Det är medel som är öppna för ansökningar och som givetvis också
              kan användas för forskning som till exempel gäller elektromagnetiska
              fält. Det är forskningsansökningarnas kvalitet som kommer att
              avgöra om man får pengar eller inte, men säg inte att vi inte
              har tilldelat resurser när vi till och med har ökat dem.
            </seg>
          </u>
          <note type="speaker" n="d445b40a">
            Anf. 25 JAN LINDHOLM (mp):
          </note>
          <u who="jan_lindholm_8746bf" xml:id="i-f95b8154ead6fa1f-2" n="ddcd18dc">
            <seg n="f13c7520">
              Herr talman! Det är intressant att höra hur dåligt informerad
              ministern är i sakfrågan. Det är flera forskare som redan sökt,
              och fått, anställning i andra länder just på grund av att det
              inte finns pengar för det här forskningsområdet. De pengar som
              ni har avsatt kommer SSI inte att använda till forskning om elektromagnetisk
              strålning, det är alla forskare helt övertygade om, utan de kommer
              att gå till andra områden inom strålningsforskningen.
            </seg>
            <seg n="de5e7752">
              Det här området är ett nästan dött område i Sverige. Det kan
              man fråga vilka forskare som helst på området om.
            </seg>
            <seg n="79b81749">
              När man får frågan svarar man från SSI, för att vara ordagrann,
              att man varken har laglig skyldighet eller medicinsk kompetens
              att utreda enskilda fall av sådan skada. Det är vad man säger,
              man blandar inte in några medicinska saker här. Det finns en omfattande
              brevväxling att tillgå om man vill ha dokumentation för det.
            </seg>
            <seg n="e8d74879">
              SSI:s inställning är alltså att man inte har någon laglig skyldighet
              att utreda den här typen av skador. Det beror naturligtvis på
              att man har dåliga styrdokument. Man tar upp en mängd olika styrdokument
              i diskussionen, pekar på och citerar ur dem, och det är naturligtvis
              bra, men det är uppenbart att de inte räcker till. Det finns alltså
              glapp, och det fanns redan innan den här regeringen tillträdde.
              Det var inte alls bra. De flesta av de här breven är från tiden
              före regeringsskiftet. Det är ett problem, och jag hade hoppats
              att vi skulle kunna komma framåt. Jag tyckte ändå att det fanns
              en öppning i ministerns svar på slutet, där ministern säger att
              det kan finnas anledning att se över målformuleringen i regleringsbrevet
              så att missförstånd inte uppstår. När man tar bort en del i regleringsbrevet
              kan det inte tolkas på något annat sätt än att det också innebär
              något. Det är inte bara när man skriver regleringsbreven som det
              betyder något, utan när man gör en förändring måste man ta hänsyn
              till vad som stod där förut. Nu saknas målet när det gäller icke-joniserande
              strålning utanför EU-området. Det finns inget mål i regleringsbrevet.
            </seg>
          </u>
          <note type="speaker" n="a63412d4">
            Anf. 26 Miljöminister ANDREAS CARLGREN (c):
          </note>
          <u who="unknown" xml:id="i-6a68b5f551a77905-5" n="714811be">
            <seg n="fb72194e">
              Herr talman! Forskningsresurserna till SSI har ökat. Det är forskningsansökningarnas
              kvalitet som naturligtvis avgör vad man får, men det är fullt
              möjligt att söka forskningsanslag också för de områden som jag
              tidigare nämnde.
            </seg>
            <seg n="36e17000">
              Jag konstaterar att det inte alls är så som Jan Lindholm först
              påstod, att det var regeringsskiftet som gjorde att man flydde
              landet. Det framkommer att det var problem som uppstod långt tidigare.
              Än en gång: De hade inte lösts av en annan målformulering i regleringsbrevet.
              Det är det som var diskussionens kärna. Det blir lite grann som
              att trolla med knäna att försöka ge intrycket att vi har löst
              problemet när det redan framgår av strålskyddslagen att den gäller
              både joniserande och icke-joniserande strålning. Människors hälsa
              liksom djur och miljö ska skyddas mot skadlig verkan av strålning,
              och miljökvalitetsmålet gör tydligt att SSI har ansvaret för människornas
              hälsa och för att riskerna med till exempel elektromagnetiska
              fält kontinuerligt ska kartläggas och att nödvändiga åtgärder
              vidtas.
            </seg>
            <seg n="3ba8cd4f">
              Det framgår redan av styrdokumenten. Bristerna ligger inte i
              lagstiftningen. Bristerna ligger inte i styrdokumenten. Resurserna
              har ökat. Öppenheten ligger självklart i att om det visar sig
              att det därutöver finns andra brister som regeringen ska åtgärda
              ska vi vara beredda att diskutera det. Men då ska vi inte göra
              det genom att ha dubbelformuleringar i målformuleringen, utan
              då ska vi ha andra lösningar. Sådana har inte framkommit i den
              här diskussionen, men jag ser fram mot att få nya förslag vid
              andra tillfällen.
            </seg>
          </u>
          <note n="be9722f5">
            Överläggningen var härmed avslutad.
          </note>
          <note n="43430395">
            6 § Svar på interpellation 2006/07:246 om jobbavdrag
          </note>
          <note type="speaker" n="0223d012">
            Anf. 27 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-6a68b5f551a77905-6" n="714811be">
            <seg n="bdda2918">
              Herr talman! Jasenko Omanovic har frågat finansminister Anders
              Borg vad han avser att göra för att likställa lönebidragstagare
              som fyllt 65 år med andra löntagare som uppnått samma ålder och
              som får del av jobbavdraget. Arbetet inom regeringen är så fördelat
              att det är jag som ska svara på frågan.
            </seg>
            <seg n="2a8cdca3">
              Jag vill börja med att påpeka att jobbskatteavdraget, även kallat
              jobbavdraget, är en skattereduktion som innebär att skatten sänks
              för personer med en arbetsinkomst, det vill säga inkomst av anställning
              eller aktiv näringsverksamhet. Vad som räknas som arbetsinkomster
              definieras utifrån lagen om inkomstgrundad ålderspension och anges
              i inkomstskattelagen. Personer som anställs med hjälp av lönebidrag
              får hela sin inkomst i form av lön och är därmed inte på något
              sätt undantagna från jobbskatteavdraget.
            </seg>
            <seg n="bbc5a0b8">
              Det finns i dag inte heller något formellt hinder för att en
              person som anställs med lönebidrag ska kunna fortsätta arbeta
              efter 65 år och därmed omfattas av jobbskatteavdraget. Anställningen
              kan fortsätta med eller utan lönebidrag och i båda fall omfattas
              av jobbskatteavdraget. Lönebidrag är dock ingen rättighet utan
              behöver alltid prövas ur individuell samt arbetsmarknadspolitisk
              synpunkt, och så görs det även när den anställde har fyllt 65
              år. De personer med lönebidrag som slutar arbeta efter 65 år har
              sin försörjning tryggad genom ålderspensionen. Jag vill dock framhålla
              att uteblivet lönebidrag inte är ett formellt godtagbart skäl
              för uppsägning.
            </seg>
            <seg n="e398f33b">
              Den som har fyllt 65 år får dessutom en större skattereduktion
              genom jobbskatteavdraget än övriga berättigade.
            </seg>
          </u>
          <note type="speaker" n="97bac0ec">
            Anf. 28 JASENKO OMANOVIC (s):
          </note>
          <u who="unknown" xml:id="i-6a68b5f551a77905-7" n="714811be">
            <seg n="f641957f">
              Herr talman! Jag får tacka ministern för svaret. Folk brukar
              säga att den som väntar på något gott får vänta länge. Jag har
              väntat drygt en månad för att få det här svaret, och jag känner
              inte att det är något gott med det. Det är mycket som är formellt
              i det formella hinder och formellt godtagbara skäl men i praktiken
              är det inte så formellt.
            </seg>
            <seg n="42d22b2d">
              Vi kan börja med att se hur folk pensioneras. Som arbetstagare
              på den svenska arbetsmarknaden får man en blankett från Försäkringskassan
              strax innan man fyller 65 år. Blanketten ska fyllas i och skickas
              till Försäkringskassan om man vill gå i pension. Vill man inte
              det kan man lägga den åt sidan, gå till jobbet och fortsätta att
              jobba tills man är 67 år. Då har arbetsgivaren rätten att säga
              upp arbetstagaren. Med det nya jobbavdraget vill regeringen stimulera
              att flera väljer att stanna tills de har fyllt 67.
            </seg>
            <seg n="9738261a">
              I grunden har jag ingenting emot att man stimulerar att folk
              stannar länge på arbetsmarknaden. Vi har ett pensionssystem som
              nästan kräver att folk stannar länge i arbete och tjänar in mer
              i pension. Om man väljer att stanna tills man fyllt 67 kan man
              faktiskt förbättra sin pension. Om man väljer att gå i pension
              när man är 65 år får man i snitt 53 procent av den tidigare inkomsten.
              Men väljer man att arbeta till 67 kan pensionen uppgå till 63
              procent av den tidigare inkomsten, så det är en skillnad på nästan
              10 procent. Då är frågan vilka som vill och kan få fortsätta.
            </seg>
            <seg n="00573680">
              Förtidspensionärerna, alltså de som inte har möjlighet att påverka
              sin egen situation, får till och med en sänkt ålderspension med
              det nya förslaget från regeringen. När det gäller de som har lönebidrag,
              alltså de människor som har nedsatt arbetsförmåga, finns det tydligen
              ett riksdagsbeslut som inte hindrar personer att jobba längre
              än till 65 år. Tittar vi på arbetsförmedlingens uppgifter om hur
              många som har lönebidrag och har fyllt 65 år ser vi att det i
              princip inte är någon. På det största företaget när det gäller
              funktionshindrade i landet, Samhall, finns det inte en enda person
              med funktionshinder som jobbar efter 65 år.
            </seg>
            <seg n="f80d76a9">
              Det finns i grund och botten ett riksdagsbeslut som inte hindrar
              de här personerna från att jobba längre. Därför tycker jag inte
              att det finns några hinder för arbetsmarknadsministern att verkställa
              detta nu, när regeringen dessutom stimulerar helt friska människor
              att fortsätta jobba tills de har fyllt 67 år. Jag upplever det
              som diskriminerande att man väljer ut en grupp som man stimulerar
              medan andra inte får fortsätta ens om de får nedsatt ålderspension.
            </seg>
          </u>
          <note type="speaker" n="62000199">
            Anf. 29 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-6a68b5f551a77905-8" n="714811be">
            <seg n="701d5432">
              Herr talman! Det är lätt att ansluta sig till Jasenko Omanovics
              grundinställning. Vi måste se till att det lönar sig bättre att
              arbeta och också att arbeta längre upp i åren det håller jag helt
              med om och att man också ska ha en möjlighet att påverka sin ålderspension
              genom att arbeta längre.
            </seg>
            <seg n="fab3247f">
              Denna fråga sönderfaller i grund och botten i två delar, dels
              frågan om lönebidrag, dels frågan om jobbavdrag. Det är bara att
              konstatera att just när det gäller jobbavdraget spelar det ingen
              roll om man råkar vara 63 eller 66 år, utan har man en arbetsinkomst
              får man del av jobbavdraget. Där finns alltså inte den typen av
              diskriminering som Jasenko Omanovic oroar sig för i den grundläggande
              frågeställningen.
            </seg>
            <seg n="462e0bca">
              När det gäller frågan om lönebidrag har vi inte ändrat i reglerna
              sedan den förra regeringen vidtog åtgärder på det här området.
              Jag vill påminna om att den tidigare regeringen inte ansåg att
              arbetslöshetsförsäkringen skulle gälla efter 65 år och att lönebidrag
              och andra arbetsmarknadspolitiska program fick erbjudas endast
              om det var motiverat av individuella och arbetsmarknadspolitiska
              skäl. Därför kanske just den frågan borde ha ställts till Hans
              Karlsson i stället.
            </seg>
            <seg n="57a62404">
              Sedan är det en viktig fråga om den som råkar vara 66 år och
              har haft lönebidrag ska ha möjlighet att få lönebidrag ytterligare
              ett år. Det är en prövning som måste göras enligt konstens alla
              regler från både individuell och arbetsmarknadspolitisk utgångspunkt.
              Den diskussionen kan man naturligtvis föra. Jag önskar att prövningen
              ska fortsätta att göras på samma sätt som i dag, från en individuell
              och arbetsmarknadspolitisk utgångspunkt.
            </seg>
            <seg n="dab5c247">
              Jag kan väldigt gärna ansluta mig till Jasenko Omanovics grundinställning
              att det är en god idé att försöka få personer som vill fortsätta
              att jobba att göra det, åtminstone till 67 års ålder. På det sättet
              tror jag att vi inte står alltför långt ifrån varandra.
            </seg>
            <seg n="a708a6f3">
              Den grundläggande frågan var om jobbavdraget på något sätt skulle
              diskriminera här. Det gör det alltså inte. Har man en arbetsinkomst
              omfattas man av jobbavdraget. Det är till och med mer generöst
              för dem som är över 65 år.
            </seg>
          </u>
          <note type="speaker" n="f97846ad">
            Anf. 30 JASENKO OMANOVIC (s):
          </note>
          <u who="unknown" xml:id="i-6a68b5f551a77905-9" n="714811be">
            <seg n="50216f32">
              Herr talman! De ändrade reglerna spelar faktiskt roll om man
              är 63 eller 65 år. Nu säger arbetsmarknadsministern att de som
              är över 65 år får ett större jobbavdrag än de som är under 65
              år. Det är just där som det blir ändrade regler i förhållande
              till de som den förra regeringen och Hans Karlsson fastställde.
              Man stimulerar en grupp. Jag tycker att om man stimulerar just
              den gruppen får man ändra reglerna och stimulera även andra.
            </seg>
            <seg n="cc02a714">
              Jag har ingenting emot att man prövar lönebidragsnivån utifrån
              den nedsatta arbetsförmågan. Men uppenbarligen fungerar det i
              verkligheten så att ingen av dem får fortsätta att arbeta efter
              65.
            </seg>
            <seg n="c6a10e84">
              Ministern säger i sitt svar att uteblivet lönebidrag inte är
              ett formellt godtagbart skäl för uppsägning. Jag har en synskadad
              kompis som är svarvare. Vem kommer att betala hans hjälpmedel
              om han inte får lönebidrag? Förutsättningen för att få hjälpmedel
              på arbetsplatsen är ju att man har lönebidrag.
            </seg>
            <seg n="cd850421">
              I dag har nästan var femte person som är inskriven hos arbetsförmedlingen
              något funktionshinder. Det är viktigt att ge dessa personer möjligheter.
              Vad den förra regeringen gjorde var att man ökade antalet lönebidragstagare
              genom ett medvetet arbete. År 2000 var det knappt 3 000 personer
              som var äldre än 61 år som hade lönebidrag. År 2006 var siffran
              den dubbla, 6 000. Detta måste vara bra för landets ekonomi och
              för de personer som har jobb. Det minskar utanförskapet.
            </seg>
            <seg n="e9cb0238">
              Varför då inte ge chansen till de här personerna att jobba till
              67 och därmed också förbättra sin ålderspension? Vi har i dag
              tre grupper. Den ena gruppen, de som är helt friska, får fortsätta
              jobba till 67 med en stimulans från regeringen och staten. Den
              andra gruppen är lönebidragare, som får jobba till 65, i praktiken
              som sagt för Samhall, som är den största arbetsgivaren för arbetshandikappade.
              Det finns inte en enda som jobbar efter 65. Och så har vi den
              tredje gruppen, förtidspensionärerna, som har fått sänkt ålderspension.
              Det handlar alltså om två grupper som inte kan påverka sin situation.
              Man kan inte vakna i morgon och inte längre ha en nedsatt arbetsförmåga.
              Man kan inte vakna på morgonen och säga: Nu är jag helt frisk,
              den skada som jag fick när jag råkade ut för en trafikolycka är
              borta. Man kan inte påverka sin egen situation. Därför tycker
              jag inte heller att man ska diskrimineras på grund av det. Vi
              har faktiskt ett antal diskrimineringslagar som ska se till att
              människor med bland annat nedsatt arbetsförmåga inte blir diskriminerade
              på marknaden.
            </seg>
          </u>
          <note type="speaker" n="aabdde91">
            Anf. 31 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-6a68b5f551a77905-10" n="714811be">
            <seg n="76f1a9cf">
              Herr talman! Det är lätt att hålla med Jasenko Omanovic i grundinställningen.
              Jag tycker också att lönebidrag är ett bra sätt att hjälpa den
              som har ett arbetshandikapp eller på annat sätt behöver hjälp
              för att återinträda på arbetsmarknaden. Jasenko Omanovic ställer
              en retorisk fråga: Varför inte ge chansen? Ja, sanningen är ju
              att den chansen finns. Det finns inget formellt hinder för att
              bevilja lönebidrag även för personer som är mellan 65 och 67 år.
              Men det ska göras utifrån den utgångspunkt som jag nämnde tidigare,
              att det ska vara arbetsmarknadspolitiskt motiverat och individuellt
              motiverat. Däremot har det genom jobbavdraget blivit än mer generöst.
              Den som råkar vara över 65 och som har en arbetsinkomst omfattas
              också av jobbavdraget. Det är mer generöst för den ålderskategorin
              än andra. Det kan man möjligen tycka är, som du säger, en snedvridning
              eller motsvarande. Vår grundtanke har ändå varit lite grann densamma
              som jag tror att Omanovic är inne på här, nämligen att det är
              en god idé att ha möjlighet för folk att vara kvar i arbetslivet
              lite längre. Jag tror att det är bra för den enskilda att kunna
              påverka sina pensionsrättigheter, men det är också bra för företagen
              och samhället i stort att ha en kompetens som man kan få möjlighet
              att ha kvar i företagen, kanske som en överbryggning i förhållande
              till dem som kommer efter.
            </seg>
            <seg n="f1d34e58">
              Detta med förtidspensionärer ligger kanske lite utanför frågan
              men det är klart att där finns det en hel del att göra. Jag var
              på ett ställe som heter Open up i Kista för två veckor sedan och
              träffade en kille som heter Leif. Leif är 39 år. Han har varit
              förtidspensionerad i 14 år och vill inget hellre än att komma
              tillbaka till arbetsmarknaden. Han är förhindrad från det, för
              är man förtidspensionär kan man inte bli inskriven vid arbetsförmedlingen.
              Jag tycker att det är ett stort misslyckande att det finns sådana
              personer. Nu vet jag också att det finns många bland de 560 000,
              tror jag, förtidspensionärerna som naturligtvis inte har någon
              arbetsförmåga kvar. Men det finns också många som har det eller
              skulle vilja ha det. De kanske inte kan gå till sina gamla jobb
              och kanske inte till hundra procent men de skulle vilja ha en
              fot tillbaka på arbetsmarknaden.
            </seg>
            <seg n="4b17a74e">
              Det där tycker jag är väldigt prioriterat. Det kan vara lönebidragsjobb
              som är det första. Det kan vara nystartsjobb. Det kan naturligtvis
              också vara Samhall som är den första bryggan tillbaka för många
              av dem som befinner sig i förtidspension och skulle vilja jobba.
              Slutsatsen är, tycker jag, att när det gäller lönebidraget kvarstår
              de regler som fanns förut. Det är ingen förändring. När det gäller
              jobbavdraget är det mer generöst för dem som är över 65. När det
              gäller andra åtgärder för att få tillbaka förtidspensionärer som
              har en arbetsförmåga kvar eller vill tillbaka till arbetsmarknaden
              finns det mer att göra, och det skulle jag gärna se att vi jobbade
              med.
            </seg>
          </u>
          <note type="speaker" n="4b3f1143">
            Anf. 32 JASENKO OMANOVIC (s):
          </note>
          <u who="unknown" xml:id="i-6a68b5f551a77905-11" n="714811be">
            <seg n="1accb5e7">
              Herr talman! Det finns inga hinder, som vi har hört här, men
              ändå är det så att det inte finns några som får jobba till 67
              med lönebidrag. Om nu ministern tycker att det är bra att det
              är fler som jobbar länge kan man faktiskt utreda varför det är
              så här. För det finns formellt inga hinder. Ändå är det ingen
              som får möjligheten att fortsätta jobba till 67.
            </seg>
            <seg n="55340c1c">
              När det gäller förtidspensionärer har jag träffat Ann-Sofie.
              Hon är 59 år och har ätit medicin sedan hon var åtta år. Hon är
              reumatiker. Hon har jobbat tills hon blev 32 år. Sedan blev hon
              förtidspensionerad. Hon ska straffas som alla andra med en sänkt
              ålderspension för att det kanske är några som har en restarbetsförmåga
              men inte använder den. Jag tycker, herr talman, att det här skapas
              stora klyftor bland pensionärer. Vi får en grupp som kommer att
              jobba till 67, friska som kommer att ha det gott ställt, och två
              andra grupper, folk med nedsatt arbetsförmåga och förtidspensionärer,
              som inte kan påverka sin situation. Men regeringen väljer att
              blunda för det här.
            </seg>
            <seg n="81e26528">
              Jag hoppas att den här debatten öppnar ögonen så att man ser
              att det faktiskt finns två grupper som enligt mitt sätt att se
              på saker och ting diskrimineras i dag med de åtgärder som regeringen
              har vidtagit.
            </seg>
          </u>
          <note type="speaker" n="bf1fc172">
            Anf. 33 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-6a68b5f551a77905-12" n="714811be">
            <seg n="0de6b810">
              Herr talman! Jag tycker att diskriminering kanske är ett överstarkt
              ord när vi har sett till just att jobbavdraget till och med lönar
              sig mer för den som är över 65 än för den som är under. Det är
              alltså snarare tvärtom i sådana fall. Jag tycker också att vi
              ju inte har ändrat på grundreglerna när det gäller lönebidraget.
              Det finns inga formella hinder. Men när man gör en arbetsmarknadspolitisk
              utvärdering och står inför valet mellan en 39-åring och en 66-åring,
              som annars har en ålderspension som sin försörjning, är det klart
              att jag kan misstänka att den prövningen utfaller till 39-åringens
              fördel, som förhoppningsvis har ett långt yrkesverksamt liv framför
              sig. Den prioriteringen kanske inte är särskilt märklig om jag
              ska vara helt ärlig. Men det finns inga formella hinder.
            </seg>
          </u>
          <note n="be9722f5">
            Överläggningen var härmed avslutad.
          </note>
          <note n="9ca5fe5c">
            7 § Svar på interpellation 2006/07:264 om kvinnors möjlighet
            till a-kassa
          </note>
          <note type="speaker" n="7ade2065">
            Anf. 34 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-6a68b5f551a77905-13" n="714811be">
            <seg n="d3cb7a4f">
              Herr talman! Ann-Christin Ahlberg har frågat jämställdhetsministern
              vilka åtgärder hon avser att vidta för att de nya regelverken
              och kostnaderna för den nya a-kassan inte slår extra hårt mot
              kvinnor.
            </seg>
            <seg n="6dcbef95">
              Arbetet inom regeringen är så fördelat att det är jag som ska
              svara på interpellationen.
            </seg>
            <seg n="ff308b90">
              Ann-Christin Ahlberg skriver att det finns exempel på kvinnor
              som inte har rätt till arbetslöshetsersättning eftersom de blivit
              utförsäkrade och inte har råd med avgift till arbetslöshetskassa
              och fackförening. Vidare får inte långtidssjukskrivna göra jobbavdrag.
              Ann-Christin Ahlberg menar att dessa kvinnor redan har en svår
              situation på många sätt och att det inte blir bättre med de nya
              reglerna.
            </seg>
            <seg n="a533c04d">
              Regeringens mål är att även de som står allra längst från arbetsmarknaden
              ska få möjlighet att arbeta. Antalet personer som lever på transfereringar
              ska minska. Att gå från bidrag till arbete är nyckeln till en
              förbättrad ekonomisk situation för arbetslösa och sjukskrivna.
              Flertalet av dem som i dag står utanför arbetsmarknaden är kvinnor,
              och många av de kvinnor som arbetar har en lösare koppling till
              arbetsmarknaden än männen. Kvinnorna utgör vidare en majoritet
              av både de deltidsarbetslösa och timanställda. Kvinnor är dessutom
              sjukskrivna i högre grad än män. Kvinnor dominerar således i grupper
              som regeringens politik avser att stödja.
            </seg>
            <seg n="c6a4ae87">
              Förändringarna av ersättningsreglerna i arbetslöshetsförsäkringen
              innebär dock i normalfallet inte att kvinnor drabbas hårdare än
              män. Reglerna är neutrala ur jämställdhetssynpunkt. Syftet med
              regleringen är ju att minska arbetslösheten och utanförskapet
              för alla. Min övertygelse är att regeringens politik kommer att
              bidra till att fler kvinnor får arbete och att inkomstskillnaderna
              minskar.
            </seg>
            <seg n="650d93d5">
              Jobbavdraget gynnar genom sin konstruktion särskilt den som arbetar
              deltid och därmed har lägre lön. Avdraget kommer även att bidra
              till ekonomisk jämställdhet genom att det i större utsträckning
              kommer att löna sig att arbeta. Det kommer också att löna sig
              att gå från deltid till heltid.
            </seg>
            <seg n="07b5e514">
              När det gäller ökade kostnader för medlemskap i arbetslöshetskassan
              vill jag påminna om att den som fått arbetslöshetsersättning under
              den längsta tid ersättning kan lämnas normalt erbjuds att få delta
              i ett arbetsmarknadspolitiskt program. Under sådant deltagande
              lämnas aktivitetsstöd som är en av grunderna för befrielse från
              den förhöjda finansieringsavgiften.
            </seg>
            <seg n="56919ea7">
              Jag vill slutligen understryka att reformerna som syftar till
              att minska arbetslösheten måste bedömas som en helhet. Det står
              då klart att både män och kvinnor omedelbart eller på sikt gynnas
              av regeringens politik.
            </seg>
          </u>
          <note type="speaker" n="3ecbbd0d">
            Anf. 35 ANN-CHRISTIN AHLBERG (s):
          </note>
          <u who="ann-christin_ahlberg_09cf4f" xml:id="i-a9066fe0f462f1ca-0" n="1726c44b">
            <seg n="bc203d4c">
              Herr talman! Jag får tacka arbetsmarknadsministern för svaret,
              men jag måste erkänna att jag är väldigt besviken för att jämställdhetsminister
              Nyamko Sabuni inte avser att svara på min interpellation då jag
              tycker att det i högsta grad är en jämställdhetsfråga med de nya
              a-kassereglerna och att kostnaderna slår hårdare mot kvinnor än
              mot män. Det svar som jag får från Sven Otto Littorin är väldigt
              dåligt, tycker jag också.
            </seg>
            <seg n="b3e0dfe3">
              Visst har vi hört det förut, om och om igen. Regeringens mål
              är att alla ska få möjlighet att arbeta. Det tycker vi socialdemokrater
              är bra.
            </seg>
            <seg n="e7274695">
              Jag antar att det måste vara ett långsiktigt mål. Är det då rätt
              att börja med att fördyra för dem som redan har knappt om pengar?
              Man höjer avgiften till a-kassan och man sänker ersättningarna
              och gör försäkringen sämre.
            </seg>
            <seg n="72e9d1f5">
              Rimligt vore väl att börja med att se till att det blir fler
              jobb och därefter sänka avgifterna och ersättningarna, om man
              nu tycker att det är en bra väg att sänka ersättningarna. Det
              tycker inte vi socialdemokrater absolut inte i en tid med god
              ekonomi.
            </seg>
            <seg n="050d5a78">
              Ministern säger att reglerna är neutrala ur jämställdhetssynpunkt
              och att kvinnor inte drabbas hårdare än män. Reglerna är neutrala,
              men villkoren är inte lika. Om kvinnan och mannen har lika lön
              och samma normalarbetstid och delar lika på föräldraansvaret är
              det ingen skillnad. Skillnaden ligger i att det inte ser ut så
              i samhället i dag. Trots allt arbete som gjorts är det fortfarande
              oftast kvinnor som vårdar sjuka barn, jobbar deltid och har lägre
              lön. Då hjälper det inte att reglerna är neutrala.
            </seg>
            <seg n="4c2346ba">
              Ministern säger i svaret att det kommer att löna sig att gå från
              deltid till heltid. Hur ska ministern se till att det blir heltider
              i stället för deltider? Kvinnor väljer inte att jobba deltid,
              utan det är vad som finns att tillgå. Arbete inom städning, omsorg
              och vård är oftast deltid utan möjlighet till heltid. Reformen
              måste ses som en helhet, säger ministern. Med denna början av
              er nya arbetsmarknadspolitik gör ni lågavlönade deltidsarbetande
              kvinnor än mer lågavlönade. Vad erbjuder ni dessa kvinnor? De
              är faktiskt många.
            </seg>
            <seg n="e27ae33f">
              Det finns många kvinnor inom de säsongsarbetandes skara också,
              till exempel inom handel och restaurang. De har tidigare fått
              sin normalarbetstid beräknad på ett heltidsarbete som de utför
              i kanske sex månader. Därefter har de fått ersättning från a-kassan
              för heltid. Med de nya reglerna ska dessa sex månader slås ut
              på ett helt år. Då får kvinnan bara ersättning för halvtid i stället
              för heltid. Detta slår hårt mot alla säsongsanställda, inte minst
              kvinnor.
            </seg>
            <seg n="53ea99fe">
              Sven Otto Littorin! Det är de deltidsarbetande kvinnorna som
              inte kommer att ha möjlighet att kvalificera sig till a-kassan
              eftersom de tvingas att acceptera en 50-procentig tjänst och eftersom
              de tar ansvar för sina barn när de är sjuka. Så ser det ut i dag.
            </seg>
          </u>
          <note type="speaker" n="191005e8">
            Anf. 36 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-6a68b5f551a77905-14" n="714811be">
            <seg n="c9ced59f">
              Herr talman! Låt mig börja med att kommentera det faktum att
              det är jag som svarar. Jämställdhet kan inte vara bara en ministers
              ansvar. Utgångspunkten är att vi inom våra respektive områden
              måste ha en jämställdhetsinsikt och en jämställdhetsutgångspunkt.
              Därför svarar jag på den här frågan.
            </seg>
            <seg n="90c39a88">
              Vi har hört det förut, säger Ann-Christin Ahlberg. Ja, det har
              vi. Vi hörde det före valet och vi har hört det efter valet. Vi
              har i olika sammanhang debatterat a-kassa och arbetslöshetsförsäkring
              både i interpellationsdebatter, i frågestunder och i särskilda
              debatter. Vi kommer att få höra det igen. Argumenten förändras
              inte bara för att man har ytterligare en debatt.
            </seg>
            <seg n="fedbbfea">
              Målet för vår politik är full sysselsättning. Alla som vill och
              kan vara med ska ha möjlighet att vara med på arbetsmarknaden.
              Jag kan bara konstatera att, som Gunnar Hökmark brukar säga: Om
              man gör som man har gjort kommer det att gå som det har gått.
            </seg>
            <seg n="64063d72">
              Det är precis så det är. Den politik som du och ditt parti har
              stått för har testats i tolv år och lett till att var femte svensk
              i arbetsför ålder står utanför arbetsmarknaden. Den politiken
              är därmed underkänd, skulle jag säga.
            </seg>
            <seg n="0af49c13">
              Låt oss inte gå tillbaka till plan B; det var verkligen en B-plan.
            </seg>
            <seg n="b0589d46">
              Frågan är vad alternativet är. Det får jag ju aldrig höra i de
              här debatterna. Vi har hört det förut. Ja, jag återkommer till
              mina grundargument eftersom jag tycker att de håller och är riktiga,
              men jag får aldrig höra vad alternativet är.
            </seg>
            <seg n="f80b7930">
              Vår politik bygger på tre ben. För det första ska det löna sig
              bättre att arbeta. Det finns mängder av exempel på grupper på
              arbetsmarknaden där marginaleffekterna, det vill säga kombinationen
              av skattesystemet och bidrags- och ersättningsnivåerna, leder
              till ett alldeles för svagt och stundtals till och med negativt
              incitament att gå från utanförskap in på arbetsmarknaden. Det
              lönar sig inte att jobba. Så kan vi bara inte ha det.
            </seg>
            <seg n="9d4c5944">
              För det andra måste vi göra det billigare och enklare att anställa,
              att ha anställda och att driva företag. Det är så man ser till
              att det blir fler arbetstillfällen. Det gör vi genom en lång rad
              olika åtgärder som framför allt min kollega Maud Olofsson ansvarar
              för. Det är lägre arbetsgivaravgifter och förenklingsregler. Vi
              ska ta bort 25 procent av regelmassan. Vi tittar på ett riskkapitalavdrag,
              ett garantilånesystem, förändrade 3:12-regler och avskaffad förmögenhetsskatt.
              Det är alltså en lång rad åtgärder som syftar till att det ska
              bli enklare och billigare att anställa. Där kommer vi med många
              saker. Vi har nystartsjobben från den 1 januari. Vi har halverad
              arbetsgivaravgift för unga från den 1 juli. Vi återkommer med
              arbetsgivaravgifterna i tjänstesektorn.
            </seg>
            <seg n="9292588f">
              För det tredje måste vi ha en politik som på alla andra områden
              stöder arbetslinjen. Det betyder att göra det billigare och enklare
              att komma över i arbete. Jag skulle delvis vilja relatera det
              till den förra interpellationsdebatten. Hur ser vi till att göra
              det möjligt för personer att återkomma i arbete? Något som jag
              tycker är väldigt prioriterat är de som har varit borta länge
              från arbetsmarknaden och att vi gör samarbetet mellan försäkringskassa
              och arbetsförmedling bättre så att vi inte får systemfel.
            </seg>
            <seg n="0ca1bd01">
              Det som nu händer är glädjande. Vi har ju en fantastisk fart
              på arbetsmarknaden. Helsingforss handelskammare pratade häromveckan
              om 50 000 nya jobb i Helsingfors i år. Ams redovisade häromdagen
              75 000 lediga platser. Det är den högsta siffran sedan man började
              mäta 1970. Vi har sett flera prognoser som visar 30 000 nya arbetsplatser
              i år som ett direkt resultat av regeringens ekonomiska politik.
            </seg>
            <seg n="a5dc4a29">
              När folk pratar om flexibilitet på arbetsmarknaden ringer det
              varningsklockor på många håll. Man undrar om det handlar om förändringar
              i arbetsrätten.
            </seg>
            <seg n="f6de11ef">
              Jag brukar säga att det snarare handlar om ett högt arbetsutbud,
              en hög efterfrågan och en väl fungerande matchning på arbetsmarknaden.
              Det är det vi ska jobba med framöver, inte minst när det gäller
              Ams. Då får vi just den typen av förutsättningar som Ann-Christin
              Ahlberg efterlyser, nämligen att fler kommer i arbete. Det kommer
              att gynna dem som är deltidsarbetslösa. Det kommer att gynna dem
              som jobbar deltid och det kommer att gynna dem som står längst
              ifrån, inte minst kvinnor. Jag önskar inget hellre än ett högre
              arbetskraftsdeltagande bland kvinnor.
            </seg>
          </u>
          <note type="speaker" n="18c0500f">
            Anf. 37 ANN-CHRISTIN AHLBERG (s):
          </note>
          <u who="ann-christin_ahlberg_09cf4f" xml:id="i-a9066fe0f462f1ca-1" n="1726c44b">
            <seg n="bcf17b65">
              Herr talman! Jag kan instämma i att det är glädjande att arbetslösheten
              minskar. Enligt SCB:s statistik ökade antalet sysselsatta i januari
              med 158 000 jämfört med januari 2006. Det är väldigt roligt. Tittar
              man närmare på det ser man att det var 98 000 för män och 59 000
              för kvinnor. För männen var det precis som vanligt. Det var fast
              anställning och en del tidsbegränsade anställningar som ökade.
              För kvinnorna ökade enbart de tidsbegränsade anställningarna.
              När det gäller nystartsjobben var det inte så många som kom till
              kvinnorna.
            </seg>
            <seg n="a12f9086">
              Så ser verkligheten ut, Sven Otto Littorin. Det är därför a-kassans
              nya regler slår så hårt mot just kvinnor. Arbetsmarknadens villkor
              är olika för kvinnor och män, även i dag.
            </seg>
            <seg n="7055a5a1">
              Herr talman! Den senaste tiden har man kunnat läsa i olika tidningar
              hur kvinnor drabbas av de nya a-kassereglerna. Jag hoppas att
              ministern också har läst det.
            </seg>
            <seg n="56341305">
              I ST Press till exempel kan man läsa om Mona som jobbar deltid
              och är deltidsarbetslös. Hon får i dag motsvarande 70 procent
              av sin tidigare heltidsinkomst. Hon gruvar sig för hur det blir
              när ersättningen sänks den 5 mars.
            </seg>
            <seg n="aa4714bc">
              För den försämrade a-kassan har kostnaden tredubblats för henne.
              Det gör ett stort hål i hennes hushållskassa. Jobbavdraget som
              det pratas så vackert om blir för henne ungefär 100 kronor. Det
              är alltså en väldigt klen tröst.
            </seg>
            <seg n="5c9f839a">
              I Dagens Nyheter kunde man läsa om Jessica som är långtidssjukskriven.
              Den ekonomiska konsekvensen för hennes del blir att avgiften till
              fack och a-kassa stiger från 175 kronor till 417 kronor. Jessica
              hade varit sjukskriven så länge att hon med de nya reglerna blir
              utförsäkrad ur a-kassan. Hon är bara 35 år och hoppas fortfarande
              på att komma tillbaka till arbetslivet. Skulle hon bli friskskriven
              på halvtid till exempel skulle hon inte få någon a-kassa tills
              hon får ett jobb. Det skulle slå en redan knaper ekonomi i spillror.
            </seg>
            <seg n="705c6cb5">
              Regeringens beslut om ändringar i a-kassan slår extra hårt mot
              den som är sjuk och måste betala hela den höjda avgiften samtidigt
              som hon går miste om jobbavdraget.
            </seg>
            <seg n="960cd992">
              Kort sagt gör regeringens politik att den som är sjuk får högre
              avgift, får sämre försäkring och får betala mer i skatt.
            </seg>
            <seg n="5a902aec">
              I tidningen Kommunalarbetaren kunde man läsa om Marie som är
              27 år. Hon var ensamstående med två små barn. Hon hade aldrig
              lyckats få ett heltidsarbete utan haft korta vikariat, oftast
              inom kommunen som lokalvårdare, växeltelefonist med mera. Just
              nu klarar hon sig om hon vänder och vrider på de 9 000 kronor
              hon får i a-kassa efter skatt.
            </seg>
            <seg n="c7a40acb">
              Med den nya a-kassan får hon ett par tusen mindre i månaden,
              om hon nu kvalar in till a-kassan, säger hon. Jag kan mycket väl
              förstå att hon säger att det blir katastrof för henne. Det blir
              omöjligt för henne att försörja sig och sina två barn på så lite
              pengar.
            </seg>
            <seg n="9579bfa2">
              Vad säger du till dessa kvinnor, Sven Otto Littorin? Vilket råd
              har du till dem? Säger du som det är att ni höjer avgiften och
              försämrar a-kassan för att få in 10 miljarder till skattesänkningar
              för dem som redan har det bra?
            </seg>
          </u>
          <note type="speaker" n="7b288c60">
            Anf. 38 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-6a68b5f551a77905-15" n="714811be">
            <seg n="eea7b22f">
              Herr talman! Det är oerhört glädjande att Ann-Christin Ahlberg
              nu konstaterar utanförskapet. Det är bara tragiskt att den förra
              regeringen aldrig gjorde det. Någonstans måste man konstatera
              att var femte svensk i arbetsför ålder står utanför. Det är precis
              de personer som Ann-Christin Ahlberg pekar på.
            </seg>
            <seg n="82507511">
              Vem placerade dem där? Vem bär ansvaret för detta permanentade
              utanförskap? Vem stod tomhänt inför de utmaningar som fanns, med
              en politik med mer av samma som har lett oss till det resultat
              som vi står inför i dag?
            </seg>
            <seg n="765213dc">
              Jag kan mycket väl hålla med om precis det som Ann-Christin Ahlberg
              beskriver. Men var finns det politiska alternativet? Vi hör aldrig
              någonsin talas om detta. Men det är glädjande att ni åtminstone
              nu erkänner att det finns problem med utanförskap. Det hörde vi
              aldrig före valet.
            </seg>
            <seg n="4bb3245f">
              När det gäller ersättningsnivåer och allt sådant inser jag att
              man inte gillar ett läge där vi först säger att vi ska höja premien
              och sänka ersättningsnivån. Det har jag all respekt för. Men samtidigt
              är det några saker jag måste säga.
            </seg>
            <seg n="a7fa0360">
              När det gäller det första säger jag ungefär som Mona Sahlin sade
              i början på 90-talet. Vi kan inte bara diskutera ersättningsnivåerna
              utan också hur vi får människor tillbaka i arbete.
            </seg>
            <seg n="37160788">
              Jag har sagt det förut. Vi vill inte att någon ska leva på varken
              80, 70 eller 65 procents ersättningsnivå utan på 100 procent av
              en lön. Men då måste man också ha en politik för arbete och inte
              bara en politik för ersättning som ni faktiskt har.
            </seg>
            <seg n="bcb3a5b3">
              Arbetslöshetsförsäkringen är tänkt att vara en omställningsförsäkring.
              I det finns det två led. Jag har återigen sagt det förr och kommer
              att säga det igen. Det är först att det är en omställning. Det
              är inte en permanent försörjningskälla utan ett stöd man har under
              en period mellan två arbeten.
            </seg>
            <seg n="84c7708d">
              Det andra är att det är en försäkring. Det måste väl ändå vara
              så att det i en försäkring finns något samband mellan den premie
              man betalar, det man får ut och den risk som finns i försäkringssystemet.
              Den risk som finns i arbetslöshetsförsäkringen är arbetslösheten.
            </seg>
            <seg n="98e2e196">
              Vi måste se till att vi har en arbetslöshetsförsäkring som dels
              tar hänsyn till arbetslösheten, dels är kopplad till det mål man
              vill uppnå, det vill säga fler tillbaka i arbete. Det är vad det
              hela syftar till.
            </seg>
            <seg n="72eaf6cc">
              Man kan ställa sig frågan, och det är en legitim diskussion:
              Hur är det nu då? Blir det fler arbeten för att man förändrar
              i a-kassan? Det är precis vad det blir. Det gäller särskilt i
              kombination med jobbavdraget och de åtgärder vi gör i övrigt för
              att se till att göra det billigare och enklare att anställa.
            </seg>
            <seg n="0e5fcb38">
              Det är den diskussionen vi har haft i kammaren många gånger och
              som vi säkerligen kommer att ha igen.
            </seg>
            <seg n="8ff9bf14">
              Jag kan återgå till den grundläggande frågan: Är detta en politik
              som leder till ett ökat utanförskap bland kvinnor? Svaret på den
              frågan är nej. Det är precis tvärtom.
            </seg>
            <seg n="dd804bb0">
              De som tjänar mest på politiken är de som står längst ifrån,
              de som har deltid och går upp till heltid, och de som står utanför
              arbetsmarknaden och får ett arbete. Det är vad hela politiken
              syftar till.
            </seg>
            <seg n="38bced0e">
              Det som nu händer är precis just detta. Med draghjälp av den
              internationella konjunkturen förstärker vi tillträdet till arbetsmarknaden,
              sänker trösklar och får fler i arbete och fler som lämnar utanförskapet.
              Arbetslösheten sjunker och sysselsättningen ökar.
            </seg>
            <seg n="4f948edf">
              Det kommer främst att gynna dem som Ann-Christin Ahlberg säger
              sig vilja skydda men som den förra regeringen lämnade i sticket.
            </seg>
          </u>
          <note type="speaker" n="532f5fbb">
            Anf. 39 ANN-CHRISTIN AHLBERG (s):
          </note>
          <u who="ann-christin_ahlberg_09cf4f" xml:id="i-a9066fe0f462f1ca-2" n="1726c44b">
            <seg n="02186f73">
              Herr talman! Jag måste upprepa mina frågor till Sven Otto Littorin,
              eftersom jag inte fick något svar. Vad säger du till dessa kvinnor?
              Det är Jessica, Marie och Mona. Det var bara några exempel. Jag
              har läst mycket mer. Jag har träffat många fler.
            </seg>
            <seg n="60cb4a42">
              Jag har hört vad a-kassorna säger och hur de blev nedringda i
              december av oroliga människor. De var alldeles förtvivlade eftersom
              de inte vet hur de ska klara sig, och de vet inte hur regelverken
              är.
            </seg>
            <seg n="d81bfeb3">
              En del av dem står långt från arbetsmarknaden i dag. Varför göra
              en sådan drastisk förändring innan man har några lediga jobb även
              till de personerna? Det blir så oerhört svårt för dessa människor.
            </seg>
            <seg n="be805d0a">
              Därför tycker jag att Sven Otto Littorin ska svara. Vad är det
              du säger till dessa kvinnor? Vilket råd har du till dem? Finns
              det några lediga jobb som just de kan ha? Finns det heltid till
              dem? Vad har du för avsikt att göra för att fixa heltid till dem?
            </seg>
            <seg n="2f0fdbad">
              En av kvinnorna sade så här: Står det några lediga stolar och
              väntar på oss nu? Alla dessa kvinnor vill inget hellre än att
              jobba. De har gjort allt i sin makt för att få ett heltidsjobb
              och har erbjudits deltid.
            </seg>
            <seg n="9e51f9ea">
              Man brukar alltid få höra om utanförskap från den borgerliga
              regeringen. Men vad gör vi med de här kvinnorna? Blir det inte
              än mer ett utanförskap? Man kan koppla det till Rädda Barnens
              senaste rapport om fattiga familjer och fundera på hur det går
              för Marie och hennes två små barn.
            </seg>
          </u>
          <note type="speaker" n="0dff8377">
            Anf. 40 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-6a68b5f551a77905-16" n="714811be">
            <seg n="553f299c">
              Herr talman! De kvinnor som Ann-Christin Ahlberg beskriver ska
              ha ett jobb att gå till. De ska ha 100 procent av en lön och inte
              vare sig 80, 70 eller 65 procent i ersättning.
            </seg>
            <seg n="e79e482f">
              Jag har sagt det hundra gånger, och jag kommer att säga det igen,
              för det är precis så det är. Tror man på det måste man ha en politik
              för arbete och inte en politik för ersättningar. Jag är ledsen,
              men det har inte den politiska oppositionen i dag.
            </seg>
            <seg n="ab7ea07e">
              Vi har en politik som vi gick till val på. Den bygger på tre
              ben. Jag repeterar det igen. Det ska löna sig att arbeta, det
              ska löna sig bättre och bli enklare att anställa, och vi måste
              sätta matchningsfunktionen i fokus på arbetsmarknaden.
            </seg>
            <seg n="00dbc135">
              Nu finns det 75 000 lediga jobb, som Ams redovisade häromveckan.
              Det är bättre än sedan 1970 när man började mäta. Det är ett fantastiskt
              läge på arbetsmarknaden just nu.
            </seg>
            <seg n="b8ae44f2">
              Låt oss ta till vara det. Låt oss fortsätta att sänka trösklarna
              för att ta sig in på arbetsmarknaden precis på det sätt jag har
              beskrivit.
            </seg>
            <seg n="ca4bad1c">
              Då finns förutsättningen just för dessa kvinnor att snabbare
              ta sig in och inte vara förpassade till det utanförskap där den
              förra regeringen placerade dem.
            </seg>
          </u>
          <note n="be9722f5">
            Överläggningen var härmed avslutad.
          </note>
          <note n="32617dd3">
            8 § Svar på interpellation 2006/07:271 om granskningsavgifter
          </note>
          <note type="speaker" n="5ce7ddbb">
            Anf. 41 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-6a68b5f551a77905-17" n="714811be">
            <seg n="5a51a4f7">
              Herr talman! Fredrick Federley har frågat mig följande:
            </seg>
            <seg n="609cc7f7">
              Fredrick Federleys frågor har sin bakgrund i att de bestämmelser
              om granskningsarvoden som finns i vissa kollektivavtal också tillämpas
              på oorganiserade arbetstagare. Enligt dessa bestämmelser är arbetsgivaren
              skyldig att göra avdrag från arbetstagarnas löner och vidarebefordra
              arvodet till den fackliga organisation som är part i kollektivavtalet.
              Avgiften avser att täcka den fackliga organisationens utgifter
              för att kontrollera att arbetstagarna får den lön de är berättigade
              till enligt kollektivavtalet.
            </seg>
            <seg n="ba4bc49d">
              Frågan om det är lagligt att ta ut granskningsarvoden även av
              oorganiserade arbetstagare har nyligen aktualiserats i ett mål
              mot Sverige i Europadomstolen för de mänskliga rättigheterna.
            </seg>
            <seg n="5604a433">
              Europadomstolen fann att den här typen av avdrag på lönen i och
              för sig kan vara tillåten eftersom avdraget avsågs att uppfylla
              ett legitimt syfte i det allmännas intresse. Det förutsätter dock
              enligt Europadomstolen att det är möjligt för de oorganiserade
              arbetstagarna att utläsa att arvodet motsvarar kostnaden för själva
              lönegranskningen och att arvodet inte används för andra syften.
              Europadomstolen fann att det aktuella systemet för granskningsarvoden
              inte gav tillräcklig insyn.
            </seg>
            <seg n="0f4d6808">
              Jag tycker att det är positivt att Europadomstolen kommit fram
              till att oorganiserad arbetskraft inte ska tvingas betala avgifter
              i det fall det brister i insyn och där oklarhet råder kring vad
              pengarna används till.
            </seg>
            <seg n="81f9ecfb">
              Europakonventionen gäller som lag i Sverige, och Sverige måste
              säkerställa att sådana brott mot Europakonventionen inte äger
              rum i framtiden.
            </seg>
            <seg n="4dd2732a">
              Nu återstår två saker. Domen ska vinna laga kraft och befogade
              ändringar i byggnadsavtalet och andra avtal som innehåller bestämmelser
              om granskningsarvoden för oorganiserade arbetstagare ska komma
              på plats.
            </seg>
            <seg n="f4801513">
              Eftersom det här är en fråga som parterna på arbetsmarknaden
              i första hand förfogar över utgår jag ifrån att de tar sitt ansvar
              och ger domen genomslag i kollektivavtalen.
            </seg>
            <seg n="c158ab7f">
              Löses inte frågan den vägen tvingas jag överväga andra lösningar.
            </seg>
          </u>
          <note type="speaker" n="f7631e67">
            Anf. 42 FREDRICK FEDERLEY (c):
          </note>
          <u who="fredrick_federley_6f0927" xml:id="i-cdf3a187afca9c14-0" n="3a4c4987">
            <seg n="ab2d70f2">
              Herr talman! Jag börjar med att tacka arbetsmarknadsministern
              för ett mycket bra, rakt och tydligt svar. Jag måste också få
              säga att jag är imponerad över din eftermiddag här. Den kommer
              säkerligen att vara både jobbig och rolig.
            </seg>
            <seg n="3fab0c30">
              Jag kan tycka att det är beklagligt att Sverige under så lång
              tid historiskt har tillåtit det här brottet mot Europakonventioner
              och att tidigare regeringar inte har respekterat dessa. Det handlar
              ju i grund och botten om rätten till sin egen lön. Därför är jag
              glad över det svar som jag har fått på interpellationen av arbetsmarknadsministern,
              där du så klart och tydligt poängterar att arbetsmarknadens parter
              har ett tydligt uppdrag att försöka lösa detta.
            </seg>
            <seg n="7046ba96">
              Min tolkning av hur det har varit historiskt och tidigare, innan
              dess att den nuvarande regeringen tillträdde, kan inte vara annan
              än att man har låtit sig köpas med miljoncheckar från särskilda
              fackförbund och därmed har tillåtit det här övergreppet gentemot
              Europakonventionen.
            </seg>
            <seg n="f44bc585">
              Jag funderar i ett lite längre perspektiv på om det här är någonting
              som kan komma att tillämpas även på andra områden, där det också
              sker någon typ av godtycklig privatbeskattning. Jag tänker på
              saker som ligger lite utanför ditt särskilda ansvarsområde, men
              detta kan ju komma att tillämpas även där framöver. Hyresgästföreningen,
              exempelvis, tar ut arvoden av sådana som inte är medlemmar i föreningen
              för att förhandla om hyresavtalen.
            </seg>
            <seg n="99b01cba">
              Jag tycker att det finns en liten svaghet i arbetsmarknadsministens
              svar. Du skriver i ett stycke att Europadomstolen fann att den
              här typen av avdrag på lönen i och för sig kan vara tillåten eftersom
              avdraget avsåg att uppfylla ett legitimt syfte i det allmännas
              intresse. Här finns en liten svaghet som jag inte tycker stämmer
              med det övriga svaret som jag har fått av ministern. Kan det på
              något sätt vara legitimt för en enskild förening att privatbeskatta
              sådana som inte är medlemmar i föreningen? Jag önskar att det
              inte vore så.
            </seg>
            <seg n="8ba56e02">
              Arbetsmarknadsministern säger slutligen i interpellationssvaret
              att om frågan inte löses via arbetsmarknadens parter så kan man
              tvingas att ta till andra lösningar. För min del tycker jag att
              det kan vara läge redan nu att i den här kammaren diskutera om
              man inte borde ha en lag som förbjuder privatbeskattning från
              enskilda företag och organisationer av människor som inte har
              valt att sluta sig till organisationerna och därmed inte har gett
              sin tillåtelse till att man ska ta ut avgifter.
            </seg>
          </u>
          <note type="speaker" n="3eba7c5b">
            Anf. 43 HANS STENBERG (s):
          </note>
          <u who="hans_stenberg_1679e1" xml:id="i-fc0436cbe89e1b63-0" n="f1d7001d">
            <seg n="f0e1905f">
              Herr talman! Det känns lite sorgligt att höra Fredrick Federleys
              glädje över den möjlighet som nu uppstår att begränsa granskningsverksamheten
              på byggarbetsplatser.
            </seg>
            <seg n="094c1b9c">
              Lönegranskningen har en viktig uppgift och en viktig roll i att
              upprätthålla ordning och reda på en bransch med bara kortvariga
              arbetsplatser, där arbetsstyrkan byts dag från dag och där man
              inte har den normala kontroll som man har på vanliga arbetsplatser.
              Därför har man sedan lång tid tillbaka haft den här ordningen
              med granskningsverksamheten. Då har man åtminstone en möjlighet
              att följa upp att de som finns på arbetsplatserna och de företag
              som verkar på byggena också ser till att hålla sig till de regler
              och avtal som gäller och att avtalsenliga löner betalas ut.
            </seg>
            <seg n="f7c53068">
              I domen har man pekat på att denna åtgärd i och för sig är okej.
              I grunden är det inte fel att ha ett sådant här system, men det
              behöver vara mer transparent och man behöver ha garantier för
              att pengarna inte används till annat än vad de verkligen är avsedda
              för.
            </seg>
            <seg n="b04b2791">
              Jag förutsätter självfallet att parterna på arbetsmarknaden kommer
              att se till att bristerna rättas till. Men det skulle vara djupt
              olyckligt om det här skulle leda till att granskningsverksamheten
              skulle upphöra. Då har vi bara förlorare. De anställda blir förlorare.
              De kommer att utsättas för lönedumpning i vissa oseriösa företag
              som får fritt fram att ta in människor som inte har kraft och
              ork att stå upp och kräva den lön de verkligen ska ha. Det kommer
              att bli fritt fram för svartjobb och annat på byggarbetsplatserna.
            </seg>
            <seg n="654b5f8f">
              De andra stora förlorarna i ett sådant scenario är de seriösa
              företagen, som kommer att utsättas för en osund konkurrens.
            </seg>
            <seg n="4b356314">
              Slutligen blir hela samhället förlorare. Om man ger klartecken
              och säger att det är fritt fram för oseriösa företag att låta
              bli att följa regler och avtal så finns det bara förlorare i slutändan.
              Också statskassan blir till slut förlorare.
            </seg>
            <seg n="820e2973">
              Jag hoppas och tror därför att det här kommer att leda till att
              man rättar till de brister som domstolen uppenbarligen tycker
              finns. Då får man en transparens i redovisningen och ett klart
              och tydligt system där man ser att granskningsarvodena bara används
              till det som de ska vara till för.
            </seg>
            <seg n="8d826c90">
              Jag blir som sagt lite beklämd när jag hör Federleys glädje över
              domen. Det vore djupt olyckligt om vi inte skulle kunna upprätthålla
              det här systemet. Hela samhället skulle förlora på det.
            </seg>
          </u>
          <note type="speaker" n="4769ef9e">
            Anf. 44 CLAES-GÖRAN BRANDIN (s):
          </note>
          <u who="claes-goran_brandin_96753d" xml:id="i-bfbd671b80dfec7b-0" n="e375398a">
            <seg n="69e71cc6">
              Herr talman! Jag hade inte tänkt lägga mig i debatten, men efter
              att ha hört Fredrick Federleys inledning om att köpas med miljoncheckar
              kan jag inte låta bli. Jag kan garantera att de checkarna inte
              kommer ifrån någon granskningsavgift eller mätningsavgift från
              Byggnads. Eftersom jag själv är medlem i Byggnads, Fredrick Federley,
              kan jag också garantera att Byggnads även fortsättningsvis kommer
              att stödja det socialdemokratiska partiet. Det är jag helt övertygad
              om.
            </seg>
            <seg n="b9e76c2f">
              Det är likadant när du tar upp Hyresgästföreningen. Då vet du
              inte heller vad du pratar om. Hyresgästföreningen förhandlar för
              dem som är medlemmar i föreningen, och i och för sig även för
              dem som inte är medlemmar. Men du blandar ihop detta med fritidsverksamheten
              i Hyresgästföreningen. Jag behöver inte stå och försvara Hyresgästföreningen,
              för jag är själv inte medlem i den. Men rätt ska vara rätt!
            </seg>
            <seg n="fbb860bd">
              Jag håller med Hasse; jag tror också att Byggnads som förbund
              kommer att granska domen. Man kommer naturligtvis att följa de
              beslut som har fattats. Det är helt klart är att man kommer att
              göra så.
            </seg>
            <seg n="a83741bd">
              Det är också så som Hasse, Hans Stenberg, sade: När det gäller
              alla de småskuttare som i dag finns inom byggbranschen ska Byggnads
              avdelningar ute i landet se till att de byggnadsarbetare som jobbar
              i de företagen får rätt ersättning för det som de utför.
            </seg>
            <seg n="9083f721">
              Jag tycker att ni bör nyansera debatten så att den blir som den
              ska vara. Det är inte ofta jag håller med arbetsmarknadsministern,
              men jag vill ändå påstå att det svar som han har gett Fredrick
              Federley är ganska nyanserat. Det finns naturligtvis fläckar i
              det också; jag kan aldrig bli helt överens med arbetsmarknadsministern.
            </seg>
            <seg n="e33b5d9c">
              Nu tar arbetsmarknadsministern på sig den här rollen och uttalar
              kanske också en del försvar i tidigare uttalanden. Då verkar det
              precis som att man från detta centerparti, som jag trodde var
              ett parti som är vurpet från folkrörelsen, går ut och gör sig
              till talesman för en syn på arbetare som jag inte har hört talas
              om på många, många år. Kanske hörde inte ens min far talas om
              den när han började sin bana. Men detta är vad Centern säger i
              dag.
            </seg>
            <seg n="2108aba5">
              Annika Qarlsson gjorde också ett uttalande för någon vecka sedan
              om att det var bra att domen kom. Hon är också centerpartist.
              Det är bra att domen kom, för nu kan inte Byggnads ge så mycket
              pengar till det socialdemokratiska partiet, menar man. Är det
              det som det handlar om? Eller handlar det om att ta vara på Byggnads
              medlemmars rättigheter ute på arbetsplatserna? Det är det det
              handlar om för vår del.
            </seg>
          </u>
          <note type="speaker" n="932b7f32">
            Anf. 45 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-6a68b5f551a77905-18" n="714811be">
            <seg n="70578add">
              Herr talman! Jag blir lite orolig här över Claes-Göran Brandins
              stöd. Med risk för att reta upp Claes-Göran vill jag försöka att
              tränga ned lite i den här diskussionen. Min enklaste utgångsfråga
              när den här domen kom och diskuterades var: Vad är granskningsavgifterna
              till för? Vad är det för någonting egentligen?
            </seg>
            <seg n="a475ac40">
              Jag måste erkänna att jag ser dem lite grann som en dubbel medlemsavgift.
              Först tar man ut en frivillig medlemsavgift från sina medlemmar,
              och sedan tar man ut en medlemsavgift till via arbetsgivarna för
              att i grund och botten göra samma sak som det medlemsavgifterna
              är till för. På nästan alla andra avtalsområden är det ju det
              man betalar medlemsavgift för, nämligen att man ska ha en företrädare
              som förhandlar om kollektivavtalen och sedan granskar att avtalens
              villkor uppfylls.
            </seg>
            <seg n="0980aa1e">
              Man kan resonera så här: Om man är medlem i Byggnads kan det
              vara implicit okej att göra på det sättet. Man vet om förutsättningarna
              när man blir medlem, och därför är det någonting man kan förhandla
              om i kollektivavtalen. Då vet alla vad som gäller.
            </seg>
            <seg n="87a7991f">
              Problemet är just den oorganiserade arbetskraften som har valt
              att stå utanför och inte vara delaktig i det systemet. Vi har
              inte någon allmängiltig förklaring av kollektivavtal och inga
              krav på kollektivavtal, alltså måste det finnas en möjlighet att
              ställa sig utanför systemet och att inte heller bidra till den
              verksamheten.
            </seg>
            <seg n="f909bcaf">
              Men det är inte riktigt det domen tar sin utgångspunkt i. Domen
              har dömt Sverige till skadestånd enligt 1 kap. i Europakonventionen,
              alltså det som handlar om egendomsskyddet, och inte när det gäller
              den negativa föreningsfriheten enligt 9 kap.
            </seg>
            <seg n="0d557ee4">
              Då kvarstår frågan hur vi hanterar det här läget nu. Det har
              rests krav på att vi ska slå till med lagstiftning nu. Min utgångspunkt
              är att Europakonventionen och domsluten i Europadomstolen är svensk
              rätt. Det är alltså helt nödvändigt för parterna att följa domen.
            </seg>
            <seg n="4a571e9a">
              I den mån man inte gör det eller det blir tvistigt är det ju
              så att riksdagen stiftar lagar, men man tolkar dem inte. Det är
              domstolar som tolkar lagarna, och det är det man har gjort i det
              här fallet. Därför har jag varit lite försiktig med uttolkningen
              av den här domen. Jag tycker att vi nu måste säkerställa att vi
              får en lagakraftvunnen dom och att parterna också får möjligheter
              att nu ta den här domen till sig och göra på det sätt som man
              borde göra, nämligen se till att man följer lagen.
            </seg>
            <seg n="74808e1b">
              Problemet uppstår i nästa skede. Säg att man skulle komma i ett
              läge där man konstruerar ett sätt där man behåller granskningsavgifterna
              och försöker säkerställa att man redovisar på ett sådant sätt
              att man uppfyller Europadomstolens krav på transparens i systemet.
              Jag blir rätt bekymrad när Hans Tilly i Dagens Nyheter säger att
              det var jättebra att Anders Borg tar notan när granskningsavgifterna
              fälls i Europadomstolen. Så kan vi inte ha det. Om det är så att
              parterna inte löser den här frågan i kollektivavtalet kommer jag
              att se till att vi på något sätt följer Europakonventionen om
              de mänskliga rättigheterna. Det är regeringens skyldighet att
              göra det.
            </seg>
            <seg n="1415e751">
              Dessutom tycker jag naturligtvis att den negativa föreningsfriheten,
              även om den inte testades i det här domslutet, är oerhört viktig.
              Vi har ett läge där man kan välja att ställa sig utanför. Då får
              man också göra det, och jag tycker att det ska återspeglas i hur
              systemet med granskningsarvoden är konstruerat.
            </seg>
            <seg n="b26fdd57">
              Hans Stenberg är orolig och säger att det behövs granskningsavgifter
              för att det här är så besvärligt. Man skulle ju kunna tänka sig
              att man förhandlar fram ett enklare avtal som blir enklare att
              kontrollera och följa. Det borde vara intressant både för arbetsgivare
              och för arbetstagare att hitta sådana modeller. Det har ju gått
              i industriavtalet och på en massa andra avtalsområden, så det
              är klart att det borde gå även på det här området.
            </seg>
            <seg n="e7db7b54">
              Slutsatsen är att jag kommer tillbaka till den grundläggande
              fråga: Vad är granskningsavgifterna? I min värld är det en dubbel
              medlemsavgift. Då måste man fundera över hur man konstruerar detta
              och på vilket sätt man följer Europakonventionen om de mänskliga
              rättigheterna, och jag avvaktar att man gör just det.
            </seg>
          </u>
          <note type="speaker" n="6898fc87">
            Anf. 46 FREDRICK FEDERLEY (c):
          </note>
          <u who="fredrick_federley_6f0927" xml:id="i-cdf3a187afca9c14-1" n="3a4c4987">
            <seg n="9ae821b3">
              Herr talman! Det man egentligen borde bli bekymrad över när man
              hör den här debatten är att det socialdemokratiska arbetarpartiet
              tycker att det är beklagligt när en domstol som är satt att upprätthålla
              mänskliga rättigheter fäller Sverige på ett område där vi har
              kränkt de rättigheterna. Till de rättigheterna hör äganderätten
              och rätten till sin egen lön.
            </seg>
            <seg n="3cd55925">
              Det som har skett inom socialdemokratin är att man har börjat
              se arbetarnas löner primärt som sina egna där man kan beskatta
              låginkomsttagare ända upp till 65 procent och se dem i ögonen
              utan att skämmas. Då är det klart att man tycker att man också
              på andra områden kan privatbeskatta människor och fortfarande
              inte skämmas.
            </seg>
            <seg n="d9937a04">
              Det är väl inte så att granskningsinstitutet, såsom det används
              och såsom det är reglerat i kollektivavtalen, skulle falla om
              det vore så att man slutade stjäla pengar från sådana som har
              valt att inte ansluta sig till fackförbundet eller till någon
              annan sida, till exempel arbetsgivarsidan. Det är ett ganska barockt
              sätt att resonera. Detta handlar snarast om den djupa indignation
              som arbetarrörelsen känner så fort någon har en annan uppfattning
              över huvud taget. Så fort man väljer att ifrågasätta något som
              är knutet till arbetarrörelsen anklagas man för att vara okunnig
              och inte veta vad man pratar om. Sedan slår man på den stora trumman
              som om jag är ute efter att ge mig på granskningsavgifterna över
              lag. Den som har valt att läsa interpellationen och ministerns
              svar kan se att det inte är så. Det är den orättfärdiga, självpåtagna
              uppgiften att ta pengar av människor som inte har anslutit sig
              till den här uppgörelsen som jag vänder mig emot.
            </seg>
            <seg n="e3277ea9">
              Det kan inte heller vara så att Byggnads är som Little John i
              Robin Hood som grundar hela sin verksamhet och sin ofta viktiga
              verksamhet på att stjäla pengar av folk. Så kan det inte vara.
              För den som väljer att ansluta sig till föreningen är det fullkomligt
              rimligt att man har detta. Nu sade jag fel namn. Det var inte
              alls Little John.
            </seg>
            <seg n="12b963b2">
              Jag tror inte heller att Byggnads kommer att sluta stötta Socialdemokraterna.
              Det har jag aldrig inbillat mig. Det är inte syftet här.
            </seg>
            <seg n="351a997b">
              Däremot vill jag att Sverige uttalar klart och tydligt, och det
              vore trevligt om också Socialdemokraterna gjorde det, att den
              lön som man har slitit för hela arbetsveckan, hela månaden och
              hela året ut primärt tillhör en själv om man inte väljer att ingå
              i en förening eller i ett sammanhang där man avstår en del av
              den lönen.
            </seg>
            <seg n="929387fc">
              Jag tror inte heller att den check på 1 miljon som Byggnads gav
              till Göran Persson på den sista kongressen inför valrörelsen kom
              från granskningsavgifterna. Däremot är det så tydligt hur det
              hänger samman. Det hänger också tydligt samman med varför man
              har tillåtit det här övergreppet mot Europakonventionen om de
              mänskliga rättigheterna att pågå år efter år.
            </seg>
            <seg n="528d8fa2">
              Jag tycker att det är beklagligt att det ska behöva gå så långt
              innan vi kommer till den anständigheten att vi erkänner människors
              rätt till sin egen egendom och sin egen lön och att inte straffbeskattas
              av enskilda föreningar. Det borde inte behöva gå ända till domstol
              innan vi tar upp det till diskussion i den här kammaren. Man borde
              ha infört ett stopp för detta enskilda uttagande av en extra straffskatt
              för länge sedan.
            </seg>
          </u>
          <note type="speaker" n="d233f1ac">
            Anf. 47 HANS STENBERG (s):
          </note>
          <u who="hans_stenberg_1679e1" xml:id="i-fc0436cbe89e1b63-1" n="f1d7001d">
            <seg n="e9fe548e">
              Herr talman! Jag blir lite bekymrad när Littorin först talar
              om vikten av att följa domen, och sedan i nästa andetag säger
              att om man inte ändrar avtalen utöver vad domen kräver kommer
              regeringen att se till det blir sådana förändringar ändå. Jag
              tycker att det är att visa dålig respekt för Europadomstolen.
            </seg>
            <seg n="e5c85c84">
              Domen slår fast att det inte är fel att ta ut granskningsavgift
              om den är transparent och om man kan se vart pengarna går. Låt
              oss hålla oss till vad domstolen har sagt och inte kräva andra
              ändringar i avtalen än vad domstolen har krävt.
            </seg>
            <seg n="9d601fec">
              Sedan säger Littorin att man kan väl göra enklare avtal i byggbranschen.
              Ibland önskar man att vi hade regeringsföreträdare som var något
              mer förankrade i verkligheten. Vem som helst borde väl begripa
              att arbetsplatser som är ambulerande, som uppstår från dag till
              dag och där man byter ut stora delar av arbetskraften dagligen,
              inte kan fungera som en fast arbetsplats på ett kontor eller i
              en industri.
            </seg>
            <seg n="7266b70d">
              För var dag som går får vi fler utländska företag på våra arbetsplatser.
              Det är företag som inte har någon erfarenhet av svenska förhållanden.
              Det säger sig självt att det blir viktigare än någonsin att upprätthålla
              en granskningsverksamhet av löner och avtal för att garantera
              att vi inte får en totalt osund konkurrens för de seriösa företagen
              och de seriösa arbetstagarna. Det är sorgligt att höra att både
              Littorin och Federley väljer att ställa sig på skojarnas och smitarnas
              sida mot seriösa företag och seriösa löntagare.
            </seg>
          </u>
          <note type="speaker" n="4208675c">
            Anf. 48 CLAES-GÖRAN BRANDIN (s):
          </note>
          <u who="claes-goran_brandin_96753d" xml:id="i-bfbd671b80dfec7b-1" n="e375398a">
            <seg n="0472d06b">
              Herr talman! Om jag höll med Littorin förut så gör jag det inte
              längre när han i denna kammare står och pratar om att Byggnads
              kanske ska ha enklare avtal. Det är en sak som Byggnads medlemmar
              själva bestämmer över. Byggnads medlemmar har själva bestämt att
              deras huvudlöneform ska vara ackord, och då är det så att man
              har mätning och granskningsavgift för att se till att detta efterlevs
              ute på de arbetsplatser där man jobbar utifrån dessa löneformer.
              Det har Byggnads medlemmar i demokratisk ordning själva bestämt,
              så det hoppas jag innerligt att vi inte behöver diskutera i denna
              kammare, vilket vi heller inte ska göra.
            </seg>
            <seg n="1b4dd7ff">
              Sedan är det väl lite märkligt att när det gäller den här domen
              är det en byggnadsarbetare som för fem år sedan eller kanske något
              senare lämnade byggbranschen och gick över till båtbranschen som
              har drivit den här frågan. Jag tror att jag har mer erfarenheter
              från byggbranschens arbetsplatser än vad Littorin och Federley
              har genom att vara ute och prata. Jag träffar också oorganiserade
              byggnadsarbetare. Jag kan säga att de oorganiserade byggnadsarbetarna,
              precis som de som är med i någon annan facklig organisation, exempelvis
              Syndikalisterna, inte har någonting emot att Byggnads granskar
              och ser till att deras löner blir riktiga och betalas ut på rätt
              sätt. Jag kan bara instämma i det Hans Stenberg säger: Det verkar
              som om Centerpartiet och arbetsmarknadsministern ställer sig på
              samma sida som fifflarna och dem som inte vill göra rätt för sig
              i byggbranschen och det här landet. Det är en sida som jag absolut
              inte ställer mig på. Jag ställer mig bakom byggnadsarbetarna,
              deras löneform och deras sätt att hantera den biten.
            </seg>
          </u>
          <note type="speaker" n="a84cc092">
            Anf. 49 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-6a68b5f551a77905-19" n="714811be">
            <seg n="d6c6314c">
              Herr talman! Med all respekt: Det är faktiskt Sverige som bryter
              mot Europakonventionen om de mänskliga rättigheterna. Då är det
              också regeringens uppgift att, i den mån parter kommer överens
              om ett avtal som innebär ett brott mot de mänskliga rättigheterna,
              se till att ändra på det ifall parterna inte själva förstår att
              göra det på rätt sätt. Det förefaller väl ändå ganska rimligt.
            </seg>
            <seg n="9c4d1d38">
              Jag betackar mig för talet om att befinna mig bland fifflare.
              Här begås lagbrott, och det begås av parter på arbetsmarknaden.
              Då måste vi naturligtvis hoppas att parterna tar sitt förnuft
              till fånga och avstår från det.
            </seg>
            <seg n="44385525">
              Jag vill bara konstatera att domen behandlar den här situationen
              bara enligt 1 kap. i Europakonventionen. Den har inte alls tagit
              ställning till det här med negativ föreningsrätt. Men nog är det
              så att vi, även om domstolen inte har behandlat den frågan, har
              rätt att ha en synpunkt på det. När jag ser vad avgiften är tänkt
              att gå till har jag väldigt svårt att konstatera att det är någonting
              annat än det som medlemsavgifter normalt är tänkt att täcka. Anledningen
              till att Byggnads kan behålla granskningsavgiftssystemet är ju
              att man, om man är medlem, kan se det som en del av den implicita
              överenskommelsen när man går in i Byggnads, det vill säga att
              man också så att säga delegerar till arbetsgivaren rätten att
              ta en slant och ge till Byggnads för att kontrollera att villkoren
              i avtalet uppfylls. Ja, det är möjligt att man kan se det på det
              sättet. Det är ungefär så man kan tolka domen.
            </seg>
            <seg n="11a2a9bb">
              Men om man har valt att ställa sig utanför så har man också valt
              att inte vara företrädd på arbetsplatsen. Den diskussionen får
              naturligtvis Byggnads ta med de byggnadsarbetare som har valt
              att stå utanför.
            </seg>
            <seg n="a2d2d5d7">
              Men även om domen inte diskuterar 9 kap. i Europakonventionen
              så måste jag naturligtvis säga att jag tycker att det är stötande
              att man tar avgifter från dem som har valt att ställa sig utanför.
            </seg>
            <seg n="fdcdc761">
              Nu ska domen vinna laga kraft. Det är det första. Det andra är
              att det nu pågår förhandlingar om Byggnadsavtalet. Jag som faktiskt
              har läst igenom Byggnadsavtalet och jämfört det med en del andra
              avtal måste nog ändå, med tanke på omfånget, säga att det är klart
              att det finns någon typ av förenklingspotential. Men det är helt
              riktigt att jag inte ska in och peta i det, utan det är naturligtvis
              parterna själva som ska göra det.
            </seg>
            <seg n="13cbd295">
              Sedan vill jag bara påminna om att det är två parter i detta.
              Det är inte bara Byggnads utan också Byggindustrierna. Man kan
              hoppas att byggarbetsgivarna också har lite grann att säga till
              om när det gäller hur det här avtalet ska se ut.
            </seg>
            <seg n="240a498d">
              Nu får vi se vad man kommer fram till i avtalet. Jag kommer att
              titta på det och titta på domen ytterligare för att se om vi kan
              dra slutsatsen att man lever upp till den dom som nu har kommit.
              Ett alternativ hade ju varit att byggarbetsgivarna hade valt att
              testa detta i Arbetsdomstolen. Det är möjligt att det blir resultatet
              av att man nu har sagt sig avstå från att dra avgifter för oorganiserad
              arbetskraft, så att det är där detta hamnar till slut.
            </seg>
            <seg n="bde1c1bb">
              Det är en viktig fråga, och det finns många tillfällen att återkomma
              till detta. Men jag kan utlova en sak, och det är att den här
              regeringen kommer att se till att Europakonventionen om de mänskliga
              rättigheterna efterlevs.
            </seg>
          </u>
          <note type="speaker" n="fbf6a483">
            Anf. 50 TALMANNEN:
          </note>
          <u who="unknown" xml:id="i-6a68b5f551a77905-20" n="714811be">
            <seg n="e283e2ba">
              Innan vi tar slutreplikerna vill jag bara säga att alla har hållit
              sig inom ramen, men flera av er ligger väldigt nära gränsen för
              vad vi enligt grundlagen, regeringsformens förarbeten, får diskutera.
              Vi får alltså inte diskutera rättstillämpning. Jag vill bara säga
              det så att ni håller er till detta även i de sista replikerna
              här.
            </seg>
          </u>
          <note type="speaker" n="c8590745">
            Anf. 51 FREDRICK FEDERLEY (c):
          </note>
          <u who="fredrick_federley_6f0927" xml:id="i-cdf3a187afca9c14-2" n="3a4c4987">
            <seg n="c47eba0d">
              Herr talman! Jag ska faktiskt bara bemöta Claes-Göran Brandin
              nu, som oroar sig så mycket över Centerpartiet. Jag tycker att
              det är så hyggligt av Socialdemokraterna att ägna så mycket debattid
              åt just Centerpartiet och Centerpartiets idéutveckling. Ända sedan
              det ekonomiska samarbetet med Socialdemokraterna i mitten av 90-talet
              avslutades har man ägnat väldigt mycket tid åt att bekymra sig
              över Centerpartiet. Men jag kan säga att vi aldrig har mått bättre.
              Vi har inte haft så stor medlemstillströmning på bra länge. Så
              var inte så orolig för oss!
            </seg>
            <seg n="68377b72">
              Jag kan säga att vi är vurpna, för att använda ditt ord, ur en
              folkrörelse. Men det är inte en folkrörelse som har lärt sig att
              stjäla pengar av folk som inte vill det, utan det är en folkrörelse
              som bygger på hederlighet, anständighet och hårt arbete samt att
              respektera människors egna plånböcker. Det är ingen snattarliga,
              utan det är hederligt, hårt arbetande folk som har byggt upp Centerpartiet
              och som fortfarande utgör grunden för Centerpartiet.
            </seg>
            <seg n="27700f26">
              Det är klart att du säkert, med ålderns rätt, har mycket mer
              erfarenhet av byggarbetsplatser. Men frågan är om du för den sakens
              skull har bättre insikt i grundläggande anständighet, rättssäkerhet
              och demokrati. Jag tycker att det är precis de tre sakerna man
              begår övergrepp på när man försöker förminska betydelsen av en
              dom i Europadomstolen. Jag tycker att det är precis bristande
              insikt i de sakerna man ger uttryck för, om det är så att man
              inte ser det som ett problem att pengar tas av icke organiserad
              arbetskraft. Du får gärna svara på hur du ser på demokratin och
              om du tycker att andra föreningar, till exempel tankesmedjor som
              Timbro, ska få börja skattebelägga folk lite hur som helst och
              ta 1 ½ procent i ideologiseringsarvode eller någonting sådant.
              Det är precis det som det handlar om, samma barocka typ av självpåtagna
              möjligheter att sno pengar av folk, och så ska det inte vara.
            </seg>
          </u>
          <note type="speaker" n="91f8fcdb">
            Anf. 52 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-e014de19f2853ed4-0" n="714811be">
            <seg n="0bd97077">
              Herr talman! Talmannen gjorde en klok iakttagelse. Rättstillämpning
              ska vi naturligtvis inte ägna oss åt i kammaren.
            </seg>
            <seg n="bb28eb1a">
              Jag konstaterar bara att Europakonventionen om mänskliga rättigheter
              och domen i Europadomstolen är en del av svensk rätt, och jag
              utgår naturligtvis ifrån att parterna följer lagen och tolkar
              den to the best of their ability , som det heter på engelska.
              Blir det sedan tolkningsdiskussioner är jag övertygad om att man
              antingen kommer att vidta konfliktåtgärder, eller så kommer frågan
              att avgöras i Arbetsdomstolen eller på annat lämpligt ställe.
            </seg>
            <seg n="a83c682f">
              I grunden är det så att detta är en del av svensk rätt, och parterna
              kommer naturligtvis det utgår jag ifrån att göra vad de kan för
              att följa lagen.
            </seg>
          </u>
          <note n="be9722f5">
            Överläggningen var härmed avslutad.
          </note>
          <note n="13176283">
            Ajournering
          </note>
          <note n="827d666c">
            Kammaren beslutade kl. 15.58 på förslag av talmannen att ajournera
            förhandlingarna till kl. 18.00.
          </note>
          <u who="unknown" xml:id="i-a7af8c437d51d8f1-0" n="714811be">
            <seg n="f34a2721">
              Återupptagna förhandlingar
            </seg>
          </u>
          <note n="b85297b3">
            Förhandlingarna återupptogs kl. 18.00.
          </note>
          <note n="324e90ad">
            9 § Svar på interpellation 2006/07:274 om effekter av neddragningar
            i offentlig service
          </note>
          <note type="speaker" n="21358049">
            Anf. 53 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-6a68b5f551a77905-21" n="714811be">
            <seg n="a8f56187">
              Fru talman! Sylvia Lindgren har frågat mig vilka åtgärder jag
              avser att vidta för att de neddragningar som görs inom den statliga
              förvaltningen inte ska påverka arbetslösheten. Jag har som arbetsmarknadsminister
              inte något samlat ansvar för omstruktureringar i den statliga
              förvaltningen. Inledningsvis vill jag emellertid gärna kort allmänt
              kommentera dessa.
            </seg>
            <seg n="ebc0cc74">
              Svensk statsförvaltning ska vara rättssäker, effektiv och medborgarorienterad.
              Kring detta tror jag att vi kan vara eniga. Jag tror också att
              vi kan vara eniga om att det finns en hel del mer att göra på
              detta område. Regeringen har därför tagit initiativ bland annat
              till en översyn av den statliga förvaltningens uppgifter och organisation.
            </seg>
            <seg n="076536e1">
              När det gäller just de neddragningar inom Försäkringskassan som
              Sylvia Lindgren tar upp i sin interpellation, är de i huvudsak
              en följd av överväganden som gjorts inom ramen för myndighetens
              eget arbete för att effektivisera sin verksamhet.
            </seg>
            <seg n="9f38c81c">
              För mig som arbetsmarknadsminister är det naturligt att arbetsmarknaden
              är stadd i ständig omvandling. Det är ofrånkomligt i ljuset av
              globalisering, tekniska landvinningar och ekonomisk och social
              utveckling. Det är också något som vi i grunden måste bejaka och
              söka maximera nyttan av. Detta gäller i såväl offentlig som privat
              sektor.
            </seg>
            <seg n="4c08aa69">
              Samtidigt måste vi hantera de problem som kan följa i omvandlingens
              spår. Jag inser mycket väl att individer kan hamna i kläm när
              organisationer rationaliserar. Att statsanställda sägs upp behöver
              emellertid inte betyda att de blir arbetslösa. Under uppsägningstiden
              vidtas, inom ramen för det statliga trygghetsavtalet, en rad individinriktade
              åtgärder för att undvika arbetslöshet. Målet med trygghetssystemet
              är att så långt som möjligt skapa förutsättningar för att ingen
              anställd som sägs upp ska bli arbetslös.
            </seg>
            <seg n="409a4bbc">
              Jag vill gärna understryka att jag ser det som ett stort misslyckande
              varje gång en individ som kan och vill arbeta inte får möjlighet
              till det. Avgörande för att förhindra att människor hamnar i en
              sådan situation är vår förmåga att skapa förutsättningar för nya
              jobb och för nya och växande företag.
            </seg>
            <seg n="7e2c6026">
              Som Sylvia Lindgren säkert känner till gick alliansen till val
              på ett brett politiskt program med just denna inriktning. Programmet
              omfattar allt från skattesänkningar på arbete, över regelförenklingar
              för företag, till reformer av a-kassesystemet. En viktig del är
              också den omläggning av arbetsmarknadspolitiken som regeringen
              har påbörjat. Matchning och riktiga jobb ska stå i fokus. Resurser
              ska frigöras för dem som står allra längst från arbetsmarknaden.
            </seg>
            <seg n="cc9e228c">
              Det behövs med andra ord en bred, samlad politik som spänner
              över olika politikområden och tar sikte på de grundläggande förutsättningarna
              för utbud och efterfrågan. Det är så vi tacklar arbetslösheten
              och utanförskapet, och det är så vi ger de många möjligheter till
              riktiga jobb.
            </seg>
          </u>
          <note type="speaker" n="a64a9ae6">
            Anf. 54 SYLVIA LINDGREN (s):
          </note>
          <u who="sylvia_lindgren_9fe69e" xml:id="i-d5823f400ac9ac2b-0" n="6bb2a1f3">
            <seg n="2446358f">
              Fru talman! Jag vill börja med att tacka arbetsmarknadsministern
              för svaret, även om jag har en rad synpunkter på det. Dem tänker
              jag återkomma till.
            </seg>
            <seg n="5b99a94a">
              Inspirationen till interpellationen fick jag då jag såg ett tv-inslag
              där arbetsmarknadsministern medverkade och talade mycket varmt
              om jobben. Sven Otto Littorin sade något i stil med: Det första
              jag tänker på när jag vaknar på morgonen är jobben, och det sista
              jag tänker på innan jag somnar på kvällen är jobben.
            </seg>
            <seg n="7d4192af">
              Men, fru talman, detta tv-inslag visades i samma veva som det
              gick ut information om att Försäkringskassans nya ekonomiska läge
              innebär att man behöver minska antalet anställda med ungefär 1
              400 personer. 440 personer berörs i den här regionen, alltså Helsingfors.
              Det är väl ganska självklart att en så stor neddragning kommer
              att påverka verksamheten. Det är väl också ganska känt att kraven
              på de anställda i Försäkringskassan har ökat och kommer att öka,
              eftersom vi i större utsträckning kräver samordning med andra
              myndigheter, Skatteverket, Ams, kommunerna och så vidare just
              för att få fram jobben. Då är det väldigt viktigt att man fortsätter
              ha fokus på att Försäkringskassans personal ska vara en del i
              detta arbete för att se till att de som inte har arbete fortare
              ska komma in på arbetsmarknaden.
            </seg>
            <seg n="4dd72854">
              Detta får mig att fundera: Tror verkligen statsrådet att denna
              kraftiga neddragning kan ske utan att servicen gentemot kunderna
              försämras? Tror inte ministern att en sådan här minskning märks
              i verksamheten? Man pratar gärna om att man ska ha en bred, samlad
              politik. Det måste väl ändå vara en del också av denna verksamhet?
            </seg>
            <seg n="a8ce0c73">
              Detta med Försäkringskassan väckte mig eftersom det kom samtidigt
              med Sven Otto Littorins uttalande. Men vi ser en hel del neddragningar
              på myndigheter och verk om vi tittar i budgetpropositionen. Det
              gäller inte minst på Arbetsmiljöverkets och Arbetsmarknadsverkets
              områden. När det gäller Arbetsmarknadsverkets område talar Sven
              Otto Littorin i interpellationssvaret om att det behövs en omvandling,
              en ständig omvandling: Det är något ofrånkomligt i ljuset av globalisering,
              tekniska landvinningar och ekonomisk och social utveckling. Men
              varför skär man då ned så drastiskt på Arbetsmarknadsverket och
              inte minst på programområdena? Programmen lär i stort sett vara
              uppbundna när det gäller intäkterna för 2008, och det slår hårt
              mot den omställning man pratar om.
            </seg>
            <seg n="493c12c0">
              När ord och handling inte stämmer överens blir man förskräckt.
              Tyvärr kan jag ge flera sådana exempel. Vad är man ute efter när
              man skär ned så drastiskt på arbetsmarknadsprogrammen, och varför
              gör man detta mot Försäkringskassan samtidigt som man i andra
              sammanhang säger att verksamheten är så viktig? Det stämmer ju
              inte överens!
            </seg>
          </u>
          <note type="speaker" n="807e708c">
            Anf. 55 HILLEVI LARSSON (s):
          </note>
          <u who="hillevi_larsson_9ae9e2" xml:id="i-95cefd56ce0f3768-2" n="1f2c9071">
            <seg n="02424bd0">
              Fru talman! Som jag ser det handlar detta om två saker. Det ena
              är de arbetstillfällen som nu går förlorade. Det gäller dessutom
              personer som har väldigt viktiga arbetsuppgifter så det är inga
              meningslösa arbetsuppgifter som skärs bort. Det andra är vad detta
              får för effekter allmänt när det gäller sysselsättning och kampen
              mot utanförskapet, som var mycket av ett huvudnummer i valrörelsen.
            </seg>
            <seg n="613d93ec">
              Jag tycker i och för sig att det är en viktig fråga att minska
              sjukskrivningar, förtidspensioneringar och arbetslöshet. Men där
              man nu skär ned på Försäkringskassan, Arbetsmiljöverket och Arbetslivsinstitutet
              har man just i uppgift att bryta utanförskapet.
            </seg>
            <seg n="17229432">
              Försäkringskassan har ett mycket stort administrativt ansvar
              för att se till att folk får sin föräldraförsäkring och andra
              ersättningar i tid. Men man har nu fått större ansvarsuppgifter.
              Tidigare var det arbetsgivaren som hade rehabiliteringsansvaret
              när någon blev sjuk på en arbetsplats, men med den nya regeringen
              läggs det ansvaret på Försäkringskassan. Försäkringskassan hade
              redan tidigare ett ansvar, men nu får man ett tyngre ansvar i
              och med att arbetsgivarnas ansvar dras undan. Jag förstår inte
              hur man ska kunna utföra sina arbetsuppgifter med mindre personal
              samtidigt som man får tyngre arbetsuppgifter.
            </seg>
            <seg n="88e8ed6e">
              Att människor får rehabilitering är helt avgörande för att utanförskapet
              ska brytas. Om man är sjuk och inte får rehabilitering är det
              näst intill omöjligt att komma tillbaka och bli frisk och börja
              arbeta igen.
            </seg>
            <seg n="d3659543">
              När det gäller Arbetsmiljöverket görs en väldigt drastisk nedskärning.
              Det rör sig om en tredjedel av budgeten som försvinner. Visst
              är det många som avgår med naturlig avgång för att de är nära
              pensionen, men det påverkar ändå verksamheten väldigt negativt.
              Man kan inte anställa nya och fylla luckorna. Redan nu har man
              det på Arbetsmiljöverket tufft med att inspektera alla arbetsplatser.
              Det finns mängder av dåliga arbetsmiljöer som är direkt ansvariga
              för utanförskap och utslagning. Där lider människor av dålig arbetsmiljö,
              arbetsgivaren gör inte tillräckligt, och till slut blir personer
              sjuka och förtidspensionerade.
            </seg>
            <seg n="eb917439">
              Då har vi fördjupat utanförskapet i stället för att minska det.
              Detta leder till både arbetslöshet och utslagning.
            </seg>
            <seg n="b4fe4c84">
              Arbetslivsinstitutet är ett annat sådant område. Man slår sönder
              forskning som syftar till att förbättra arbetslivet och arbetsmiljön
              och därmed i en förlängning till att minska utslagningen. Dessutom
              handlar det om att ett antal tjänster försvinner. Människor med
              en otrolig kompetens förlorar sina jobb. Det finns ingen garanti
              för att de får utlopp för sin kompetens på annat sätt.
            </seg>
            <seg n="483a6728">
              Det jag tycker är allvarligt är alltså inte bara att konkreta
              arbetstillfällen går förlorade utan också att den verksamhet drabbas
              som handlar om att just minska utslagningen och om att föra människor
              tillbaka till ett friskt liv och ett liv i arbete. Det som krävs
              är inte bara arbetstillfällen, utan människor måste också kunna
              ta de jobb som finns. Är man sjuk kan man inte jobba. Då måste
              man ha rehabilitering.
            </seg>
            <seg n="90fc943c">
              Sedan kan man även tala om utbildningar inom Arbetsmarknadsverkets
              ram och om hela det kit som nu behövs för att täcka upp inför
              den arbetskraftsbrist som aviseras.
            </seg>
            <seg n="d9001b84">
              Jag ser alltså att det finns stora problem i sammanhanget och
              skulle gärna vilja ha svar på frågan om vad man kan göra för att
              minska de negativa effekterna här. Ni får gärna dra tillbaka besluten
              helt och hållet, men det kan vi kanske inte hoppas på i det här
              läget.
            </seg>
          </u>
          <note type="speaker" n="f11aa330">
            Anf. 56 JASENKO OMANOVIC (s):
          </note>
          <u who="unknown" xml:id="i-6a68b5f551a77905-22" n="714811be">
            <seg n="46f54720">
              Fru talman! Jag instämmer i vad Sylvia och Hillevi hittills har
              sagt. Jag instämmer även i att svensk statsförvaltning ska vara
              rättssäker, effektiv och medborgarinriktad.
            </seg>
            <seg n="14365d1b">
              Fru talman! I fredags var jag i Sundsvall. Där träffade jag några
              förtroendevalda inom Statstjänstemannaförbundet. Vad jag mötte
              där var en förtvivlan över det faktum att staten inte längre har
              en bra personalpolitik, en personalpolitik värd namnet. Vad man
              nu gör är att man lägger fram besparingskrav. Men det finns ingen
              konsekvensanalys. En sådan lyser med sin frånvaro när det gäller
              hur förändringen påverkar arbetsplatsen och arbetsmiljön, när
              det gäller belastningen på de anställda och när det gäller hur
              det här påverkar servicen gentemot medborgarna. En sådan analys
              saknas alltså.
            </seg>
            <seg n="ccc7be59">
              Detta i sig skrämmer bort en hel del av kompetensen i form av
              personal från myndigheterna. Det skapar oro. I slutändan innebär
              det här att de som är handlingskraftiga söker sig vidare till
              andra jobb.
            </seg>
            <seg n="e13b07ae">
              Är det regeringens målsättning att staten ska vara en attraktiv
              arbetsgivare, eller är det hela en fingervisning till övriga arbetsgivare
              om hur man ska sköta en omstrukturering?
            </seg>
            <seg n="45d1a07e">
              Fru talman! Jag får kanske som exempel ta min hemkommun Härnösand.
              Där försvinner länsarbetsnämnden och med den ungefär 25 arbetstillfällen
              samt Försäkringskassans länskontor. Också där handlar det om ungefär
              25 arbetstillfällen. Vid Centrum för flexibelt lärande försvinner
              15 arbetstillfällen. Vid Arbetsmiljöinspektionen försvinner 10
              arbetstillfällen och vid länsstyrelsen 10 arbetstillfällen.
            </seg>
            <seg n="96d1c418">
              Ungefär 80100 kvalificerade arbetstillfällen försvinner i Härnösand.
              Det innebär stora kundförluster för den privata tjänstesektorn
              i Härnösand.
            </seg>
            <seg n="62bbb582">
              När det gäller jobben är Härnösand tyvärr bara en droppe i det
              neddragningshav som nu drabbar Sverige i och med de här besluten.
              Jag behöver inte understryka det som redan sagts. Men min egentliga
              fråga är om personalen på statliga myndigheter i Sverige är värd
              en bra personalpolitik. Jag skulle vilja höra om arbetsmarknadsministern
              har ett svar på detta.
            </seg>
          </u>
          <note type="speaker" n="791cc2b2">
            Anf. 57 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-6a68b5f551a77905-23" n="714811be">
            <seg n="d2a1952d">
              Fru talman! Det gläder mig att Sylvia Lindgren såg intervjun
              i fråga. Det är rätt. Jag tycker att min uppgift är att varje
              dag tänka på jobben. En annan sak som jag också försöker tänka
              på varje dag är den så kallade Beveridgekurvan. Det gäller då
              sambandet mellan vakansgraden i ekonomin och den totala arbetslösheten.
              Det illustrerar så att säga matchningsproblemet på arbetsmarknaden.
              Där har vi under en lång rad år rört oss utåt från origo och utåt
              vilket betyder att matchningen har fungerat allt sämre.
            </seg>
            <seg n="8ab4a3ed">
              Vår målsättning är att vi också i denna del ska röra oss inåt.
              Det betyder att vi både minskar arbetslösheten och ser till att
              vi inte har så många vakanser utan att vakanserna fylls genom
              att arbetslösa kommer i arbete. Detta är ett viktigt sätt att
              liksom illustrera att arbetsmarknadens funktionssätt är gott.
              Jag återkommer lite grann till det.
            </seg>
            <seg n="b86e0ba8">
              När det gäller Försäkringskassan har vi ju inte ministerstyre
              i det här landet, utan myndigheterna har själva fattat de beslut
              som följer av regleringsbrev och annat. Jag kan bara konstatera
              att det belopp som Försäkringskassan äskat men inte fått uppgår
              till i storleksordningen 200 miljoner kronor. Det ska ställas
              i relation till den miljard som Försäkringskassan har fått för
              att frigöra prioriterade områden fram till år 2007 genom effektiviseringar
              till följd av förbättrade styrförutsättningar.
            </seg>
            <seg n="01c8be2b">
              Dessutom är det så att för att minska den ekonomiska belastningen
              på Försäkringskassan har regeringen beslutat att utöka anslagskrediten
              för Försäkringskassan med 6 procent. Det motsvarar 300 miljoner
              kronor detta sagt för att få den saken klargjord.
            </seg>
            <seg n="b58cfe56">
              I övrigt är det när det gäller de diskussioner som vi tidigare
              hade här med Hillevi Larsson och Jasenko Omanovic bara att konstatera
              att min utgångspunkt inte är att myndigheter alltid är perfekta
              när de fått en viss påse pengar. Det finns alltid, och bör också
              finnas, ett omvandlingstryck i meningen att man ska fokusera på
              de kärnuppgifter man har.
            </seg>
            <seg n="78323bee">
              Jag håller med om att det finns en väldigt viktig uppgift som
              Försäkringskassan och Ams nu har gemensamt. Det är just att jobba
              med det som framför allt Hillevi Larsson belyser. Det gäller då
              dem som befunnit sig långt borta från arbetsmarknaden.
            </seg>
            <seg n="290101df">
              Vi har nu haft försöksprojektet Pila, bland annat i Västerås
              ett samarbetsprojekt mellan de båda myndigheterna. Jag välkomnar
              det och tycker att det är en viktig del av omprövningen av myndigheternas
              arbetsfunktion som jag hoppas kunna titta mycket mer noga på också
              framöver.
            </seg>
            <seg n="b04ddc76">
              Någonstans tycker jag att utgångspunkten är att den som så att
              säga befinner sig i det långa utanförskapet naturligtvis inte
              har lika lätt som vi som sitter här att leta rätt på information
              eller slussa sig mellan olika myndigheter. På något sätt är det
              vårt ansvar att försöka organisera myndigheterna på ett sådant
              sätt att den här personen möts både med värdighet och respekt
              och med hjälp för att så snabbt som möjligt kunna komma tillbaka
              i arbete. Där tror jag att vi i grunden är överens.
            </seg>
            <seg n="ce0d3b67">
              Då gäller det att försöka hitta former för det på olika vis.
              Men det är inte riktigt samma sak, tycker jag, som att säga att
              bara för att det såg ut som det gjorde förra året är det därmed
              perfekt och klart och ska aldrig tittas på. Fokus ska alltså vara
              på kärnuppgifterna.
            </seg>
            <seg n="d6723797">
              I det arbetet för att återkomma till den grundläggande interpellationen
              från Sylvia Lindgren finns på det här området trygghetsavtalet
              och Trygghetsstiftelsen som ju kommer in under uppsägningstiden
              och som visar på ett väldigt gott resultat för den som riskerar
              att hamna utanför på grund av nämnda förutsättningar. I grunden
              är jag dock skeptisk till att ha en arbetsmarknadspolitik som
              så fort man omdefinierar, omprioriterar eller jobbar med organisationsutveckling
              innebär garanterad anställning hos staten. Så kan det heller inte
              vara.
            </seg>
            <seg n="6cb5293c">
              Sammantaget tror jag att regeringens ekonomiska politik och organisationsförbättringar
              för att se till att få myndigheterna att fungera bättre måste
              vägas ihop. Då ser man ett positivt resultat.
            </seg>
          </u>
          <note type="speaker" n="8cb4a5d5">
            Anf. 58 SYLVIA LINDGREN (s):
          </note>
          <u who="sylvia_lindgren_9fe69e" xml:id="i-d5823f400ac9ac2b-1" n="6bb2a1f3">
            <seg n="861e1fbb">
              Fru talman! Om man tittar lite närmare på det här interpellationssvaret
              kan man väl, när det talas om de stora nedläggningar som det ändå
              blir med anledning av de indragningar som görs på de här områdena,
              fundera över det som i interpellationssvaret kallas för riktiga
              jobb.
            </seg>
            <seg n="54dcac6e">
              De här arbetena har i olika texter som vi har fått från Arbetsmarknadsdepartementet
              och ministern i mångt och mycket betraktats som byråkratiska jobb,
              och det är där man ska skära. Betraktar inte ministern dessa oerhört
              viktiga arbeten, som de ändå är, som riktiga jobb?
            </seg>
            <seg n="ec8b7b32">
              Han säger också i svaret att programmet omfattar allt och pratar
              då om det som alliansen gick till val på, från skattesänkningar
              på arbete och regelförenklingar för företag till reformer av a-kassesystemet.
              A-kassesystemet, som har inneburit att flera har känt sig tvingade
              att lämna a-kassan, tycker jag känns väldigt bedrövligt. Den höjda
              fackföreningsavgiften, när man inte längre har skattesubventionen,
              tycker jag är jättebedrövlig. Att det blir fler otrygga anställningar
              tycker jag också är bedrövligt. Jag tycker också att det är bedrövligt
              att de gröna jobben har försvunnit och att plusjobben dras in,
              vilket kommer att diskuteras här senare i dag.
            </seg>
            <seg n="412d2a72">
              Det kan låta som att jag tittar alldeles för mycket på tv, men
              det förekommer. Det var ett inslag i går där en ungdom berättade
              om sitt callcenterarbete. Hon jobbade som telefonförsäljare. Det
              sades att dessa arbetstillfällen hade ökat från 40 000 till 70
              000. Lönen var provisionsbaserad. Det var många ungdomar som sökte
              och fick jobb. Men det var inte jobb som de kunde leva på; de
              var tvungna att ta ett arbete till. Man insåg ganska snart att
              det saknades kontroll över denna växande bransch. Är det någonting
              som oroar ministern? Även om det alltid finns folk som jobbar
              för lite pengar, måste väl målet vara fasta jobb på heltid, jobb
              som det går att leva på, jobb som går att vidareutveckla och framför
              allt jobb med kollektivavtal och därmed avtalsenliga löner.
            </seg>
            <seg n="9a4909c5">
              Jag försöker analysera vad ministern säger och vidtar för åtgärder
              när det gäller jobb och när han sedan talar om detta med riktiga
              jobb som en släng i interpellationssvaret. Vad menar arbetsmarknadsministern
              egentligen med riktiga jobb i det sammanhanget?
            </seg>
            <seg n="8a4eab63">
              Jag är övertygad om att de indragningar och nedskärningar som
              nu görs på bland annat Försäkringskassan, Arbetsmiljöverket, Arbetsmarknadsverket
              och också stadsdelsnämnderna i denna borgerligt styrda stad, där
              man också går åt den här typen av jobb, skapar en väldigt stor
              oro bland dem som jobbar där. Det sker på områden där välutbildad
              arbetskraft så väl behövs. Till syvende och sist påverkar det
              de enskilda individerna, eftersom det är för dem som det behövs
              en effektiv och bra service. Då kan man inte avvara så stora delar
              av personalen som alla dessa inskränkningar innebär.
            </seg>
          </u>
          <note type="speaker" n="bd4130e0">
            Anf. 59 HILLEVI LARSSON (s):
          </note>
          <u who="hillevi_larsson_9ae9e2" xml:id="i-95cefd56ce0f3768-3" n="1f2c9071">
            <seg n="49df5368">
              Fru talman! Delar av det som har sagts kan jag hålla med om.
              Det är klart att vi behöver matchning, alltså att de arbetslösa
              får det stöd och den hjälp och utbildning som krävs för de nya
              jobben. Där kan jag i och för sig se en del brister i den förda
              politiken. Man når inte ända fram där eftersom de som är i behov
              av störst stöd hamnar utanför. Men bortsett från det låter det
              väldigt bra.
            </seg>
            <seg n="4b5df684">
              Det låter också väldigt bra med omvandlingstryck. Det är klart
              att det går att nå effektiviseringsvinster inom myndigheter och
              att de kan göra saker bättre. Problemet är bara: Hur blir det
              automatiskt bättre av att man till exempel skär bort en tredjedel
              av Arbetsmiljöverkets budget? Ett av de största problemen som
              verket i dag har är just att hinna komma ut till alla arbetsplatser
              där det finns behov av inspektion. Det är inte heller alla som
              anmäler att det finns arbetsmiljöproblem. Därför är det helt avgörande
              att hinna vara ute på arbetsplatser och åtgärda arbetsmiljöbrister
              innan det är för sent. Det handlar om att hindra utslagning, att
              människor blir sjukskrivna och förtidspensionerade på grund av
              dålig arbetsmiljö. Men det är faktiskt också en säkerhetsfråga.
              Det kan handla om liv eller död. Det förekommer arbetsplatsolyckor
              där folk blir invalidiserade eller till och med dör. Detta kan
              faktiskt undanröjas med hjälp av Arbetsmiljöverkets insatser.
              De kan peka på de brister som finns och kräva att de åtgärdas.
            </seg>
            <seg n="8442f67f">
              Det finns stora risker med att bara använda piskan och inte moroten.
              Det finns ju olika sätt att motivera folk, och här är det väldigt
              mycket piska. Risken är att det inte blir några större effektiviseringsvinster.
              Däremot får den kvarvarande personalen en ännu tyngre arbetsbörda
              och riskerar att själva bli sjukskrivna och gå in i väggen på
              grund av arbetsbördan.
            </seg>
            <seg n="83fa4bab">
              Jag hoppas verkligen att man tar de här frågorna på allvar, för
              detta kan få långtgående konsekvenser och i stället leda till
              ökat utanförskap.
            </seg>
          </u>
          <note type="speaker" n="59fea6a2">
            Anf. 60 JASENKO OMANOVIC (s):
          </note>
          <u who="unknown" xml:id="i-6a68b5f551a77905-24" n="714811be">
            <seg n="f30c76cd">
              Fru talman! Vi var inne på att Sveriges statsförvaltning ska
              vara rättssäker, effektiv och medborgarinriktad. Man säger att
              vi ska minska utanförskapet i landet och att det gäller att arbetsförmedlingen
              kan bli effektiv och satsar på utbildningar som är bra och som
              leder till jobb.
            </seg>
            <seg n="b613a4ac">
              Samtidigt som man säger det lägger man ned till exempel länsarbetsnämnderna.
              Länsarbetsnämnderna jobbar med att skaffa fram arbetsmarknadsutsikter,
              prognoser över vart tillväxten är på väg och var behoven finns.
              Detta görs väldigt noggrant och bra. Det är många som har använt
              sig av detta och inte bara länsarbetsnämnden själv.
            </seg>
            <seg n="d0945059">
              Det man gör är att man lägger ned länsarbetsnämnden och därmed
              skapar en oro. Vem ska göra det här jobbet? Hur ska man satsa
              på bra utbildning när man nu dessutom sänker anslaget och gör
              försämringar? Det blir färre och färre arbetsmarknadsutbildningar.
              Träffsäkerheten måste vara mycket bättre än tidigare.
            </seg>
            <seg n="05573ed7">
              Vad händer då? Jo, nu lägger man ned länsarbetsnämnderna. Vem
              kommer att ta över deras arbetsuppgift? För att göra ett sådant
              jobb krävs väldigt kvalificerad arbetskraft. Den kommer inte att
              sitta och vänta på någon proposition som kommer, en vårproposition
              eller en höstproposition, utan den kommer att försöka se om sitt
              hus. Vem gör vi tjänsten då? Jag hoppas att ministern har tid
              att svara på min förra fråga.
            </seg>
          </u>
          <note type="speaker" n="ec9421a7">
            Anf. 61 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-6a68b5f551a77905-25" n="714811be">
            <seg n="e2c986b7">
              Fru talman! Matchning och riktiga jobb ska stå i fokus. Riktiga
              jobb är, som jag ser det, fasta anställningar och inte tillfälliga
              tvåårsplusjobb där inte LAS gäller, för att bara ta ett exempel.
              Jag tycker att arbetsförmedlingen ska ägna sig åt att förmedla
              arbete och inte förmedla ledighet, som friåret utgör. Det var
              bara ett förtydligande.
            </seg>
            <seg n="d514d43d">
              Jag såg också inslaget om jobben i callcenterbranschen, och man
              blir ju bekymrad. Det är därför som jag också har ställt mig väldigt
              starkt bakom den svenska kollektivavtalsmodellen. Jag tror nämligen
              att det är det mest effektiva sättet att nå just det som jag tror
              att vi kan vara överens om att vi vill nå. Samtidigt måste jag
              påpeka att det finns skyddslagar både när det gäller anställningstrygghet
              och när det gäller arbetsmiljöfrågor och annat. Att inte betala
              ut överenskomna löner, som det enligt inslaget fanns kontrakt
              på, är ju rent avtalsbrott och måste kunna beivras på olika vis.
            </seg>
            <seg n="f1cae9f5">
              När det gäller länsarbetsnämnderna vill jag bara påpeka att vad
              vi gör är samma förändring som man gjorde på försäkringskasseområdet
              för några år sedan, det vill säga att länsarbetsnämnderna inte
              längre är myndigheter direkt under regeringen. Från den 1 januari
              nästa år säger vi åt arbetsförmedlingen, om vi nu kallar det som
              ersätter Ams och länsarbetsnämnderna för det, att de har mandat
              att organisera sitt arbete på bästa sätt för att nå det övergripande
              resultatet. Jag har konstaterat att både Mona Sahlin i sin lördagsintervju
              och Wanja Lundby-Wedin har varit åtminstone försiktigt positiva
              till just den förändringen. Det är ju inte så att vi lägger ned
              och tar bort tjänsterna, utan det är snarare så att vi skapar
              en myndighetsstruktur som är bättre anpassad till den målsättning
              som vi tycker är rimlig att ha.
            </seg>
            <seg n="2c08f284">
              Sedan pratas det om att vi nu riskerar att späda på utanförskapet.
              Jag delar inte alls den uppfattningen av det enkla skälet att
              vi nu såg nya siffror från Ams som kom bara för en vecka sedan.
              75 000 lediga jobb anmälda det är den högsta siffran sedan man
              började mäta 1970. Helsingforss Handelskammare pratar om 50 000
              nya jobb i Helsingfors bara i år, och flera hundra tusen jobb
              netto under åren som kommer är det som ligger i prognoserna. Det
              är klart att det är en positiv utveckling som vi naturligtvis
              ska se till att underlätta genom att ytterligare sänka trösklarna
              för dem som nu befinner sig utanför att ta sig in. För min del
              finns det två delar i detta. Först är det den reguljära matchningsfunktionen,
              där fokus måste ligga på arbetsförmedlingens kärnverksamhet: att
              förmedla arbeten. Det kommer naturligtvis framför allt dem till
              del som står närmast arbetsmarknaden.
            </seg>
            <seg n="bf1db1d7">
              Men sedan har vi den fråga som är grundfrågan i det som Hillevi
              Larsson tar upp, nämligen de som verkligen befinner sig långt
              borta, förtidspensionärer som vill arbeta. Jag träffade på en
              kille som heter Leif, som är i ett projekt som heter Open up i
              Kista. Han har varit förtidspensionär i 14 år och vill inget hellre
              än att komma tillbaka till arbetsmarknaden. Men där uppstår ju
              problemet att han inte kan skriva in sig på arbetsförmedlingen
              eftersom han är förtidspensionär. Att försöka hitta sätt att jobba
              med Leif och andra som vill tillbaka till arbetsmarknaden, att
              underlätta det på olika vis, tycker jag är en oerhört väsentlig
              uppgift som jag gärna vill se att vi jobbar mer med, såväl försäkringskassa
              som arbetsförmedling och andra som jobbar med den här typen av
              frågor.
            </seg>
            <seg n="7cda7dd2">
              Det är intressant att se att man i Norge nu har infört den här
              NAV-reformen från den 1 januari. Där har man rent organisatoriskt
              och praktiskt slagit ihop försäkringskassa och arbetsförmedling,
              och dessutom i många fall lagt ut det på entreprenad i de norska
              kommunerna. Där tror jag att det finns en del intressanta lärdomar.
              Jag var i Kanada förra veckan och tittade på något som heter Service
              Canada. Det är ett slags medborgarkontor inom vilka man har inrymt
              arbetsförmedling, försäkringskassa och a-kassa. Man kan också
              söka pass och en del andra tillstånd. Det finns rätt många internationella
              lärdomar just i den här delen som jag tycker är jätteintressanta.
              Då har vi möjligen kommit lite utanför Sylvia Lindgrens ursprungliga
              interpellation men jag tyckte ändå att det var viktigt att få
              säga det.
            </seg>
          </u>
          <note type="speaker" n="775d24c4">
            Anf. 62 SYLVIA LINDGREN (s):
          </note>
          <u who="sylvia_lindgren_9fe69e" xml:id="i-d5823f400ac9ac2b-2" n="6bb2a1f3">
            <seg n="074f1df2">
              Fru talman! Det är ju ändå på det viset att samtidigt som myndigheten,
              i det här fallet Försäkringskassan, är inne i ett starkt förändringsarbete
              och i en period då man försöker bli mer effektiv och serviceinriktad
              har budgetramarna skurits ned ytterligare. Det är det vi protesterar
              mot, för man kan inte lägga på hur mycket som helst på verksamheten
              och personalen. Jag tror på personalen, och jag tror att det är
              nödvändigt att vi också uttalar att vi har förtroende för dem
              som ska jobba runt dessa frågor.
            </seg>
            <seg n="283f0e24">
              När det sedan över huvud taget gäller alla de här myndigheterna,
              som man kan uttrycka sig som att det är en klappjakt på, är det
              ingen tvekan om att det är en syn på det arbete som de utför från
              den nya regeringens sida som man känner att man inte har förtroende
              för. Lägg därtill det här med omställningen när vi pratade om
              arbetsmarknadsåtgärder. Det gäller komvux som också är en viktig
              del av detta. Det gäller Kompetensstegen för de offentliganställda,
              att orka mer för att kunna hjälpa till att ta hand om inte minst
              de äldre inom sjukvård och omsorg. Det är också verksamheter som
              man drar ned på.
            </seg>
            <seg n="ea8a3948">
              Jag tycker också att det är positivt att vi får fler arbetstillfällen
              i Sverige. Det kan ju Ams faktiskt i statistik påvisa. Det är
              positivt. Men i nästa andetag, med andra armen, andra handen,
              ser man till att ta bort och försämra arbetsmiljöarbetet när man
              får fler jobb. Det är för mig en gåta hur detta går ihop. Jag
              tycker att det är bra att man jagar de dåliga, otrygga jobben.
              Men se till att de andra jobben finns kvar och vidareutvecklas!
              Då tror jag också att det, i arbetsmarknadsministerns tankevärld,
              finns större möjligheter att sova gott om nätterna.
            </seg>
          </u>
          <note type="speaker" n="eeea4c7d">
            Anf. 63 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-6a68b5f551a77905-26" n="714811be">
            <seg n="f4b69780">
              Fru talman! Nej, Sylvia Lindgren, jag har allt förtroende för
              myndigheterna och de enskilda medarbetarna på myndigheterna. Men
              det förhindrar inte det faktum att man ibland också behöver se
              över sin organisationsstruktur och fundera lite grann. Nu har
              det gått något år sedan man införde enhetsmyndigheten Försäkringskassan
              på samma sätt som vi nu försöker gå vidare med Arbetsmarknadsverket,
              alltså slå ihop länsorganisationen med den centrala organisationen.
            </seg>
            <seg n="9b25ba5f">
              Det är klart att det behövs en del översyn av detta. Men jag
              kan återigen bara konstatera att Försäkringskassan äskade 200
              miljoner kronor som man inte fick. Men samtidig fick man 300 miljoner
              kronor i förhöjd anslagskredit. Det blir lite svårt, tycker jag,
              att ta den här diskussionen exakt på det sätt som Sylvia Lindgren
              gör. I grund och botten handlar det om att vi ska ha effektiva
              myndigheter. De ska ha tydliga mål, och de ska ha en budget för
              att kunna verkställa dessa. Vi kommer alltid, tror jag, att ha
              lite olika syn på exakt hur mycket det ska vara i de här budgetramarna.
              Samtidigt är det så att om det händer, som det ju har gjort i
              Försäkringskassans fall, att myndigheten har beslutat sig för
              en del neddragningar och omprioriteringar ska vi naturligtvis
              se till att vi gör vad vi kan för att den enskilda person som
              riskerar att bli arbetslös har ett lätt sätt, så lätt det nu går,
              att försöka ta sig vidare till ett annat jobb.
            </seg>
            <seg n="df32ed91">
              Jag har träffat både Trygghetsstiftelsen och trygghetsråden och
              tycker att de gör ett väldigt bra arbete i just den övergången.
              Skulle jag vända på resonemanget skulle det bli så här: Vi kan
              tyvärr inte göra några som helst förändringar i myndighetsstrukturen
              som innebär något annat än mer pengar hela tiden. Det tycker jag
              inte heller är riktigt rimligt som utgångspunkt.
            </seg>
          </u>
          <note n="be9722f5">
            Överläggningen var härmed avslutad.
          </note>
          <note n="5fa345cc">
            10 § Svar på interpellationerna 2006/07:279 och 302 om plusjobb
            för personer över 60 år
          </note>
          <note type="speaker" n="929d18d7">
            Anf. 64 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-6a68b5f551a77905-27" n="714811be">
            <seg n="ddf31e99">
              Fru talman! Luciano Astudillo och Josefin Brink har båda frågat
              mig om jag avser att vidta åtgärder för att personer som är äldre
              än 60 år ska få behålla sina plusjobb fram till pensionen samt
              om jag avser att vidta åtgärder för att kompensera arbetsgivare
              och personer anställda i plusjobb då anvisningar till plusjobb
              fram till pension kortas.
            </seg>
            <seg n="8a850b83">
              Ingenting nytt har hänt sedan jag den 10 januari i år besvarade
              samma fråga, då ställd som skriftlig fråga av Luciano Astudillo.
            </seg>
            <seg n="eb3931a1">
              Nya jobb skapas nu i snabb takt, och människor ska ges drivkrafter
              att förbättra sin ekonomi genom att ta dem.
            </seg>
            <seg n="e3551bd1">
              Jag tycker det är häpnadsväckande att Josefin Brink i sin interpellation
              påstår att de som inte längre är inlåsta i plusjobben nu får hanka
              sig fram till pensionen på regeringens sänkta ersättningsnivåer.
              Josefin Brink tar tydligen för givet att om man är äldre så saknar
              man värde och möjligheter på arbetsmarknaden och att den enda
              möjliga försörjningen är bidrag.
            </seg>
            <seg n="d005a1d5">
              Lika häpnadsväckande är det att Luciano Astudillo betraktar plusjobben
              som ett stöd till offentliga arbetsgivares ekonomi genom att efterfråga
              kompensation till dessa då reglerna ändras.
            </seg>
            <seg n="5f2575ae">
              Jag menar att den förra regeringen gjorde fel när man i uppåtgående
              arbetsmarknadsläge och begynnande arbetskraftsbrist gav upp hoppet
              om att även äldre har en plats på arbetsmarknaden genom att man
              låste in dem i subventionerade anställningar.
            </seg>
            <seg n="fc9c873e">
              Under valrörelsen gjorde alliansen klart att plusjobben skulle
              avskaffas. Detta genomfördes också på ett av de första regeringssammanträdena.
              Orsaken var att plusjobben är dåliga för såväl individ som samhälle.
              Plusjobben har ofta låg lön och ger inte normala rättigheter i
              arbetslöshetsförsäkringen och lagen om anställningsskydd. De är
              därför otrygga för plusjobbarna själva. Plusjobben är dessutom,
              i förhållande till andra arbetsmarknadspolitiska åtgärder, mycket
              dyra. Därtill finns problemet med undanträngningseffekter.
            </seg>
            <seg n="8d3759b9">
              Plusjobben kortas nu successivt till två år för de ca 1 100 personer
              över 60 år med längre anvisningar. De som berörs ges rimlig tid
              att öka sina meriter genom att visa att man klarar ett arbete,
              och man ges tid att söka annat arbete. För dem som inte hittar
              arbete när plusjobben tar slut finns den generella arbetsmarknadspolitiken
              med bland annat andra subventionerade anställningar eller särskilt
              coachstöd i den planerade jobb- och utvecklingsgarantin.
            </seg>
            <seg n="dc282762">
              Regeringen gör också många särskilda insatser för äldre. Bland
              annat gäller nystartsjobben under dubbelt så lång tid som man
              varit utanför arbetsmarknaden för den som är äldre än 55 år. Till
              detta kommer slopad särskild löneskatt för personer som är äldre
              än 65 år och omfattas av det reformerade ålderspensionssystemet.
              Dessutom får den som är över 65 år ett högre jobbavdrag.
            </seg>
            <seg n="26a2063c">
              Inte heller finns det motiv för att kompensera offentliga arbetsgivare
              för regelförändringarna. Arbetsmarknadspolitiska medel ska användas
              för arbetsmarknadspolitiska syften, inte för att stärka kommunal
              ekonomi. Staten tar stort ansvar för finansiering av kommunernas
              åtaganden och för detta finns andra poster i statsbudgeten.
            </seg>
          </u>
          <note type="speaker" n="89a54418">
            Anf. 65 JOSEFIN BRINK (v):
          </note>
          <u who="josefin_brink_cd11aa" xml:id="i-2b2199ad0c2109ec-0" n="4a6f583e">
            <seg n="df4a6edf">
              Fru talman! Då ber jag att få tacka för svaret på min interpellation.
              Arbetsmarknadsministern tycker att det är häpnadsväckande att
              jag oroar mig för att tidigare långtidsarbetslösa personer med
              ett eller ett par år kvar till pensionen ska ha svårt att konkurrera
              om jobb på den öppna arbetsmarknaden. Det är ju inte jag, eller
              Vänsterpartiet för den delen, som anser att äldre inte har någon
              plats på arbetsmarknaden. Det är ju arbetsmarknaden som dessvärre
              ser ut på det sättet. Det har ju de personer som har haft de här
              plusjobben och trott att de ska få ha kvar dem till pensionen
              också insett, och det är därför de nu uttrycker en väldigt stor
              oro för vad som ska hända.
            </seg>
            <seg n="7067b62a">
              Personer över 55 år utgör ju ungefär 20 procent av alla arbetslösa,
              men de utgör en tredjedel av dem som är långtidsinskrivna. Det
              är svårare för äldre personer att konkurrera på den öppna arbetsmarknaden.
            </seg>
            <seg n="63185551">
              Att arbetsmarknadsministern går till attack mot frågeställaren
              i stället för att svara på frågan är snarast ett sätt att försöka
              dölja det faktum att man har brutit sitt löfte till dessa personer.
              Regeringen lovade att alla plusjobb som beviljades före den 24
              oktober förra året skulle få löpa hela avtalstiden ut. För 1 146
              personer med några få år kvar till pensionen innebar det löftet
              ett garanterat jobb fram till 65 års ålder.
            </seg>
            <seg n="526ba0fe">
              En ny regering har givetvis rätt att riva upp beslut tagna av
              en tidigare majoritet i syfte att genomföra sina egna idéer. Det
              är inte något konstigt med det. Men jag tycker att man kan begära
              att den ändå tar något slags ansvar gentemot dem som påverkas
              av de förändrade besluten. Det handlar i det här fallet om personer
              som efter ett långt arbetsliv hade blivit arbetslösa redan innan
              de beviljades plusjobben. De hade varit arbetslösa en lång period,
              och det hade visat sig att de hade svårt att komma tillbaka in
              på arbetsmarknaden.
            </seg>
            <seg n="233038e9">
              Genom plusjobben fick de möjlighet att göra värdefulla insatser
              på skolor, på bibliotek, på äldreboenden och på fritidsgårdar.
              Det har varit lyckat både för dem som har fått jobben och för
              de kommuner som har skrivit kontrakt och anställt dem.
            </seg>
            <seg n="d7c6cc03">
              Högerregeringen ser uppenbarligen inget som helst värde i den
              här typen av arbete. Det är i och för sig en mycket tydlig ideologisk
              skillnad mellan oss. Vi anser att arbete i den offentliga sektorn
              är ett riktigt arbete.
            </seg>
            <seg n="7bec8f59">
              Frågan återstår om det är rimligt att de här människorna nu ska
              hänvisas till att konkurrera med omkring 300 000 andra arbetssökande
              på en arbetsmarknad där det redan har visat sig att de har väldigt
              svårt att konkurrera.
            </seg>
            <seg n="66658990">
              Att arbetsmarknadsministern hävdar att plusjobben är dåliga därför
              att de är otrygga för dem som har dem blir lite komiskt med tanke
              på att plusjobben för just den här gruppen är 100 procent trygga
              eftersom de skulle vara fram till pensionen. Det var liksom hela
              poängen med att bevilja dem hela vägen fram till 65.
            </seg>
            <seg n="f4c5cae9">
              Jag tycker sammanfattningsvis att jag har fått ett riktigt dåligt
              svar från arbetsmarknadsministern på min fråga. Jag vill gärna
              ha ett mer konkret svar på om regeringen tänker göra någonting
              för den här gruppen som man faktiskt har svikit genom att dra
              tillbaka de plusjobb som de hade blivit lovade.
            </seg>
          </u>
          <note type="speaker" n="903410e0">
            Anf. 66 LUCIANO ASTUDILLO (s):
          </note>
          <u who="luciano_astudillo_f8d3ee" xml:id="i-e8990b2f9c238aac-3" n="26c00054">
            <seg n="598351cc">
              Fru talman! Det finns olika grader av cynism i det borgerliga
              systemskiftet på arbetsmarknaden som vi hittills har sett. Hittills
              har fokus legat mycket på den stora attacken mot löntagarnas inkomsttrygghet,
              a-kassan. Den littorinska a-kassan kan beskrivas med tre meningar.
              Det har blivit mycket svårare att komma in i a-kassan. Det har
              blivit dyrare att få a-kassa. A-kassan har gett ett sämre skydd.
            </seg>
            <seg n="2a19ca56">
              Den andra delen i den borgerliga attacken och det borgerliga
              systemskiftet är de drastiska neddragningarna i stödet till arbetslösa.
              I år ska man ned från 145 000 programplatser till 90 000 och till
              60 000 nästa år.
            </seg>
            <seg n="8e91924a">
              Det kanske mest cyniska av allt är den ideologiska attack som
              Littorin står för mot plusjobbarna, inte minst mot dem över 60
              år. Idén med plusjobben var enkel och genial. Där skiljer sig
              vår syn från den som Littorin gör gällande här. Det fanns och
              finns en rad arbetsuppgifter inom offentlig sektor som på grund
              av rationaliseringar och strama budgetar inte hinns med. Det handlar
              om att ta den extra promenaden med äldre. Det handlar om att läsa
              en saga på en förskola eller vara extraresurs i rasthallen. Det
              är viktiga uppgifter som inte hanns med av ekonomiska skäl.
            </seg>
            <seg n="a5493e51">
              Vi sade samtidigt att vi hade en stor grupp arbetslösa som hade
              varit väldigt lång tid utanför arbetsmarknaden inte minst en del
              äldre. För just gruppen långtidsarbetslösa över 60 år gjorde vi
              socialdemokrater det möjligt att få ett plusjobb som kunde vara
              upp till fem år, alltså fram till pensionen. Flera arbetsförmedlingar
              har vittnat om hur bra plusjobben har varit för att få ut dem
              som är långtidsarbetslösa. Flera arbetslösa vittnar om hur de
              tack vare ett plusjobb har återfått sin känsla av att vara behövda.
            </seg>
            <seg n="c51652f6">
              Sveriges Kommuner och Landsting har gjort en undersökning på
              170 kommuner. Det rör sig om ungefär 1 100 personer över 60 år
              som nu blir av med plusjobben för tidigt. Det kanske inte gäller
              alla. En rad kommuner har varit försiktiga generaler och inte
              vågat skriva längre kontrakt än två år.
            </seg>
            <seg n="c2ee4217">
              Littorin har, som sagt, ändrat spelreglerna och många har reagerat.
              Pacta sunt servanda heter det på latin. Avtal ska hållas, utbrister
              kommunerna när de reagerar på de ändrade spelreglerna. Även många
              andra har reagerat. Jag har tagit del av en del av de brev som
              arbetsmarknadsministern har fått, både elektroniska och andra.
            </seg>
            <seg n="7500d1bc">
              Jag läser vad Birgitta har skrivit i ett e-postbrev: Att sista
              tiden före pensionen ska bli en slitsam och fattig tid hade jag
              inte förväntat mig eftersom jag skulle få jobba med ett plusjobb
              fram till dess. Att dra undan mattan är ni bra på i synnerhet
              för oss kvinnor med låga löner och låg pension.
            </seg>
            <seg n="e7369b8b">
              61-åriga Gunnel skrev ett långt brev till er, Littorin, med rubriken:
              Hur länge ska jag orka? Hon skrev så här: Jag räknade med att
              kunna avsluta mitt yrkesliv med stolthet och glädje vid 65 års
              ålder. I stället tvingas jag att överleva och göra ett förtida
              pensionsuttag, förmodligen fullt arbetsför. Jag kommer för all
              framtid att förlora 10 procent av en redan låg pension då jag
              måste gå efter två års plusjobb, 20 månader före 65 års ålder.
            </seg>
            <seg n="d796857c">
              Vad säger du till dessa två kvinnor? Vad säger du till arbetsförmedlaren
              Gunnar som beskrev sveket mot dessa äldre med orden: I dag blev
              jag trött.
            </seg>
          </u>
          <note type="speaker" n="1865d8f8">
            Anf. 67 RAIMO PÄRSSINEN (s):
          </note>
          <u who="raimo_parssinen_c1bef5" xml:id="i-023a637caf956906-0" n="971b6afb">
            <seg n="665d5b00">
              Fru talman! Jag skulle vilja kalla plusjobben för guldkantsjobben.
              När de infördes blev väldigt många nöjda, speciellt bland de äldre
              inom omsorgen. Plusjobben gav den övriga personalen möjlighet
              att ge lite guldkant på tillvaron. När jag besökte äldreomsorgen
              i Bollnäs sade den övriga personalen: Nu får vi äntligen mer tid
              och kan gå ut med de äldre och göra sådant som vi inte har hunnit
              med förut. Men det är framför allt bra för individen som fick
              chansen att få in en fot på arbetsmarknaden.
            </seg>
            <seg n="dd70e113">
              Jag håller med Josefin Brink om att det är ett mycket dåligt
              svar som statsrådet har gett.
            </seg>
            <seg n="ac67fcc4">
              Littorin skriver att det är häpnadsväckande att Luciano Astudillo
              betraktar plusjobben som ett stöd till offentliga arbetsgivares
              ekonomi.
            </seg>
            <seg n="449dfc41">
              I BollnäsOvanåker är det 173 plusjobb. Av dem är 36 personer
              60 år och äldre. Detta regeringsbeslut som Littorin var med och
              fattade innebär en belastning på 2 ½ miljoner kronor för Bollnäs.
            </seg>
            <seg n="b36c0116">
              Nej, det är inte för att det ska vara ett stöd för kommunernas
              ekonomi, men faktum är att det kommer att saknas 2 ½ miljoner
              kronor.
            </seg>
            <seg n="81334ffd">
              Varför inte ta lilla Ockelbo kommun som helt plötsligt drabbas
              i sin ekonomi därför att man värnar om dessa människor? De behövs
              där de finns på arbetsplatserna och man värnar om individerna.
              Lilla Ockelbo tappar 800 000 kronor.
            </seg>
            <seg n="f837cd13">
              När statsrådet sitter på regeringssammanträden och fattar beslut
              om olika förändringar innebär det att Gävle kommun tappar 17 miljoner
              kronor. Det drabbar de individer som hamnar utanför. Det drabbar
              den 60-åring som har stått länge utanför och långt ifrån och som
              trodde att han skulle få möjlighet att reda ut sitt liv. Det finns
              ett fall beskrivet i bland annat Gästriklands tidningar. Det handlar
              om en man som äntligen kunde komma ut i arbete och äntligen skulle
              kunna klara av sin skuldsanering. Det är beskrivet i många artiklar.
              Helt plötsligt rasade världen samman efter ett beslut på ett regeringssammanträde
              här i Helsingfors.
            </seg>
            <seg n="0c6c5dcc">
              I svaret står det att plusjobben är dåliga. Det skriver ministern.
              Plusjobben har ofta låg lön, skriver han vidare. Frågan är då:
              Betyder det att övriga jobb som har låg lön också är dåliga?
            </seg>
            <seg n="8d4ab3fb">
              Statsrådet har kämpat väl i kväll med alla interpellationer,
              varit glad och så vidare. Men under den glättiga ytan har det
              fattats beslut av regeringen som också drabbar väldigt många människor.
              Det är ledsamt, men så är läget.
            </seg>
            <seg n="55ebce10">
              Det blir säkert också en redovisning från kommunerna. Framför
              allt måste man nu ta del av alla vittnesmål som finns runt om
              i landet. Detta regeringsbeslut slog sönder stora delar av livet
              för en del människor.
            </seg>
          </u>
          <note type="speaker" n="daa8eeff">
            Anf. 68 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-6a68b5f551a77905-28" n="714811be">
            <seg n="19fb5210">
              Fru talman! Det talades om vittnesmål. Från den dryga miljon
              svenskar som befinner sig utanför arbetsmarknaden har vi hört
              många vittnesmål under hela den tidigare mandatperioden och under
              valrörelsen. Det var vår främsta uppgift att se till att det fanns
              förutsättningar för fler att komma i ett arbete.
            </seg>
            <seg n="dc055dd8">
              Anledningen till att vi var negativa till plusjobben var just
              det som står i interpellationssvaret. Det handlade i normalfallet
              om tillfälliga anställningar i tvåårsperioder utan anställningsskydd.
              Det är lite förvånande att Socialdemokraterna så lättvindigt kunde
              avstå från de grundläggande trygghetsreglerna på svensk arbetsmarknad.
            </seg>
            <seg n="da4e556b">
              Vi vill se riktiga jobb, för att ansluta till den tidigare debatten.
              Det är heltidsanställningar med kollektivavtalsmässiga löner under
              LAS och vad det nu kan tänkas vara. Därför har vi gått till val
              på att avskaffa plusjobben. Det var väldigt tydligt. I stället
              inför vi nystartsjobb som är precis just detta.
            </seg>
            <seg n="7a2e776c">
              Det är ett billigare sätt att anställa personer som har varit
              långtidsfrånvarande från arbetsmarknaden, långtidsborta och arbetslösa.
              Men det är jobb med samma villkor som för alla andra på arbetsmarknaden
              med LAS och allt det andra.
            </seg>
            <seg n="bedcfcc0">
              När det gäller de personer vi nu talar om, de drygt 1 100 personer
              som interpellationen handlar om, behöver inte kommunerna säga
              upp dem bara därför att det finns en möjlighet att göra det. Låt
              mig påpeka det.
            </seg>
            <seg n="98dcff9b">
              Hade LAS gällt för plusjobben hade detta för det första inte
              varit ett problem. För det andra ska man komma ihåg att kommunernas
              ekonomi i dag är totalt sett urstark. Det finns stora överskott.
              Det gäller även om man, precis som Raimo Pärssinen gör, konstaterar
              att det i en del kommuner inte riktigt är på samma sätt.
            </seg>
            <seg n="33b7804e">
              Det förändrar inte det faktum att vi står helt fast vid den övergripande
              strategin, precis som det står i svaret, att se till att skapa
              förutsättningar för långtidsarbetslösa att återkomma till arbetsmarknaden.
            </seg>
            <seg n="1631876c">
              Slutligen till det Luciano Astudillo talade om och som vanligt
              gör att det är lite extra roligt. Han talar om systemskifte, cynism
              och använder andra värdeord som gör att man med entusiasm fortsätter
              debatten.
            </seg>
            <seg n="403aa373">
              Jag ska inte förlänga den genom att svara på det på mitt vanliga
              sätt, genom att tala om vårt systemskifte mot vad svensk arbetsmarknadspolitik
              egentligen har befunnit sig.
            </seg>
          </u>
          <note type="speaker" n="3b13a8a5">
            Anf. 69 JOSEFIN BRINK (v):
          </note>
          <u who="josefin_brink_cd11aa" xml:id="i-2b2199ad0c2109ec-1" n="4a6f583e">
            <seg n="62adc61f">
              Fru talman! Tyvärr blev vi inte så mycket klokare den här gången
              heller när det gäller den grupp människor som nu har förlorat
              en trygghet som de upplevde att de hade fram till pensionen.
            </seg>
            <seg n="588b9218">
              Ingen önskar mer än jag att vi hade en öppen arbetsmarknad där
              äldres yrkeskunskaper och erfarenheter togs till vara. Det är
              ett prioriterat politiskt mål för oss i Vänsterpartiet att skapa
              ett arbetsliv där det finns utrymme för alla.
            </seg>
            <seg n="dc683398">
              Det gäller såväl inom offentlig som inom privat sektor. Vi anser
              inte att arbete i den offentliga sektorn är något slags låtsasjobb,
              till skillnad från den nya regeringen.
            </seg>
            <seg n="1a546f98">
              Problemet är att utvecklingen har gått i rakt motsatt riktning
              på senare år. Ända sedan 1980-talet har ökade avkastningskrav
              i det privata näringslivet lett till slimmade arbetsorganisationer
              som pressar de anställda allt hårdare.
            </seg>
            <seg n="1592d86c">
              Kommunsektorn hårdbantades under 90-talet efter den förra borgerliga
              regeringens katastrof. Den har inte på långa vägar den bemanning
              som skulle krävas för att verksamheterna ska fungera och för att
              ha en god arbetsmiljö och goda arbetsvillkor.
            </seg>
            <seg n="3a4e3c45">
              Det är ett faktum att de äldre har svårt att konkurrera på en
              sådan arbetsmarknad. Det är ingenting som vi har hittat på. Det
              är inget hjärnspöke i våra huvuden, och det är inget hjärnspöke
              i huvudena på dessa personer som har fått erfara det under lång
              tid.
            </seg>
            <seg n="8f8e8777">
              Den situationen avhjälps inte på lång sikt med några arbetsmarknadspolitiska
              insatser. Det krävs offentliga investeringar som gör det möjligt
              för kommuner och landsting att anställa personal reguljärt. Det
              krävs också skärpta krav på arbetsmiljö, övertidsuttag med mera
              för att styra om arbetsmarknaden i en bättre riktning.
            </seg>
            <seg n="40c9e6da">
              Den typen av åtgärder är den borgerliga regeringen också emot.
              Det är ett utbudsbombardemang som man ska skapa nya jobb med i
              högerns Sverige. Ut med alla människor i öppen arbetslöshet och
              öka konkurrensen om jobben. Det är regeringens giv.
            </seg>
            <seg n="d4be17b3">
              Man är inte intresserad av att se till att hjälpa människor som
              har drabbats av de strukturella problem som finns tillbaka till
              arbetsmarknaden. Än mindre är man intresserad av att avhjälpa
              de strukturella problemen.
            </seg>
            <seg n="215ca3a4">
              De äldres bristande konkurrenskraft på arbetsmarknaden kommer
              att förbli ett reellt problem. Det inser de personer som har förlorat
              sina utlovade plusjobb.
            </seg>
            <seg n="9a486d1f">
              Varken i dag, om ett halvår eller om ett år kommer arbetsmarknaden
              att se ut på ett sådant sätt att de kommer att ha goda förutsättningar
              att kunna konkurrera om de jobb som finns. Den oro som de känner
              är verklig, och den är förmodligen berättigad.
            </seg>
            <seg n="e445121d">
              Det handlar om de ersättningar som erbjuds dessa personer som
              arbetsmarknadsministern berör i sitt svar. Att nystartsjobben
              ger en längre subventionerad tid för personer över 55 år betyder
              ingenting om man kanske bara har ett eller två år kvar till pensionen.
              Det gör ingen större skillnad.
            </seg>
            <seg n="bcfaece2">
              Reglerna om jobbavdrag och slopad löneskatt för personer över
              65 år är inte tillämpliga på den här gruppen. De har ju inte fyllt
              65 år än. Jag tycker fortfarande att arbetsmarknadsministern blir
              svaret skyldig.
            </seg>
            <seg n="63653043">
              Vad ska man göra för denna grupp personer som nu uttrycker sin
              förtvivlan i brev som jag vet att arbetsmarknadsministern, jag,
              Luciano Astudillo och många andra har fått?
            </seg>
            <seg n="86b8d4b1">
              På vilket sätt ska man se till att de nu inte hamnar i den desperata
              situation som de reellt är oroliga för, nämligen att de får hanka
              sig fram på sänkt a-kassa eller hänvisas till att ta ut förtida
              pension?
            </seg>
          </u>
          <note type="speaker" n="61c84a26">
            Anf. 70 LUCIANO ASTUDILLO (s):
          </note>
          <u who="luciano_astudillo_f8d3ee" xml:id="i-e8990b2f9c238aac-4" n="26c00054">
            <seg n="f59388ce">
              Fru talman! Jag hoppas för allt i världen att Gunnel och Birgitta
              fick ett någorlunda mindre hjärtlöst och kallt svar än det som
              arbetsmarknadsministern levererade här. Här säger Littorin: Vi
              håller vad vi lovar oavsett konsekvenserna av det och oavsett
              hur många enskilda människor det kan handla om.
            </seg>
            <seg n="4c970479">
              I det här fallet tror jag att det rör sig om ungefär 500 äldre
              som har fått avtal av kommunerna som sträcker sig längre än två
              år. Kommunerna har inte vågat anställa fler. Dessa 500 ska jagas
              ut i öppen arbetslöshet. Det går före. Vi håller vad vi lovar
              oavsett konsekvenserna av det.
            </seg>
            <seg n="f51ee613">
              Här hänvisar Littorin som alltid till nystartsjobben. Av dem
              som var öppet arbetslösa i januari var det så många som 45 procent
              av de långtidsarbetslösa som var i åldern 5564 år, Littorin. Det
              handlar om 14 872 långtidsarbetslösa.
            </seg>
            <seg n="ef385c49">
              Fram till vecka 6 hade endast 83 personer över 60 år fått ett
              nystartsjobb. Det motsvarar ungefär 5 procent av de nystartsjobb
              som hade förmedlats fram till dess. Denna siffra bekräftar också
              den bild jag har fått förmedlad av arbetsförmedlare nere i Malmö.
            </seg>
            <seg n="be6081c4">
              Det är oerhört svårt att få ut den här gruppen även med nystartsjobb.
              Ni borde skämmas, Littorin! Ni borde skämmas för att ni bryter
              ingångna avtal med kommuner och landsting som valt att öppna sina
              arbetsplatser för att ta emot plusjobbare över 60 år.
            </seg>
            <seg n="5bf7384a">
              Ni drar in resurserna för dem. Ni borde skämmas för hur ni behandlar
              dessa äldre! Det är en skandal av stora mått. Det vittnar om en
              fruktansvärd människosyn. Dessa 500 personer spelar mindre roll
              än systemskiftet som vi nu ser. Det är den nya modell som Littorin
              har för att ställa om arbetsmarknaden i Sverige.
            </seg>
            <seg n="348ab072">
              Jag har sagt det tidigare, och det tål att upprepas: Den moderatledda
              regeringen är i färd med att byta arbetsmarknadsmodell. Även om
              den andra funkade lite knaggligt så skapades det väsentligt många
              fler jobb förra året. Under de senaste 50 åren har det bara två
              gånger skapats så mycket jobb som förra året. Det räckte inte.
              Men till varje pris ska det här systemskiftet tydligen genomföras,
              oavsett hur många det drabbar. Det är allvarligt. Du kan väl inte
              skylla på oss för att nystartsjobben nu avskaffas? Jag tycker
              att detta är en cynisk och kallhamrad politik, och ni borde skämmas.
            </seg>
            <seg n="89c3d0ce">
              Lägg därtill de andra ändrade spelreglerna på området. Möjligheten
              att låta plusjobben vara vilande i 30 dagar eller upp till sex
              månader försvann vid årsskiftet. Det gör att idén med att få ut
              människor på ordinarie arbetsplatser, att ta vikariat och så vidare
              försvann.
            </seg>
            <seg n="0a05e243">
              Den riktiga nådastöten är ändå att kommunernas merkostnad nu
              tas bort. Det betyder 600 miljoner kronor till kommunerna. Tror
              Littorin verkligen att kommunerna kommer att acceptera det? Det
              har under 2006 anställts 18 086 plusjobbare med löfte om en viss
              ersättning. Nu bryter ni det löftet. Varför ska kommunerna då
              hålla sitt löfte till de 18 086 plusjobbarna?
            </seg>
          </u>
          <note type="speaker" n="b871ec1b">
            Anf. 71 RAIMO PÄRSSINEN (s):
          </note>
          <u who="raimo_parssinen_c1bef5" xml:id="i-023a637caf956906-1" n="971b6afb">
            <seg n="9bf3345f">
              Fru talman! Det finns mycket pengar i kommunerna, säger arbetsmarknadsministern.
              Det är därför kommunerna nu får bli bufferten när man nu sitter
              på detta sammanträde i regeringen och fattar beslut om att dra
              in pengarna. Det finns ju pengar i kommunerna, anser man.
            </seg>
            <seg n="496802f0">
              Helt plötsligt ställer man kommunerna inför detta faktum, som
              i sin tur leder till att de som har plusjobben blir ifrågasatta.
              Men Littorin kanske tycker att man kan rekommendera kommunerna
              att själva stå för det här. Ockelbo kan väl hosta upp de där 800
              000 kronorna; de går säkert att hitta! Vi har hört i de tidigare
              interpellationsdebatterna att det går att effektivisera. Det kanske
              är den rekommendationen statsrådet vill ge.
            </seg>
            <seg n="7b6948dd">
              När jag träffar arbetsförmedlare jag gjorde det senast i går
              frågar de vad de ska göra med de 36 personer som är 60-plus och
              som finns inom Bollnäs hägn. Vad finns det för arbetsmarknad att
              skicka ut dem på när de äntligen, efter ett långt utanförskap,
              har fått möjligheten att göra en värdefull insats som alla är
              nöjda med? Nej, säger Littorin, sådant här ska vi inte ha. Det
              får kommunerna stå för.
            </seg>
            <seg n="5eb7a022">
              Allt detta andas förakt. Det ska handla om riktiga jobb, och
              det här är nystartsjobb. Man kallar det för en nystart. Jag skulle
              kunna säga så här till statsrådet: Plusjobben har i många fall
              inneburit en nystart för många människor som har varit långt ifrån
              arbetsmarknaden. Men detta tas nu ifrån dem genom det här regeringsbeslutet.
              Det här är ett avtalsbrott. Jag vet att det finns kommuner som
              vill testa om detta är ett avtalsbrott i rent juridisk mening.
              Men fortsätt att vara glad, herr Littorin! Det är många andra
              som inte är det.
            </seg>
          </u>
          <note type="speaker" n="2a060544">
            Anf. 72 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-6a68b5f551a77905-29" n="714811be">
            <seg n="70f7e15d">
              Fru talman! Jag börjar med Josefin Brinks inlägg. Arbete i offentlig
              sektor är naturligtvis inga låtsasjobb; det tycker inte heller
              jag. Däremot är jag av grundövertygelsen att vi behöver fler anställda
              i privat sektor för att se till att garantera välfärden på sikt.
              Det är nödvändigt för att öka tillväxt och för att se till att
              vi får bättre stöd för de välfärdsuppdrag som vi kommer att ha
              framöver, inte minst av demografiska skäl.
            </seg>
            <seg n="2f3bb670">
              Ju senare på dagen desto vassare repliker det gäller för Luciano
              Astudillo. Nu säger han att jag borde skämmas och han talar om
              cynism och jag vet inte hur många saker som jag nästan tycker
              är lite obehagliga. Jag tar gärna debatten i sak. Återigen: Systemskiftet
              på svensk arbetsmarknad stod Socialdemokraterna för när man övergav
              full sysselsättning och när man övergav drygt en miljon människor
              som i dag står utanför arbetsmarknaden. Det är det arv vi har
              att städa upp efter er. Det försöker vi göra så bra vi kan.
            </seg>
            <seg n="cf102546">
              Apropå det som Raimo Pärssinen tog upp har jag många gånger hört
              att vi måste se till att arbetsmarknadspolitiken blir mer lokal,
              att det måste finnas mer lokalt inflytande och vad det nu kan
              vara. Då är det väl inte utan att man kan vara med och också ta
              lite lokalt ansvar! Men så fort det är någonting som det finns
              en peng bakom så är det tydligen helt omöjligt.
            </seg>
            <seg n="07c46ec1">
              Samtidigt som jag har sagt detta vet jag, precis som Raimo Pärssinen
              säger, att det finns kommuner som inte har det särskilt fett.
              Det är jag fullt medveten om. Jag kommer nu in på merkostnadsersättningen.
              I grunden är det så att ersättningen till plusjobben till Sveriges
              kommuner före förändringen var ungefär 125 procent av de faktiska
              kostnaderna. 125 procent det var den förra regeringens sätt att
              få ut plusjobbare. Man betalade mer än det smakade och mer än
              det kostade.
            </seg>
            <seg n="de420b10">
              Det jag stod inför vilket jag tyckte var rätt bedrövligt var
              att Ams beviljade 4 400 plusjobb under de fem sista dagarna, efter
              budgeten men före kungörelsen. Då var det alltså helt klart att
              det här skulle försvinna. Jag tycker att det var bedrövligt, måste
              jag säga. Det var ju helt uppenbart att det här skulle tas bort.
              Jag skulle naturligtvis helst ha sett att kungörelsen hade kommit
              samtidigt som propositionen lades fram. Men det fanns inte möjligheter
              till det. Ams kunde inte stänga sina system av praktiska skäl.
            </seg>
            <seg n="8fe66b58">
              Enligt budgetlagen måste jag försöka lösa detta inom mitt budgetområde
              och mina utgiftsområden. Det har jag också försökt göra. Alternativet
              som vi stod inför var att ta bort det särskilda anställningsstödet,
              och det var jag helt emot. Det kommer inte att ske, för det skulle
              verkligen drabba de arbetsskadade, de arbetshandikappade och andra
              som befinner sig långt från arbetsmarknaden. För dem är särskilt
              anställningsstöd ofta det enda sättet att kunna ha ett arbete
              eller befinna sig på arbetsmarknaden. Det var det läget jag befann
              mig i.
            </seg>
            <seg n="b4b1fb4b">
              Nu befinner vi oss i ett läge där snittersättningen för plusjobbens
              kostnader är ungefär 100 procent. Om det i ett enskilt kommunalt
              fall skulle vara så att det inte täcker exakt 100 procent så tycker
              inte jag att det är orimligt att kommunerna är med och tar lite
              ansvar för den lilla bit som är kvar.
            </seg>
          </u>
          <note type="speaker" n="e19dc395">
            Anf. 73 JOSEFIN BRINK (v):
          </note>
          <u who="josefin_brink_cd11aa" xml:id="i-2b2199ad0c2109ec-2" n="4a6f583e">
            <seg n="95190dd6">
              Fru talman! Sin vana trogen försöker arbetsmarknadsministern
              skjuta över allt ansvar på den förra majoriteten genom att hävda
              än det ena, än det andra. Nu säger han att plusjobben är dåliga
              därför att de låser in människor. Det löser ni nu genom att låsa
              ut den här gruppen människor i stället. Det blir det inte så jättemycket
              bättre av.
            </seg>
            <seg n="5d43d513">
              Det är dessutom en myt att plusjobben i sig låser in människor.
              Det är en arbetsmarknadspolitisk åtgärd när någon har kvarstått
              som arbetssökande därav dess konstruktion. När det gäller den
              här gruppen har det i stället setts som en garanti för att en
              människa ska få ha kvar jobbet under den här tiden. Det är alltså
              inte någon inlåsning.
            </seg>
            <seg n="2205085a">
              Arbetsmarknadsministern hävdar också att plusjobben är dåliga
              därför att de har så låg lön. Det tycker jag är ganska fantastiskt.
              Det är nämligen Kommunals kollektivavtal som gäller för plusjobbarna.
              Men det är i alla fall roligt att höra att arbetsmarknadsministern
              tycker att kommunalarna har för låga löner. Där är vi för en gångs
              skull helt överens. Jag hoppas verkligen att moderater ute i kommuner
              och landsting i den kommande avtalsrörelsen kommer att jobba för
              att kommunalarnas kollektivavtal ska förbättras alldeles avsevärt.
            </seg>
            <seg n="42130b7e">
              Oavsett detta försök nu inte att skylla den situation som har
              uppstått genom ert beslut på att plusjobben aldrig skulle ha kommit
              till! Nu har de gjort det. Att kasta ut de här människorna i öppen
              arbetslöshet innebär en uppenbar försämring för drygt 1 100 personer.
            </seg>
            <seg n="64362572">
              Ministern har sagt att han inte vill höra några överord så här
              dags. Men jag måste instämma i att behandlingen av de här personerna
              är skamlig. Jag tycker att ansvaret för vad som händer med var
              och en av de här personerna kommer att vila tungt på regeringen.
              Jag utgår från att arbetsmarknadsministern på något sätt kommer
              att få höra av de här personerna och deras besvikelse framöver.
              Inte för att det är någon tröst, men det kanske åtminstone stämmer
              till eftertanke när man i framtiden fattar beslut som drabbar
              enskilda människor så här hårt.
            </seg>
          </u>
          <note type="speaker" n="cafab58c">
            Anf. 74 LUCIANO ASTUDILLO (s):
          </note>
          <u who="luciano_astudillo_f8d3ee" xml:id="i-e8990b2f9c238aac-5" n="26c00054">
            <seg n="87f42d5f">
              Fru talman! Littorin tycker att jag använder en obehaglig retorik.
              Kan Littorin föreställa sig hur obehagligt plusjobbarna har det
              i dag, framför allt de som är över 60? Kan han föreställa sig
              vilken oro de känner i magen för hur deras framtid ska se ut?
            </seg>
            <seg n="8c1ea7c4">
              Sedan kom det där också att den nya regeringen vill straffa kommunerna
              för att de gjorde sitt jobb förra året och fixade de här plusjobben.
              Strax över 4 000 förmedlades i slutet på perioden trots att den
              nya regeringen skulle stoppa det. Därför ska kommunerna straffas
              och betala det genom de förändringar som görs.
            </seg>
            <seg n="423a3581">
              Littorin har också hävdat att plusjobben låser in människor,
              men den här regeringen, med Littorin i spetsen, har låst in dem
              ännu mer när man plockar bort möjligheten att ha plusjobb vilande
              upp till sex månader. Det gav, vilket flera kommuner vittnar om,
              möjligheter att få ett riktigt jobb. Det finns en kommun där 75
              procent av plusjobbarna fick ett riktigt jobb tack vare detta.
              Den regelförändringen har gjort att människor har svårare att
              ta sig in på den ordinarie arbetsmarknaden med det här stödet.
            </seg>
            <seg n="c1c61272">
              Jag förundras över den här ideologiska attacken mot plusjobbarna.
              På något sätt sätter man teorierna och resonemang kring undanträngningseffekter,
              Beveridgekurvor och systemskifte framför enskilda individer och
              hur de drabbas. Systemet går före människor, och det tycker jag
              är en cynisk politik. Det är en politik som i det här fallet slår
              mot många sköra och utsatta människor, Littorin. Det är en kallhamrad
              högerpolitik, men det går inte att vänta sig något annat från
              en gammal moderat även om man kallar sig det nya arbetarpartiet.
            </seg>
          </u>
          <note type="speaker" n="22da166d">
            Anf. 75 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-6a68b5f551a77905-30" n="714811be">
            <seg n="a552a248">
              Fru talman! Raimo Pärssinen gör en poäng av att jag ofta är på
              gott humör. Jag kan säga att det inte är lätt med tanke på vad
              vi fick ta över efter er. Men jag gör mitt bästa. Jag tror att,
              som min favoritsosse Lasse Stjernkvist brukar säga, den som har
              roligast vinner.
            </seg>
            <seg n="8d9a5ea3">
              Vi fick ta över det stora utanförskapet. Luciano Astudillo pratar
              om att vi straffar kommunerna. Med all respekt är snittet på ersättningarna
              till kommunerna för plusjobben 100 procent av de faktiska kostnaderna
              även efter det att merkostnadsersättningen är borta. Jag tycker
              inte att det är att straffa direkt.
            </seg>
            <seg n="b48f241b">
              Det är inte en ideologisk attack. Här handlar det om vilka åtgärder
              som totalt sett är mest effektiva, som vi bedömer det, för att
              underlätta för dem som varit borta länge att komma tillbaka till
              riktiga jobb, för att ansluta till den tidigare debatten med Sylvia
              Lindgren, i meningen fasta anställningar där man också omfattas
              av lagen om anställningsskydd.
            </seg>
          </u>
          <note n="be9722f5">
            Överläggningen var härmed avslutad.
          </note>
          <note n="6c539814">
            11 § Svar på interpellation 2006/07:257 om minskat engagemang
            mot utanförskap
          </note>
          <note type="speaker" n="997ccdfb">
            Anf. 76 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-6a68b5f551a77905-31" n="714811be">
            <seg n="b756d969">
              Fru talman! Luciano Astudillo har frågat mig hur jag ska se till
              att de som står längst från arbetsmarknaden får hjälp och med
              vilka resurser jag ska se till att Ams kan rekrytera coacher.
            </seg>
            <seg n="a4a60564">
              Frågan är ställd utifrån att Luciano Astudillo har uppmärksammat
              att regeringen har gett Ams det tydliga uppdraget att prioritera
              dem som står längst ifrån arbetsmarknaden och att de arbetslösa
              behöver få bättre hjälp än tidigare med att få ett arbete, till
              exempel genom förbättrad coachning. Luciano säger sig inte förstå
              hur detta ska kunna genomföras med tanke på de resurser Ams förfogar
              över.
            </seg>
            <seg n="358a0488">
              Jag uppskattar att Luciano Astudillo ställer sig bakom regeringens
              tydliga inriktning på att förbättra den arbetsmarknadspolitiska
              verksamheten genom bland annat coachning. Regeringens arbetsmarknadspolitik
              har ett tydligt fokus på matchning och på dem som står längst
              från arbetsmarknaden. Genom att minska antalet åtgärder frigörs
              resurser för att förmedla jobb. Tidigare förmedlade man friår,
              nu coachar man till jobb.
            </seg>
            <seg n="6ceeaed0">
              Det påverkar hur Ams utformar sin verksamhet och hur man använder
              tillgängliga resurser, bland annat genom att prioritera dem som
              har störst behov av hjälp och ett ökat inslag av coacher.
            </seg>
            <seg n="5e42d82e">
              Jag tror att man har låst fast sig i den gamla arbetsmarknadspolitikens
              tänkande om man omgående börjar tala om att det behövs mer resurser
              för att ge arbetssökande bättre service och tjänster. Snarare
              handlar det om ett behov av omfördelning av befintliga resurser.
            </seg>
            <seg n="5f2f37c8">
              Regeringens ambition är att varje sökande på sikt ska ha en personlig
              coach. Detta ska inte ses som någon extra insats som ska ligga
              vid sidan om förmedlingsverksamheten utan som en tydlig viljeinriktning
              om hur arbetsförmedlingen ska utvecklas.
            </seg>
            <seg n="56be2d0d">
              Därför är jag är helt övertygad om att Ams kan påbörja utvecklingen
              av coachningen i år, inom ramen för de drygt 35 miljarder kronor
              som Ams har för bland annat arbetsförmedling och program.
            </seg>
          </u>
          <note type="speaker" n="cde94939">
            Anf. 77 LUCIANO ASTUDILLO (s):
          </note>
          <u who="luciano_astudillo_f8d3ee" xml:id="i-e8990b2f9c238aac-6" n="26c00054">
            <seg n="44783668">
              Fru talman! Jag har sagt det förut, men det tål att upprepas:
              Ni ska vara oerhört tacksamma för att vi socialdemokrater lämnade
              landets ekonomi i så bra skick. Bara två gånger de senaste 50
              åren har det skapats så många jobb som det skapades förra året.
              Det är de frukterna ni skördar.
            </seg>
            <seg n="3f108010">
              Visst har vi socialdemokrater ändå anledning att vara självkritiska.
              Alltför många slogs ut på en allt tuffare arbetsmarknad. Vi lyckades
              inte svara upp mot det. Det tar vi socialdemokrater ödmjukt på
              oss. En ryckig arbetsmarknadspolitik gjorde att stödet inte alltid
              fanns där till hands för den arbetslösa. Det tar vi socialdemokrater
              också på oss.
            </seg>
            <seg n="a6186712">
              Men nu är det er politik som ska granskas. Det är en ny majoritet
              och en ny arbetsmarknadspolitik som gäller. Denna politik går
              inte ihop, Littorin. Förvisso har vi en högkonjunktur, och det
              innebär att vi kan dra ned på stödåtgärderna. Men man kan inte
              säga att man ska prioritera dem som står längst från arbetsmarknaden
              när man samtidigt drastiskt och brutalt drar ned på stödet till
              de arbetslösa från 145 000 i år ned till 90 000 och året därpå
              ytterligare ned till 60 000. Det betyder färre arbetsmarknadsutbildningar,
              praktikplatser och starta-eget-bidrag och inga plusjobb, anställningsstöd
              och utbildningsvikariat.
            </seg>
            <seg n="86d2ea47">
              Man kan inte heller säga att man ska prioritera dem som står
              längst från arbetsmarknaden när man skriver som man gör i det
              Littorinska regleringsbrevet till Ams som skickades ut i december.
              Man kan se att alla de verksamhetsgrenar som handlar om att ge
              stöd till dem som har svårast på arbetsmarknaden och den del som
              handlar om kompetenshöjande insatser är borttaget ur regleringsbrevet.
            </seg>
            <seg n="b51a53c0">
              Det går inte heller att med hedern i behåll prata om coachning
              samtidigt som man avser att kraftigt dra ned resurserna till arbetsförmedlingarna.
              På två år ska Ams dra ned sina resurser med 500 miljoner kronor
              i förvaltningsanslag. Det motsvarar 1 200 anställda. Därutöver
              väntas Ams få ett mycket större ansvar för introduktionen av flyktingar,
              men hittills har Ams varken lovats mer resurser eller fått direktiv
              till hur detta ska gå till. Vem ska då göra jobbet, Littorin?
            </seg>
            <seg n="7b44d53e">
              I Malmö är det i dag inte ovanligt att en arbetsförmedlare har
              150300 arbetslösa att jobba med. Hur ska de coacha dem som är
              arbetslösa? Hur ska de ge individuellt stöd? Biträdande länsarbetsdirektören
              i Skåne sade, när jag träffade henne i början på året, att man
              förvisso klarar sig det här året om man snålar in på allt annat.
              Men nästa år får man dra ned på personal och kan inte ge det stöd
              man önskar till dem som är arbetslösa. Man kommer dessutom att
              tvingas att stänga kontor.
            </seg>
            <seg n="1bf8231a">
              Littorin hävdar att jag är fastlåst i gammalt tänkande när jag
              drar in resursfrågan i detta. Jag menar att Littorin är fastlåst
              i ideologisk fartblindhet. Det gäller bland annat den här övertron
              på Beveridgekurvor, undanträngningseffekter och allt det som går
              före enskilda arbetslösas situation.
            </seg>
            <seg n="d2c68c73">
              Jag tycker att Littorin har mycket att svara upp mot vad gäller
              dem som står absolut allra längst bort från arbetsmarknaden. Det
              är de som drabbas av den här omställningen av arbetsmarknaden.
              Trots en bra konjunktur är det de som ställs utanför. Det är allvarligt,
              och det är cyniskt.
            </seg>
          </u>
          <note type="speaker" n="b5331c94">
            Anf. 78 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-6a68b5f551a77905-32" n="714811be">
            <seg n="648f052c">
              Fru talman! Jag ska försöka att låta bli att överideologisera
              den här diskussionen och i stället diskutera de faktiska sakerna.
              Luciano Astudillo hävdar att jag är fastlåst i Beveridgekurvor.
              Det är klart att vi som har ett övergripande ansvar också måste
              titta på det generella funktionssättet, och då måste man ibland
              ta vetenskap till hjälp och inte bara ägna sig åt allmänt tyckande.
              Det gör vi gärna.
            </seg>
            <seg n="229bcfb9">
              Det är helt korrekt att regleringsbrevet är omformulerat. Det
              vi har försökt göra och det tycker jag är viktigt i den här utvecklingen
              av arbetsförmedlingens uppgift framöver är att inte överbelasta
              Ams med alldeles för många separata delmål. Jag tycker att det
              har alldeles för mycket blivit så att Ams har blivit slasktratten
              i systemet. Så fort det har varit ett problem i någon del i ekonomin
              har man sagt: Låt Ams lösa det! Som om arbetsmarknadspolitiken
              vore svaret på livets alla gåtor, om jag ska hårdra det.
            </seg>
            <seg n="a5637c06">
              Jag tycker att Ams ska ha ett väldigt tydligt mål, och det är
              att jobba med matchningen, alltså att para ihop de lediga jobb
              som nu finns med de arbetssökande som finns. I det ligger naturligtvis
              också en del av det som Luciano Astudillo pekar på, nämligen att
              man är anställningsbar för de jobb som finns. Där kan vi prata
              mycket om bland annat en rapport som kom från Ams i dag. Det var
              en debattartikel av Bosse Bylund på DN Debatt i dag som sammanfattade
              den. Jag tyckte att den var väldigt bra. Det är den ena biten.
            </seg>
            <seg n="c0079d50">
              Det andra man ska arbeta med är just att försöka jobba mer med
              dem som befinner sig allra längst ifrån, därför att det är de
              som behöver vår gemensamma hjälp allra mest. Jag var inne på det
              i en tidigare interpellationsdebatt här. Den som befinner sig
              i långvarigt utanförskap och som är långtidsarbetslös har förmodligen
              fem sex olika myndigheter att försöka kryssa sig fram emellan.
              Vi som står här och är verbala har naturligtvis lättare att hantera
              det, även om det inte heller är särskilt lätt ens för oss, ska
              jag säga, att ha arbetsförmedling, a-kassa, försäkringskassa,
              kommun, sjukhus och vad det nu kan vara att försöka navigera bland.
              Jag är den förste tillskyndaren av att vi ska jobba mer med integreringen
              av de olika myndighetskontakter som man ställs inför. Jag tycker
              nämligen, just av det skälet att jag inte fastnar i Beveridgekurvor
              utan utgår ifrån den enskilde personen, att det är vår uppgift
              som stat att organisera oss på ett sådant sätt att den enskilde
              får hjälp genom de här systemen snarare än att motas av regler,
              systemkrockar och vad det nu kan vara.
            </seg>
            <seg n="0e35de60">
              Där tror jag alltså egentligen, om man skalar bort Luciano Astudillos
              cyniska attacker, att vi ändå kan hitta någon typ av samsyn. Det
              hade jag hoppats.
            </seg>
            <seg n="5d46a85b">
              När det gäller programplatserna, nästa sak, är det en lite annan
              sak. Det tillhör ju det vanliga Socialdemokraterna har gjort det
              flera gånger tidigare att man drar ned antalet programplatser
              i en stark högkonjunktur. Man har då försökt göra det på de programplatser
              där de arbetslösa befinner sig eller borde befinna sig närmast
              arbetsmarknaden, för att uttrycka sig så, just för att inte låsa
              fast. Man kan naturligtvis ha synpunkter på omfattningen, och
              det är jag övertygad om att Luciano Astudillo har, men där är
              motivet, och det konjunkturmässiga motivet har ju Socialdemokraterna
              använt sig av flera gånger tidigare.
            </seg>
            <seg n="c27a8f34">
              Möjligen skulle jag säga att man kanske borde ha gjort den förändringen
              lite tidigare, om jag ska vara ärlig, men jag inser att Socialdemokraterna
              inte kunde göra det under valrörelseåret. Det kan jag förstå ur
              politisk synvinkel. Jag har ju också varit partisekreterare, så
              jag inser detta.
            </seg>
            <seg n="62a9c4d6">
              Då är vi tillbaka vid den grundläggande frågan med olika typer
              av matchningsproblematik som finns, alltså: Hur ser vi till att
              underlätta övergången från arbetslöshet och in på arbetsmarknaden?
              Är det till exempel arbetskraftsbrist, som det nu är på många
              ställen? Är det så att vi behöver fler olika utbildningar?
            </seg>
            <seg n="39d09e0a">
              Då är min grundinställning den att långa utbildningar är det
              liksom lite för sent för nu, därför att nu är vi på eller har
              nyss passerat toppen av en högkonjunktur. Om vi tar de långa utbildningarna
              med flera år till ja, arbetsmarknadsläget ser förmodligen annorlunda
              ut om några år. När det gäller de korta utbildningarna, ett par
              veckor eller så, för att få en examen som gör att man kan jobba
              C-körkort eller liknande tycker jag att arbetsgivarna faktiskt
              också kan vara med och ta ett ansvar. En investering i en maskin
              gör man gärna, men jag tycker att man också kan investera i sin
              personal.
            </seg>
          </u>
          <note type="speaker" n="9db3fefc">
            Anf. 79 LUCIANO ASTUDILLO (s):
          </note>
          <u who="luciano_astudillo_f8d3ee" xml:id="i-e8990b2f9c238aac-7" n="26c00054">
            <seg n="03ef103e">
              Fru talman! Det är väldigt viktigt att förstå att de ekonomiska
              teorierna, Littorin, som ni har läst om i böcker Beveridgekurvor
              och undanträngningseffekter sedan när de ska appliceras på verkligheten
              inte riktigt behöver bli som man tror. Det finns samhällsekonomi
              och människor däremellan som påverkar. Det är viktigt att ta med
              sig det, så att inte teorierna alltid blir överordnade människorna
              systemen överordnade människorna. Jag tycker att de förändringar
              som sker andas det: Man hänvisar hela tiden till någon sorts makroekonomiska
              förändringar som teoretiskt kanske leder till fler jobb. Ja, det
              gör de kanske, tror vi, men då till låglönejobb. Det har ju debatten
              handlat om.
            </seg>
            <seg n="7ba80728">
              Vad gäller dem som står allra längst bort från arbetsmarknaden
              fick jag ett mejl från en arbetsförmedlingschef i Malmö. Han skriver,
              i stil med det jag sade i min inledning: I denna konjunktur är
              det naturligt att dra ned på de arbetsmarknadspolitiska programmen.
              Dock är det så att arbetsmarknadsutbildning är högt prioriterat.
              Det finns dock en risk att de personer som behöver längre tider
              i arbetsmarknadsutbildning eller behöver längre förberedande insatser
              inför en sådan kan få svårigheter att klara av utbildningen. Jag
              hoppas att jobb- och utvecklingsgarantin kan vara ett redskap
              i det vidare arbetet för dessa grupper.
            </seg>
            <seg n="5bcebd54">
              Det är rätt intressant att vi har en arbetsmarknadsminister som
              inte nämner det som eventuellt skulle kunna reparera all den skada
              som Littorin håller på att åsamka arbetsmarknaden. Det är ju jobb-
              och utvecklingsgarantin som han har lovat kommer nu i vår. Jag
              tycker att det är anmärkningsvärt att man inte nämner den utan
              tappar bort den i åtgärderna. Det visar lite på intresset för
              hur den ska se ut. Det är ju så att många undrar hur den här jobb-
              och utvecklingsgarantin ska se ut.
            </seg>
            <seg n="bb89944e">
              Jag tror, med tanke på många av de försämringar som görs i a-kassan
              också, att det kommer att krävas väsentligt mycket mer resurser
              än vad Littorin har pengar till för att klara av att ge den kvalitet
              som behövs. Dessutom är det enligt Ams så att 80 procent av dem
              som riskerar att hamna här saknar eftergymnasial utbildning, så
              det kan vara så, trots att Littorin står här och säger något annat,
              att det behövs lite längre utbildningar. Då är det så att alla
              de förändringar som gjorts av inriktningen på arbetsmarknadspolitiken
              riskerar att drabba just de människor som har en bit kvar till
              det där arbetet.
            </seg>
            <seg n="8a9178a8">
              Jag vill ändå ge Littorin en chans här i slutet att reparera
              sina misstag och sina felsägningar genom att ändå ge några besked
              kring jobb- och utvecklingsgarantin, som jag tror eventuellt kan
              ge dem som står längst bort från arbetsmarknaden möjlighet att
              komma in. Det är frågor som Ams också är rätt intresserade av
              att få svaren på. Kommer jobb- och utvecklingsgarantin att byggas
              upp successivt? Det rör sig om rätt stora mängder människor, upp
              till 100 000 människor, som kommer att hamna där poff! över en
              natt, inte minst på grund av de försämringar som ni har genomfört
              på a-kassans område. Och hur kommer jobb- och utvecklingsgarantin
              att finansieras? Finansieringen måste vara robust. Det rör sig
              om 2022 miljarder för att klara en bra verksamhet. Var finns de
              pengarna?
            </seg>
          </u>
          <note type="speaker" n="434b3d52">
            Anf. 80 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-6a68b5f551a77905-33" n="714811be">
            <seg n="128c10e8">
              Fru talman! Jo, jag hade faktiskt jobb- och utvecklingsgarantin
              uppställd på min lista, men min talartid tog slut tiden går fort
              när man har kul!
            </seg>
            <seg n="8b1990c5">
              Jag håller helt med ja, kanske inte i kritiken mot regeringen!
              Vi jobbar väldigt intensivt just med jobb- och utvecklingsgarantin
              nu. Den följer tre spår. Det första spåret är naturligtvis det
              lagtekniska utrymmet. Det har sin gång. Därtill följer en annan
              väg, som är budgetarbetet, och den tredje är innehållet, alltså
              det som vi kanske ska ägna mest tid åt.
            </seg>
            <seg n="525980b0">
              När det gäller innehållet har vi nu haft flera partssamråd, och
              vi kommer att fortsätta diskutera med både parterna på arbetsmarknaden,
              Ams och andra hur vi på bästa sätt ska kunna utveckla innehållet
              på det sätt som vi, tror jag, ändå måste finna något slags enighet
              om, nämligen att göra personer som har varit borta från arbetsmarknaden
              så att säga anställningsbara. Det är det som det i grunden handlar
              om.
            </seg>
            <seg n="e405ecb6">
              Jag var i Norrköping i går hos min favoritsosse, som jag brukar
              säga, Lasse Stjernkvist, och träffade flera personer, arbetslösa,
              som nu läser på folkhögskola för att komplettera olika examina
              som de saknar. Det jag fick veta där var att det finns 6 000 personer
              i Norrköping som saknar grundskoleexamen. Det är klart att jag
              väldigt gärna kan hålla med om att då är man knappt anställningsbar.
              Så är det. Det är klart att man inom ramen för jobb- och utvecklingsgarantin
              ska ha en möjlighet att komplettera sin examen för att kunna vara
              bättre anställningsbar på arbetsmarknaden. Det tycker jag är en
              sådan rimlig åtgärd som jag gärna medverkar till ska vara möjlig.
            </seg>
            <seg n="0ad1e308">
              Jag vill än så länge avvakta lite grann. Nu jobbar vi som sagt
              intensivt på Arbetsmarknadsdepartementet just med alla de här
              tre delarna: lagstiftningen, budgeten och innehållet.
            </seg>
            <seg n="673fafd6">
              Pengarna är en lite intressant fråga. Den första siffran jag
              hörde, från Dan Andersson på LO, var att det skulle kosta 2 miljarder,
              och nu är vi uppe på 22 miljarder. Wanja Lundby-Wedin var uppe
              i 6 miljarder i början av januari. Det är alltså 24 miljarder
              i veckan som kostnaderna ökar med.
            </seg>
            <seg n="4b5c0249">
              Låt oss återkoma till det när vi ser vad innehållet ska vara
              och vad vi räknar på, så ska vi nog kunna lösa det också. Men
              jag är fullt medveten om att det, precis som Luciano Astudillo
              säger, inte är gratis.
            </seg>
          </u>
          <note type="speaker" n="657ba565">
            Anf. 81 LUCIANO ASTUDILLO (s):
          </note>
          <u who="luciano_astudillo_f8d3ee" xml:id="i-e8990b2f9c238aac-8" n="26c00054">
            <seg n="213b64bd">
              Fru talman! Motstridigheterna finns kvar. De som står längst
              bort från arbetsmarknaden ska prioriteras, men alla de stödåtgärder
              som fanns har dragits bort i regleringsbreven. Man drar också
              drastiskt ned på de andra arbetsmarknadspolitiska åtgärderna.
            </seg>
            <seg n="7b62efed">
              Den individuella coachningen är inriktningen på den nya regeringens
              politik samtidigt som Ams ska dra ned sina resurser med 500 miljoner
              kronor på två år. 1 200 anställda ska väck. Det går inte ihop.
              Det håller inte.
            </seg>
            <seg n="df86d7b2">
              Förhoppningsvis har vi då en jobb- och utvecklingsgaranti som
              kan göra jobbet.
            </seg>
            <seg n="28cfcdf4">
              Det slår mig här att det finns rätt mycket människor också i
              Malmö som har väldigt låg utbildning och som står långt från arbetsmarknaden.
              Det är ju tragiskt att den nya regeringen inte såg det när man
              valde att dra ned så drastiskt och radikalt i vuxenutbildningen,
              för detta drabbar ju just den här gruppen människor också. Det
              gäller att få den delen på plats igen. Vi kan hoppas på att Littorin
              blir en av dem som i budgetsammanträdena driver på för att satsa
              mer på vuxenutbildning.
            </seg>
            <seg n="ce5f4175">
              Sedan är det detta med resurserna. Den siffra jag hänvisar till
              2022 miljarder är den siffra som Ams Bosse Bylund skrev i ett
              remissvar till er. Han säger att det är den finansiering som behövs
              för att man ska kunna göra ett bra jobb och ge ett bra innehåll
              till den jobb- och utvecklingsgaranti som finns. Jag förstår att
              Littorin inte kan säga något om detta i dag, men det hänger i
              luften, och vi kommer noga att följa den förhandling han har att
              göra med övriga regeringen, inte minst med Finansen, så att vi
              får en bra jobb- och utvecklingsgaranti som kan hjälpa dem som
              står längst från arbetsmarknaden.
            </seg>
          </u>
          <note type="speaker" n="0d8d0bf7">
            Anf. 82 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-6a68b5f551a77905-34" n="714811be">
            <seg n="77c680ab">
              Fru talman! Det nämns lite olika siffror när det gäller pengarna.
              Dan Andersson pratar om 2 miljarder, Wanja Lundby-Wedin pratar
              om 6 miljarder, och Bo Bylund nämner i sitt remissvar 22 miljarder.
              Jag tror att man då har definierat sakerna lite olika och räknat
              in lite olika saker. Men ett är säkert: Det är inte gratis. Det
              är vi helt överens om.
            </seg>
            <seg n="3784ba21">
              Jag ska göra vad jag kan för att se till att vi får ett rimligt
              innehåll i detta. Jag är helt övertygad om att vi måste få matchningen
              att funka. Vi har dragit ned på de programplatser som så att säga
              har varit närmast arbetsmarknaden för att vi i stället ska kunna
              göra lite mer för dem som befinner sig längst från arbetsmarknaden.
              Men det kommer ändå inte att vara gratis.
            </seg>
            <seg n="812d0955">
              När vi presenterar budgeten och innehållet kommer Luciano Astudillo
              säkert att ha åsikter om det. Och det är inte orimligt. Det är
              oppositionens uppgift att driva på och ifrågasätta och driva sin
              egen linje.
            </seg>
            <seg n="35d1ec2c">
              Vi tar partssamråden på väldigt stort allvar för att vi ska kunna
              ta ställning till vilka de konkreta behoven är och hur man ska
              kunna göra det så bra som möjligt. Syftet är gott det tror jag
              att till och med Luciano Astudillo kan hålla med om. Vi vill att
              de som befinner sig långt ifrån ska ha lättare att ta sig in på
              arbetsmarknaden.
            </seg>
          </u>
          <note n="be9722f5">
            Överläggningen var härmed avslutad.
          </note>
          <note n="0306972e">
            12 § Svar på interpellation 2006/07:289 om lönebidraget
          </note>
          <note type="speaker" n="316b1239">
            Anf. 83 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-6a68b5f551a77905-35" n="714811be">
            <seg n="e61bd13f">
              Fru talman! Anneli Särnblad har frågat mig om jag med takhöjningen
              i lönebidraget avsåg att fler arbetshandikappade personer skulle
              få möjligheter till rehabilitering och vad jag avser att göra
              åt den situation som nu har uppkommit.
            </seg>
            <seg n="e1266db2">
              Inledningsvis vill jag framhålla att det var den förra regeringen
              som föreslog en höjning av det så kallade lönebidragstaket. Vi
              välkomnade det förslaget eftersom det har legat still i väldigt
              många år. Den förra regeringen hade också föreslagit ytterligare
              medel till finansieringen av lönebidrag för 2006 och 2007 och
              även det samtyckte vi till. Lönebidrag är ett viktigt instrument
              för att människor med svåra funktionshinder ska få jobb, och genom
              vidtagna åtgärder hoppas vi att fler arbetsgivare stimuleras att
              anställa dem.
            </seg>
            <seg n="35cbb43e">
              Jag är litet osäker på vad Anneli Särnblad menar med att höjningen
              riskerar att inte bli en höjning. Lönebidragets storlek fastställs
              utifrån lönen men med 16 700 kronor som högsta bidragsgrundande
              lönenivå. I de fall lönen är lägre än 16 700 kronor är det den
              lönen som ligger till grund för bidragsnivån. Hänsyn ska tas till
              arbetstagarens arbetsförmåga och de arbetsuppgifter som ska utföras.
            </seg>
            <seg n="6befae84">
              Bidraget får lämnas i högst fyra år, och under den tiden ska
              bidraget trappas ned till noll. Om det finns särskilda skäl så
              kan en förlängning ske. En sådan förlängning får bara ske om det
              är motiverat med hänsyn till arbetstagarens arbetsförmåga. Den
              ska också omprövas regelbundet. Målet för en anställning med lönebidrag
              är dessutom alltid att den ska övergå i en anställning utan subvention.
            </seg>
            <seg n="693cb510">
              Lönebidraget är alltså inte en subvention till ekonomiskt svaga
              företag.
            </seg>
            <seg n="f0ab829c">
              För arbetstagare som anställs i en allmännyttig organisation
              gäller ett särskilt regelverk utöver ovanstående. Om personen
              som anställs har ett funktionshinder som medför att det motiverar
              ett bidrag som överstiger 80 procent av det bidragsgrundande beloppet
              så får också ett anordnarbidrag på 70 kronor per dag lämnas. Även
              i dessa fall ska omprövning ske regelbundet och om arbetsförmågan
              har förbättrats så att det är motiverat att sänka bidragsnivån
              under 80 procent får inte heller anordnarbidrag lämnas.
            </seg>
            <seg n="a23913e4">
              Företrädare för allmännyttiga organisationer har hävdat att de
              tar emot personer med mycket begränsad arbetsförmåga och att det
              därför är motiverat med denna särställning i form av anordnarbidrag.
              Om den individuella arbetsförmågan förbättras så finns inte detta
              motiv längre.
            </seg>
            <seg n="8fe91b13">
              Jag vill poängtera vikten av att underlätta för funktionshindrade
              att få en plats på arbetsmarknaden. Vi är ännu bara i början av
              vår regeringsperiod men min avsikt är att vi på olika sätt ska
              se över nuvarande insatser för att se om det finns förbättringar
              att göra eller om det finns andra vägar att gå för att underlätta
              för att fler personer med funktionshinder ska få en plats på arbetsmarknaden.
            </seg>
          </u>
          <note type="speaker" n="e2cf1d74">
            Anf. 84 ANNELI SÄRNBLAD (s):
          </note>
          <u who="anneli_sarnblad_f306b1" xml:id="i-1ed8b98faa5ba160-0" n="5714dfd9">
            <seg n="53933ffd">
              Fru talman! Jag vill tacka ministern för svaret. Jag är glad
              att jag ställde den här frågan till ministern i en interpellation,
              så att jag kan få berätta om vissa händelser i vårt land som han
              kan ha i åtanke i sitt fortsätta arbete. Jag vill också glädjas
              åt ministerns svar, där han poängterar vikten av att funktionshindrade
              ska ha en plats på arbetsmarknaden. Där är vi helt överens. Men
              jag får inte denna vilja att gå ihop med det som nu händer på
              arbetsmarknaden när det gäller framtiden och de tankar som den
              moderatledda regeringen har.
            </seg>
            <seg n="975bf340">
              Höjningen av lönebidraget var ett bra förslag. Det hade legat
              stilla för länge. Höjningen var ett mycket efterlängtat och positivt
              beslut för de arbetshandikappade, som genom lönebidragen får en
              chans till rehabilitering och, framför allt, en ingång i arbetslivet.
            </seg>
            <seg n="a0fdc67a">
              De signaler som jag nu får från olika regioner är att de nya
              anställningarna inte längre är aktuella, vilket känns lite oroväckande.
              Det har inte blivit någon höjning eller fler anställningar.
            </seg>
            <seg n="14a5f70e">
              Jag vet att ministern inte kan gå in på enskilda fall, men jag
              vill ändå berätta om ett som ministern kan ha med sig i sitt fortsatta
              arbete för att förbättra för de arbetshandikappade. Detta handlar
              om hur det kan fungera här i Sverige och om den oro som det har
              pratats om hela kvällen här.
            </seg>
            <seg n="9db24489">
              En kvinna beskriver för mig sin plats i samhället i dag som slängd
              på soptippen, helt värdelös och ingen bryr sig. I alla år har
              hon kämpat, haft jobb och varit egen företagare. Sedan hände det
              som som hon beskriver det själv inte får hända en flerbarnsmor.
              Hon fick förslitningsskador.
            </seg>
            <seg n="28470799">
              I alla år hade hon kämpat. Efter en lång process började hon
              arbetsträna. Hon blev även lovad att hon nu skulle få lönebidrag.
              I november fick hon besked om att hon skulle få aktivitetsstöd
              i stället för rehabiliteringsersättning och att det för närvarande
              inte fanns några pengar till lönebidrag, men efter nyår skulle
              det komma nya.
            </seg>
            <seg n="2cebcf53">
              I december kom så hennes första chock som gällde aktivitetsstödet
              på 3 400 kronor. Ingen hade talat om detta för henne, och där
              stod hon och skulle köpa julmat och julklappar och med en bunt
              inkassokrav. Sänkta skatter var det enda hon hörde talas om hela
              tiden i tv och radio. Regeringen har bestämt, ni får gå till det
              sociala, fick hon höra.
            </seg>
            <seg n="68cb5a2a">
              Nästa chock kom i januari, när hon fick höra att det inte skulle
              bli något lönebidrag. Det skulle inte bli några nya lönebidragsanställningar,
              och gamla anställningar får kraftigt sänkta bidrag. Hon beskriver
              det: Man har nu lyckats slå undan benen för mig. Jag orkar inte
              mer. Jag vill göra rätt för mig och ha ett jobb att gå till varje
              dag. Jag vill känna mig behövd i samhället. Det är just detta
              som det handlar om.
            </seg>
            <seg n="f58203b2">
              I sitt svar poängterade ministern tydligt vikten av att man underlättar
              för dem med arbetshandikapp, och därför hoppas jag att den moderatledda
              regeringen nu ser på detta och att medel till arbetshandikappade
              skjuts till. Jag ser fram emot att höra ministerns åtgärdsprogram
              och vad han är beredd att göra när jag nu har berättat om det
              här fallet.
            </seg>
            <seg n="82ba006a">
              En sak är säker: När den här kvinnan hör ministern och hans kolleger
              tala om sänkta om skatter är det inget som berör henne. Hon vill
              ha stöd och hjälp. Det är i dag 60 000 människor i Sverige som
              har lönebidrag. Oron ute i landet är stor.
            </seg>
            <seg n="fc857a16">
              Jag vill gärna höra ministerns besked. Jag har berättat om ett
              fall, och det finns många fler. Vad tänker ministern och den moderatledda
              regeringen nu göra?
            </seg>
          </u>
          <note type="speaker" n="48a484e9">
            Anf. 85 LARS LILJA (s):
          </note>
          <u who="lars_lilja_880e89" xml:id="i-521dd7662741fb07-0" n="2011c064">
            <seg n="f7cf1758">
              Fru talman! Lönebidraget är ett mycket bra sätt att hjälpa människor
              ut på arbetsmarknaden. Den ideella sektorn har, tycker jag, tagit
              ett mycket stort ansvar i det sammanhanget. Det är väl många från
              den ideella sektorn som uppvaktat många av oss från alla partier
              om just takhöjningen när det gäller lönebidraget. Det gjorde man
              naturligtvis i hopp om att dels kunna ge de anställda en lite
              bättre lön, dels själva få lite mer hjälp med finansieringen av
              de här anställda personerna. De förhoppningarna har tyvärr i många
              sammanhang grusats.
            </seg>
            <seg n="b2de72c7">
              När de här lönebidragen ska omförhandlas hos Arbetsmarknadsverket
              hävdar de, faktiskt med viss rätt, att det är ganska rimligt att
              arbetsförmågan hos den som haft lönebidrag ett antal år har ökat,
              det vill säga att vederbörande kan sitt jobb lite bättre. Enligt
              regelverket ska man då, naturligtvis, ha en liten, en mindre,
              ersättning. Det problem som då uppstår är att den här sektorn
              saknar denna betalningsförmåga. Många gånger har de lönebidragsanställda
              personerna något slags känslomässig koppling till den förening
              eller organisation som de jobbar åt. Och många gånger kan de gå
              med på för låga eller kanske inga löneökningar alls för att få
              ha kvar jobbet och för att den ideella organisationen ska ha råd
              att betala ut de här lönerna. Detta är ett problem.
            </seg>
            <seg n="77c53a06">
              Som jag tidigare sagt följer Arbetsmarknadsverket på ett riktigt
              sätt det regelverk som man ska följa. Men samtidigt finns det
              en annan verklighet. I det här fallet kan man säga att regelverket
              för sättet att hantera lönebidragen inte riktigt stämmer överens
              med verkligheten i den ideella sektorn.
            </seg>
            <seg n="11c57632">
              Vi är många som i många år har kämpat med frågan. Jag skulle
              vilja att arbetsmarknadsministern funderade på ett alternativ,
              nämligen att ha en speciell reglering för dessa ungefär 11 000
              personer som jobbar i den ideella sektorn så att de föreningar
              och organisationer som har de här personerna anställda ska kunna
              fortsätta med det. Föreningen i sig gör en samhällsinsats. Men
              man gör också en samhällsinsats genom att låta de här personerna
              få ett meningsfullt arbete.
            </seg>
            <seg n="694531bb">
              Jag är väl medveten om att det jag här sagt inte stämmer överens
              med regelverket. Men det vore ändå intressant att höra arbetsmarknadsministerns
              synpunkter på om det vore möjligt att ha ett annorlunda regelverk
              för de ideella organisationerna, för i någon mening är det en
              vinnavinna-situation. Den arbetshandikappade får en meningsfull
              sysselsättning, och den ideella organisationen kan utveckla och
              förbättra sin verksamhet.
            </seg>
          </u>
          <note type="speaker" n="ea93957a">
            Anf. 86 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-6a68b5f551a77905-36" n="714811be">
            <seg n="c746c019">
              Fru talman! Lars Lilja sammanfattar hela problematiken väldigt
              väl och väldigt tydligt. Det är precis så som han säger.
            </seg>
            <seg n="95b4c762">
              Jag är den förste att hålla med om att den ideella sektorn på
              det här sättet har, som Lars Lilja säger, tagit ett stort ansvar.
              Det har varit viktiga uppgifter.
            </seg>
            <seg n="844cb015">
              Jag håller också med Anneli Särnblad om att anställningsformen
              med lönebidrag är en väldigt viktig del för många med handikapp
              när det gäller att ha en möjlighet att vara med på arbetsmarknaden
              eller att komma in där igen. Därför höjde vi också här i kammaren
              lönebidraget i, skulle jag vilja säga, bred enighet.
            </seg>
            <seg n="5f91be54">
              Det är precis som Lars Lilja säger, nämligen att vi inte har
              ändrat i själva regelverket, utan det är Arbetsmarknadsverket
              som gör den individuella bedömningen av arbetsförmågan. Och precis
              som Lars Lilja säger är det om man haft lönebidrag ett tag inte
              orimligt att tro att man vid en individuell prövning visar sig
              ha fått mer arbetsförmåga just av det skälet att man har varit
              med och jobbat under kanske något år eller så.
            </seg>
            <seg n="369a4855">
              Jag förstår vad Lars Lilja far efter och kan ha sympatier för
              det. Men samtidigt är det lite problematiskt därför att tanken
              med lönebidraget inte är att det ska vara ett stöd till den ideella
              sektorn, utan det ska vara en arbetsmarknadspolitisk åtgärd för
              att hjälpa de personer att komma in som står längst ifrån. Å andra
              sidan kan man inte slita sig från en sympati för den ståndpunkt
              som Lars Lilja ger uttryck för att det här ändå har varit ett
              ganska bra sätt för personer med handikapp och liknande att kunna
              ta sig in.
            </seg>
            <seg n="99c0d4d5">
              Det finns ett skäl till att man har två öron och en mun, och
              det är att man ska lyssna mer än man pratar. Utan att binda mig
              vid någonting tycker jag att det här är ett viktigt område att
              fortsätta att nogsamt studera. Jag tror att det är oerhört viktigt.
            </seg>
            <seg n="c10a7eda">
              När jag som i de tidigare interpellationsdebatterna pratar om
              insatser för dem som står längst ifrån och säger att det är där
              vi ska försöka lägga krutet, särskilt under en högkonjunktur,
              menar jag att det här är ett sådant område som vi ska titta mer
              på.
            </seg>
            <seg n="ce5e8436">
              Sedan kan jag möjligen glädja dig, Anneli Särnblad. Jobbavdraget
              gynnar också den som är anställd med lönebidrag. Jobbavdraget
              innebär att många sköna hundralappar kommer i lönekuvertet också
              när det gäller den kvinna i det enskilda fall som du beskrivit.
            </seg>
            <seg n="6e460da0">
              Det här var väl ungefär slutsatsen.
            </seg>
          </u>
          <note type="speaker" n="ef4a8b4e">
            Anf. 87 ANNELI SÄRNBLAD (s):
          </note>
          <u who="anneli_sarnblad_f306b1" xml:id="i-1ed8b98faa5ba160-1" n="5714dfd9">
            <seg n="703e24b0">
              Fru talman! Först vill jag tacka ministern.
            </seg>
            <seg n="44f9ec25">
              Jag tänker på de glädjande siffror som jag hörde om tidigare
              i dag och som vi ser när det gäller arbete i Sverige. Jag tänkte
              att jag bara måste säga till ministern att den ekonomi och det
              vi lämnade över faktiskt var i ett riktigt bra läge så kan man
              känna.
            </seg>
            <seg n="a55464c2">
              Vi politiker säger att vi ska vara ute i verkligheten för att
              se hur det här. Men det är ju så, ministern, att det finns lite
              olika verkligheter. En verklighet var den jag berättade om den
              kvinna som just nu befinner sig i en väldigt tuff situation.
            </seg>
            <seg n="2401dd64">
              Ministern har inte riktigt svarat. Han talar om jobbavdrag. Men
              när det gäller åtgärder för dem som på grund av arbetshandikapp
              har svårt att komma in skulle jag vilja att ministern gav ett
              svar till den kvinna som nu sitter och funderar på hur hennes
              liv ska bli och som tänker: Jag kommer inte att få någon lönebidragsanställning
              på grund av att det inte finns pengar till att skapa fler.
            </seg>
            <seg n="a6e8db89">
              Sedan har vi jobbavdraget. Ja, vi får väl se hur det blir med
              det. Men alla vill ha en plats i samhället och göra rätt för sig.
              Man vill kunna säga: I dag går jag till jobbet.
            </seg>
            <seg n="73c2dae5">
              Att komma in i arbetslivet igen och att ha gnistan och känna
              sig behövd handlar det om. Efter de olika interpellationsdebatterna
              här i kväll kan man i alla fall känna en viss oro när det gäller
              försämringarna och annat som händer i samhället i stort.
            </seg>
            <seg n="341f4e4e">
              Jag hoppas att ministern ger ett svar till den här kvinnan. Hur
              ser hennes framtid ut, och vad är lösningen? Är det jobbavdraget
              som ministern då kommer att nämna? Den här kvinnan hade alltså
              trott att hon skulle få en lönebidragsanställning, som hon hade
              blivit lovad. Men det fanns inga pengar.
            </seg>
            <seg n="101132d7">
              Jag tänkte också på att det i Sverige är så att var femte arbetslös
              har något slags arbetshinder eller funktionshinder. Jag har pratat
              med väldigt många som det här har blivit en chock för. Jag förväntar
              mig att ministern här i dag talar om vilka förslag regeringen
              har när det gäller att dessa människor ska få en möjlighet på
              arbetsmarknaden.
            </seg>
          </u>
          <note type="speaker" n="fa33a0ec">
            Anf. 88 LARS LILJA (s):
          </note>
          <u who="lars_lilja_880e89" xml:id="i-521dd7662741fb07-1" n="2011c064">
            <seg n="177406e4">
              Fru talman! Arbetsmarknadsministern har också rätt. Lönebidraget
              är till för personer som har ett arbetshandikapp. Det är man medveten
              om även inom den ideella sektorn. Det är just det som i någon
              mening är roten till det här problemet.
            </seg>
            <seg n="053ad270">
              Jag är glad över att ministern ändå vill reflektera lite grann
              över möjligheten att eventuellt fundera på en lösning för den
              ideella sektorn som är sådan att de här personerna kan hjälpas
              till att fortsatt få en meningsfull sysselsättning och som är
              sådan att den ideella sektorn fortsatt kan dra nytta av de här
              personernas arbetsförmåga.
            </seg>
            <seg n="e88e9e1d">
              Jag är glad över det svar jag har fått och hoppas att ministerns
              funderingar så småningom kan konkretiseras i någon form av förslag
              om lönebidragen och den ideella sektorn.
            </seg>
          </u>
          <note type="speaker" n="42eb9c42">
            Anf. 89 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-6a68b5f551a77905-37" n="714811be">
            <seg n="d6cc7a9c">
              Fru talman! Anneli Särnblad pratade om den goda ekonomi som Socialdemokraterna
              lämnat efter sig. Ja, jag är den förste att ge Socialdemokraterna
              beröm för saneringen av statsfinanserna på 1990-talet. Det var
              en väldigt god politisk åtgärd och ett fullföljande av det arbete
              som påbörjades efter det att den stora bubblan sprack i början
              av 1990-talet. Men de som läst finansplanerna för slutet av 1980-talet
              och i början av 1990-talet konstaterar att den ljuspunkt som Allan
              Larsson pratade om minsann var långt borta.
            </seg>
            <seg n="15fbf46e">
              Vi har haft en fantastisk produktivitetsutveckling under de senaste
              1015 åren en utveckling i världsklass i de allra flesta branscher.
              Problemet var att den inte åtföljdes av netto särskilt många nya
              jobb. Vi beskrevs ofta som jobless growth under ett långt tag.
            </seg>
            <seg n="a51accf7">
              Nu händer det lite saker. Jag kan inte efter ca 130 dagar ta
              åt mig all ära av det. Det skulle det naturligtvis vara förmätet
              att göra. Vi har också en hög internationell konjunktur som ligger
              i botten. Vi vill gärna förstärka den konjunkturen genom att just
              sänka trösklar på vägen in.
            </seg>
            <seg n="a9e29ce2">
              För att gå tillbaka till den fråga som Anneli Särnblad ställde
              om vad jag svarar kvinnan på att det inte finns några pengar.
              Ja, det är inte problemet. Vi har faktiskt höjt lönebidraget,
              så det är inte orsaken. Orsaken är det som Lars Lilja beskriver,
              alltså Arbetsmarknadsverkets bedömning av arbetsförmåga i de enskilda
              fallen. Då hamnar man i den situation som Lars Lilja så väl beskrev.
            </seg>
            <seg n="18a0dd78">
              Att ha en ambitionsnivå som är hög när det gäller att underlätta
              för personer med handikapp att ta sig in på arbetsmarknaden tycker
              jag är en väldigt viktig uppgift. Det finns nog mycket att lära
              här. När man reser runt i landet träffar man på olika typer av
              försöksverksamheter som har tillkommit inom ramen för arbetsförmedlingen,
              ofta eller i alla fall inte sällan med ESF-rådspengar. Där har
              också handikapporganisationerna varit involverade. De är väldigt
              engagerade, av naturliga skäl, men också väldigt goda lobbyister.
              Som Lars Lilja sade har de allra flesta av oss träffat handikapporganisationerna
              många gånger på just detta tema. Det tycker jag är ett engagemang
              som vi ska bejaka och ta till oss för att se hur vi kan underlätta
              för personer med handikapp att komma in på arbetsmarknaden på
              ett bättre sätt. Lönebidraget är ett viktigt sådant redskap. Vi
              har höjt bidraget det var bred enighet om det och vi har inte
              ändrat i de regler som Lars Lilja refererar till. När det gäller
              argumentet som du har hört i det enskilda fallet tror jag att
              det är lite mer invecklat än att det inte finns några pengar,
              för det gör det.
            </seg>
          </u>
          <note type="speaker" n="c424bbcf">
            Anf. 90 ANNELI SÄRNBLAD (s):
          </note>
          <u who="anneli_sarnblad_f306b1" xml:id="i-1ed8b98faa5ba160-2" n="5714dfd9">
            <seg n="81d047e4">
              Fru talman! Tack så mycket, ministern.
            </seg>
            <seg n="3ac01fe3">
              Jag tänker på kvinnan som sade: Man har slagit undan benen för
              mig. Jag orkar inte mer.
            </seg>
            <seg n="7fe5cc4c">
              När det handlar om arbetsmarknadspolitiska åtgärder, ministern,
              har ni dragit ned väldigt många sådana. Hela kvällen har vi i
              den ena interpellationsdebatten efter den andra fått höra vilka
              försämringar av arbetsmarknadspolitiska åtgärder som ni i den
              moderatledda regeringen gör.
            </seg>
            <seg n="9b5820ab">
              Det är rätt att man prövar att ge människor som hamnar i ett
              arbetshandikapp eller i utanförskap i stort rätt att återkomma
              i arbete. Men om man inte följer upp det med arbetsmarknadspolitiska
              insatser, till exempel lönebidrag eller anställningsstöd, riskerar
              det att bli till mångas nackdel och framför allt till samhällets
              nackdel.
            </seg>
            <seg n="85aeea9f">
              För att en människa ska ha möjlighet att komma tillbaka i arbete
              är det nödvändigt med arbetsmarknadspolitiska åtgärder. Jag har
              under kvällen blivit alltmer oroad över Sveriges framtid av den
              arbetsmarknadspolitiska debatten och den moderatledda regeringens
              inställning på området.
            </seg>
            <seg n="79ed14ca">
              För att återgå till kvinnan som jag tidigare nämnde, vet jag
              mycket mer som hon känner och tänker. Hon sade till mig: Man säger
              att skattesänkningar kommer att göra Sverige till ett rikt land.
              Men skattesänkningar kommer att göra Sverige till ett mycket,
              mycket fattigt land.
            </seg>
          </u>
          <note type="speaker" n="8e89e797">
            Anf. 91 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-6a68b5f551a77905-38" n="714811be">
            <seg n="4f2f22d9">
              Fru talman! Om det omvända hade gällt, att skattehöjningar hade
              lett till att Sverige skulle bli ett väldigt rikt land, skulle
              vi väl ha ett hundraprocentigt skattetryck. Jag tror att inte
              ens Anneli Särnblad är särskilt intresserad av det, om jag ska
              vara helt ärlig.
            </seg>
            <seg n="c23168f2">
              Nu är vi tillbaka i den grundläggande debatten som vi har haft
              många gånger. Jag ska inte trötta ut kammaren med den, utan vi
              struntar i den och går tillbaka till det grundläggande som interpellationen
              handlar om, nämligen vad vi gör för att se till att personer med
              handikapp har lättare att komma tillbaka på arbetsmarknaden. Låt
              mig konstatera att vi har särskilt anställningsstöd, lönebidrag,
              Samhall och skyddade anställningar. Jag tycker att det är viktiga
              former för att underlätta sökandet efter delaktighet på arbetsmarknaden
              för den som verkligen befinner sig långt från arbetsmarknaden,
              har höga trösklar och besvärligt att ta sig in. Det var som sagt
              därför vi var med och höjde lönebidraget, och där fanns det, vad
              jag förstår, ingen oenighet mellan våra respektive partier.
            </seg>
            <seg n="e407be63">
              Frågan som Lars Lilja pekar på och som är underliggande i Anneli
              Särnblads interpellation är viktig. Det här är två principer som
              man kan diskutera länge. Att utnyttja lönebidraget som ett sätt
              att stödja ideella föreningar är kanske inte riktigt avsikten.
              Det är som sagt ett individuellt stöd för personer att kunna ta
              sig tillbaka till arbetsmarknaden. Å andra sidan kan man resonera
              som Lars Lilja gör jag tycker att det finns meriter i det att
              detta kanske ändå är ett bra sätt att nå en vinnavinna-situation
              i det hela. Jag lovar att ha med det som utgångspunkt för fortsatta
              funderingar. Det är viktigt att se till att personer med handikapp
              har en möjlighet att vara med.
            </seg>
          </u>
          <note n="be9722f5">
            Överläggningen var härmed avslutad.
          </note>
          <note n="2ae38d08">
            13 § Svar på interpellation 2006/07:293 om ansvaret för arbetslivsforskningen
          </note>
          <note type="speaker" n="9e185806">
            Anf. 92 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-6a68b5f551a77905-39" n="714811be">
            <seg n="3fdc6e7c">
              Fru talman! Peter Hultqvist har frågat mig vilken eller vilka
              myndigheter jag avser att ge uppdraget att överta Arbetslivsinstitutets
              bibliotek och övriga utbildnings- och informationsinsatser som
              hitintills skötts av ALI.
            </seg>
            <seg n="62ff2c0f">
              Peter Hultqvist har även frågat vilka initiativ jag avser att
              ta för att universitet och högskolor ska kunna överta forskare
              och forskning från ALI.
            </seg>
            <seg n="a3743163">
              I frågan vilken myndighet som ska överta Arbetslivsinstitutets
              bibliotek kan jag informera om att arbetslivsbibliotekets samlingar
              kommer att flyttas till Helsingforss universitet.
            </seg>
            <seg n="e79c8377">
              När det gäller Arbetslivsinstitutets informations- och utbildningsinsatser
              ligger det ett ansvar på varje universitet och högskola att informera
              och sprida kunskap kring sin forskning. Detta ingår i lärosätenas
              så kallade samverkansuppgift.
            </seg>
            <seg n="f5b5ea4d">
              Arbetslivsinstitutet har också ansvarat för företagshälsovårdsutbildningen.
              I denna del konstaterar jag att det finns flera utbildningsorganisationer,
              till exempel universitet och högskolor, som har kapacitet beträffande
              utförandet av utbildningen. Frågan om vem som ska svara för att
              utveckla, upphandla och samordna utbildningen behöver dock djupare
              analyseras. Regeringen har därför beslutat att ge en särskild
              kommitté i uppdrag att utreda och lämna förslag beträffande det
              framtida huvudmannaskapet för företagshälsovårdsutbildningar.
              Kommittén ska även fram till dess att huvudman utsetts svara för
              att pågående och planerad utbildning kan fortgå. Kommittén ska
              lämna sin slutrapport senast den 14 december 2007.
            </seg>
            <seg n="29a3bc8f">
              För att underlätta för enskilda forskare och doktorander får
              Arbetslivsinstitutet använda högst 60 miljoner kronor för att
              lämna bidrag till annan organisation för sådan forskningsverksamhet
              som bedrivs vid institutet. Arbetslivsinstitutet, som har en regional
              spridning av sin verksamhet, för diskussioner med universitet
              och högskolor på bland annat de berörda orterna.
            </seg>
          </u>
          <note type="speaker" n="cb2f42ca">
            Anf. 93 PETER HULTQVIST (s):
          </note>
          <u who="peter_hultqvist_61d2a3" xml:id="i-c238489f683f05dd-0" n="34e86d36">
            <seg n="7a4809b5">
              Fru talman! Ett konkret besked innehåller det här svaret, som
              jag också får tacka för. Det är att Arbetslivsinstitutets bibliotek
              går till Helsingforss universitet.
            </seg>
            <seg n="38baddd2">
              Fortsätter man att läsa i svaret och lyssnar på arbetsmarknadsministern
              förstår man att det är saker som ska utredas, analyseras och studeras
              och att det ska föras diskussioner med universitet och högskolor
              på berörda orter. Det hänvisas till att det är varje högskolas
              och universitets ansvar att sprida kunskap om sin forskning. På
              frågan om vem som tar ansvar för företagshälsovårdsutbildningen
              hänvisar man till en kommitté som ska komma med sitt förslag i
              december i år. Vidare finns det 60 miljoner kronor som ska underlätta
              för enskilda forskare.
            </seg>
            <seg n="d911eb4a">
              Jag tycker att bilden blir rätt så tydlig: Regeringen visste
              inte vad det var man gjorde när man trumfade igenom riksdagsbeslutet
              om att lägga ned Arbetslivsinstitutet. Det fanns inga strategier
              för hur kunskaper, resurser, nätverk och forskningsresultat skulle
              tas till vara. I stället får nu det ena ge det andra i en lite
              ostrukturerad process med utredningar och analyser och med diskussioner
              som ska föras mellan olika institutioner.
            </seg>
            <seg n="e0c8c658">
              Det här kan innebära slutet för en strategisk, genomtänkt och
              målmedveten arbetslivsforskning. Resultatet av många års hårt
              arbete riskerar att spridas för vinden. Någon samlad miljö där
              arbetet kan bedrivas målmedvetet och långsiktigt kommer inte att
              finnas. I stället blir det upp till enskilda forskare och deras
              initiativ, välvilliga kommuner, välvilliga landsting och eventuellt
              välvilliga näringslivsföreträdare att försöka hitta på olika projekt
              och samla ihop pengar till olika insatser.
            </seg>
            <seg n="c6d198ae">
              Det är en för svag plattform. Det är för dåligt för att det ska
              bli någon kraft i den här utvecklingen. Den kommitté och de utredningar
              som ministern pekar på i sitt svar visar att det var ett omoget
              beslut, det här med nedläggning. Några fungerande alternativ från
              regeringens sida finns inte. På den här punkten är det så att
              kejsaren är naken.
            </seg>
            <seg n="cd3e548d">
              Nu blir Sverige tillsammans med Portugal det enda land i Europa
              som saknar ett sammanhållet institut för arbetsmiljöforskning.
              Det tycker jag är genant, och i takt med tiden kommer det också
              att visa sig att effekten av det som kortsiktigt går att rädda
              i enskilda projekt och enskilda initiativ sakta men säkert kommer
              att klinga av. Tyngden i den här forskningen är därmed mycket
              kraftigt försvagad. Ska det bli någon ordning på det här, ska
              det tas något samlat initiativ som gör att vi kan ha en arbetslivsforskning
              värd namnet i Sverige kan jag inte komma fram till något annat
              än att det krävs en ny regering. Då får en ny regering, s-märkt,
              efter år 2010, försöka samla ihop spillrorna av det som ni har
              skapat och bygga upp något nytt.
            </seg>
            <seg n="16050906">
              Det är 400 personer på sju orter som berörs. I det perspektivet
              är 60 miljoner en begränsad summa. Verksamheten upphör den 1 juli
              i år. Ministern hänvisar till analyser och utredningar. Det går
              inte att ha forskare och andra anställda i något slags standbyläge.
              De har unika kunskaper som nu riskerar att splittras till andra
              sysselsättningar och aktiviteter. Min fråga när jag ser ditt svar,
              och när jag ser hur utvecklingen har varit, är: Var detta verkligen
              nödvändigt? Var detta verkligen genomtänkt? Och hur ser den konkreta
              handlingsplanen ut mer än i form av hänvisningar till diskussioner,
              analyser och utredningar?
            </seg>
          </u>
          <note type="speaker" n="fd8be560">
            Anf. 94 RAIMO PÄRSSINEN (s):
          </note>
          <u who="raimo_parssinen_c1bef5" xml:id="i-023a637caf956906-2" n="971b6afb">
            <seg n="209e259b">
              Herr talman! Det är inte första gången som det interpelleras
              i det här ämnet. Vi har gjort det tidigare. Motiveringen som Littorin
              lämnade i budgetpropositionen var att byråkratin måste minska.
              Samma skäl anförde man också när det gäller andra myndigheter.
              Och nu är alltså beslutet fattat av högermajoriteten i den här
              kammaren. Den 1 juli försvinner Arbetslivsinstitutet.
            </seg>
            <seg n="fa98aca7">
              I den förra interpellationsdebatten påstod Littorin att den här
              nedläggningen faktiskt är en nystart för forskningen. Därför passar
              jag nu på att fråga om Littorin kan beskriva den här nystarten.
              Vidare anförde statsrådet att nedläggningen också blir en kvalitetshöjning
              av forskningen. Då kan vi väl passa på att be att få höra hur
              det ska åstadkommas. Mindre byråkrati vad menas? Nystart, berätta
              hur! Högre kvalitet, jaså, men på vilket sätt ska det åstadkommas?
            </seg>
            <seg n="8f6b7969">
              I svaret på dagens interpellation av Peter Hultqvist måste jag
              tyvärr säga att jag bara uppfattade ett mummel. Det är inte konkret.
              Hur universitet och högskolor ska överta forskare och forskning
              var ju frågan. I svaret kan vi läsa att universiteten och högskolorna
              ska informera sig. Men menar Littorin att det räcker för att rädda
              forskningen?
            </seg>
            <seg n="f7b6fdf3">
              Till slut blir det ju lite konkret i alla fall. Vi kan nu i det
              skriftliga svaret åtminstone få reda på att den 14 december är
              det en kommitté som ska berätta vem eller vilka som ska vara huvudman
              för företagshälsovårdsutbildningarna. Det kan jag knappast kalla
              för ett strålande besked. Det är ett litet, konkret besked som
              handlar om ett datum. Men hur blir det egentligen med forskning
              inom områden som hälsa och ohälsa i arbetslivet? Vem ska sköta
              den forskningen? Hur blir det med dem som har lagt ned mycket
              jobb, mycket kunskap och möda, på att forska kring arbetsmarknad
              och sysselsättning? Det är en oerhört viktig fråga som borde ligga
              centralt runt hjärtat på arbetsmarknadsministern.
            </seg>
            <seg n="9fd1f71d">
              Hur blir det med forskningen kring arbetsrätt och hela den diskussion
              som finns om att det krävs ett omtag, en nydaning, ett nytänkande,
              i en globaliserad och konkurrensutsatt värld? Hur ska vi då hantera
              frågor som är kopplade till lagstiftning kring arbetslivet? Arbetets
              organisering är också en mycket viktig fråga för hur man ska klara
              konkurrensen. Vem ska ta hand om den? I fråga om ergonomi och
              belastning ligger vi också långt framme, eller har legat. Vem
              ska sköta detta? Det frågar jag statsrådet. Hur är det med fysikaliska
              och kemiska hälsorisker eller varför inte integration och mångfald
              eller det djupa arbete som man har utfört kring utvecklingsprocesser
              i arbetslivet?
            </seg>
            <seg n="644853e0">
              Till det här kan man naturligtvis koppla vad som kommer att hända
              i Helsingfors, på Gotland, i Östersund, Umeå, Lund, Göteborg och
              så vidare. Om vi ska ta Littorins favoritord, som tydligen är
              nystart, måste vi ju få tillfälle att i den här kammaren fråga:
              På vilket sätt blir den här nystarten? Det kan ju inte bara vara
              så att det handlar om att universitet och högskolor ska informera
              sig. Beskriv nu då! Vad blir det för nystart? Hur kommer kvalitetshöjningen
              att se ut? Vem kommer att ansvara för de olika områdena? Passa
              på, snälla statsrådet. Berätta!
            </seg>
          </u>
          <note type="speaker" n="b10efd2c">
            Anf. 95 LARS LILJA (s):
          </note>
          <u who="lars_lilja_880e89" xml:id="i-521dd7662741fb07-2" n="2011c064">
            <seg n="4ff94359">
              Herr talman! Jag kanske inte ska tala om vi, för jag har inte
              deltagit tidigare, men jag är väl medveten om att ALI har debatterats
              ett antal gånger i kammaren. Därför kände jag ändå att det var
              viktigt att delta. Jag hade ett anförande om ALI i samband med
              debatten om budgeten. Jag har alltså deltagit i den här diskussionen
              tidigare. Det som har framkommit under många av de här debatterna
              är ju att statsrådet faktiskt har talat sig varm för hur viktig
              den här forskningen är och hur bra det är att Sverige ligger långt
              framme i arbetsmiljöforskning.
            </seg>
            <seg n="23d4e40e">
              Det är ju så att Forskningsrådet för arbetsliv och socialvetenskap
              har utvärderat Sveriges arbetsmiljöforskning. Den här rapporten
              är alldeles färsk. Den kom förra månaden. Det man konstaterar
              är att sedan flera decennier har den svenska arbetsmiljöforskningen
              tillsammans med den i övriga nordiska länder en internationell
              särställning i förhållande till våra länders storlek. Man konstaterar
              också att samverkan mellan arbetsmarknadens parter på arbetsmiljöområdet
              och den närmast obegränsade tillgången till arbetsplatser för
              undersökning av såväl exponeringar som exponerade arbetare har
              gjort att man har kunnat komma långt i den här forskningen.
            </seg>
            <seg n="8d05a381">
              Det är dessutom så att svenska forskare bidrar med 8 procent
              av världsproduktionen av vetenskapliga artiklar inom arbetshälsa
              och ergonomi. Vi ligger etta i världen inom belastningsergonomi
              och på andra plats inom arbetsmiljöområdet. Men i den här utredningen
              gör man också en del andra konstateranden som jag tycker är viktiga
              att lyfta fram i dag. Man säger så här: Svensk arbetsmiljöforskning
              upplever för närvarande flera hot inför framtiden genom den kraftiga
              minskningen under den senaste tioårsperioden av sökbara forskningsmedel,
              nedläggningen av ALI samt osäkerheten om den framtida inriktningen
              för de enheter som utlokaliserades till universiteten i början
              av 2000-talet.
            </seg>
            <seg n="841f69c0">
              Det är klart, tittar man lite längre bakåt kan inte vi stå och
              säga att vi är oskyldiga. Men det är nu det går att göra något.
              Man konstaterar dessutom att de tillgängliga medlen för forskning
              inom den klassiska arbetsmiljöforskningen har minskat sedan 80-talet,
              och troligen ännu mer det senaste decenniet. De sektorsinriktade
              medel som kan sökas i fri konkurrens har påtagligt minskat. Det
              är ju det här som är Arbetslivsinstitutets, arbetsmiljöforskningens,
              stora problem; att man sysslar med tillämpad forskning. För tillämpad
              forskning är det mycket små medel som står till förfogande.
            </seg>
            <seg n="d86e0ea3">
              Sedan har ju även arbetsmiljöforskningen i Sverige utvärderats
              internationellt. Den internationella utvärderingen kom med följande
              rekommendation när det gäller finansieringen: För att kunna behålla
              den höga standarden på arbetsmiljöforskningen är det viktigt att
              särskilda medel anvisas till denna. Det förefaller lämpligt att
              åtminstone återgå till den storleksordning på sökbara medel som
              fanns för fem år sedan. Det här är alltså vad internationella
              utvärderingar av svensk arbetsmiljöforskning säger.
            </seg>
            <seg n="cf0d1b5d">
              Då blir naturligtvis min fråga till statsrådet: På vilket sätt
              kommer regeringen att se till att dessa medel kommer att finnas
              till förfogande så att vi fortsatt kan ligga i framkant på det
              här området?
            </seg>
          </u>
          <note type="speaker" n="94957739">
            Anf. 96 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-6a68b5f551a77905-40" n="714811be">
            <seg n="196a1173">
              Herr talman! Vi har, som sagt, debatterat frågan om ALI flera
              gånger förut. Jag ska försöka undvika att dra hela argumentationskedjan
              ytterligare en gång.
            </seg>
            <seg n="3fdbe657">
              Utgångspunkterna för förslaget var i grund och botten två. Det
              handlade dels om att frigöra forskningen från nära politisk styrning,
              dels om att mycket tydligt prioritera att det är flera hundra
              miljoner kronor som vi hellre lägger på åtgärder för att minska
              utanförskapet och få folk i arbete.
            </seg>
            <seg n="0eabbe54">
              Det beskrivs som en stor slakt, men fyra femtedelar av forskningen
              på det här området bedrivs i dag inom ramen för universitet och
              högskolor. Jag har sagt det förut, och jag säger det igen: Jag
              tar inte ställning till den här forskningens kvalitet eller innehåll.
              Jag är inte rätt person att göra det. Jag tycker att den här forskningen
              måste kunna leva på sina egna meriter och söka anslag som all
              annan forskning i Sverige gör.
            </seg>
            <seg n="aacd1f88">
              På den sista frågan som Lars Lilja ställde vill jag svara att
              vi har skjutit till ytterligare 1 miljard till det högre utbildningssystemet.
              Inom ramen för det kan det finnas möjlighet att söka medel för
              den här typen av forskning.
            </seg>
            <seg n="b2cd4374">
              Så går jag över till det som Raimo Pärssinen och Peter Hultqvist
              pratade om. Vi lovade när beslutet fattades att vi skulle komma
              tillbaka med besked i kammaren på det sätt som vi har gjort. Biblioteket
              har hittat en ny famn. Företagshälsovården utreds. Det hade man
              säkert behövt göra oavsett vad som hänt. Företagshälsovården kan
              i ett längre perspektiv få lite andra arbetsuppgifter. Det är
              viktigt att studera det mer noggrant och långsiktigt. Jag kan
              möjligen tycka att företagshälsovården mer hör hemma inom ramen
              för det socialpolitiska arbetet snarare än inom det arbetsmarknadspolitiska
              arbetet. Det har vi anledning att återkomma till när det arbetet
              är avslutat.
            </seg>
            <seg n="1372dd97">
              Ledningen för ALI arbetar nu hårt. Jag är glad att vi lyckades
              se till att anslagssparandet kunde användas för just den här typen
              av lösningar för att överbrygga detta.
            </seg>
            <seg n="0085ced2">
              Raimo Pärssinen tog upp frågan om nystart. Jag sade ny famn.
              Det tror jag var det begrepp som jag använde. Att hitta nya famnar
              är vad som nu möjliggörs. Det kan naturligtvis där ute i de fyra
              femtedelar av forskningen som bedrivs på andra ställen finnas
              synergieffekter som kan vara bra.
            </seg>
            <seg n="fc6e6781">
              Bedömningen av forskningen och forskningsprojekten ska, enligt
              min mening, inte göras av arbetsmarknadsministern eller Arbetsmarknadsdepartementet
              eller av arbetsmarknadsutskottet. Det är ju det man gör när man
              fördelar medel på det sätt som man har gjort tidigare. Det bör
              göras på vetenskapliga meriter på samma sätt som för all annan
              forskning.
            </seg>
          </u>
          <note type="speaker" n="a4648f64">
            Anf. 97 PETER HULTQVIST (s):
          </note>
          <u who="peter_hultqvist_61d2a3" xml:id="i-c238489f683f05dd-1" n="34e86d36">
            <seg n="0291275e">
              Herr talman! Jag kan garantera ministern att det inte har varit
              arbetsmarknadsutskottet eller arbetsmarknadsministern som tidigare
              har diskuterat och strukturerat vad man ska syssla med inom ALI
              i form av forskningsprojekt. De direktiv som har getts har varit
              mycket vida. De konkreta projekten har man tagit ställning till
              i verksamheten. Det tror jag att du känner till. Jag har träffat
              personalen som har sysslat med detta. De upplevde inte att det
              var något problem med det som du kallar politisk styrning.
            </seg>
            <seg n="434853d1">
              Det som har varit intressant i tidigare debatter som jag har
              deltagit i när det gäller den här frågan har varit att lyssna
              på Lennart Levi. Han är riksdagsledamot för Centerpartiet. Jag
              vet ju inte vad han tycker innerst inne, men jag har uppfattat
              honom som att det är viktigt att hitta en ny plattform för den
              här typen av forskning. Han har också argumenterat för sammanhållna
              forskningsmiljöer som något viktigt om man ska komma någonstans.
            </seg>
            <seg n="2ab78778">
              Man kanske ska fundera på det och ta det med sig i det kommande
              arbetet. Det som nu sker är något som kan sägas vara både intressant
              och fundersamt.
            </seg>
            <seg n="497c6222">
              Umeå kommun, landstinget och universitetsstyrelsen, har gjort
              ett avtal som innebär att nio forskare från ALI engageras inom
              området tillämpad arbetsmiljöforskning. Man avsätter 7,4 miljoner
              från Arbetslivsinstitutet, 4,5 miljoner från fakulteterna vid
              Umeå universitet och 6,8 miljoner från kommunen, landstinget och
              universitetsstyrelsen. Det är väl bra. Men det visar hur det är
              när välvilligt inställda offentliga aktörer försöker värna en
              verksamhet utifrån de nya omständigheter som verkligheten erbjuder.
            </seg>
            <seg n="d9a918a3">
              Är det så vi ska ha det i framtiden? Är det rimligt att arbetsmiljöforskningen
              är beroende av kommuner och landsting? Är det ett sätt att åstadkomma
              en långsiktighet som fungerar? Ska inte detta i grund och botten
              vara statens ansvar?
            </seg>
            <seg n="316c3ee2">
              Jag vet, efter många år i kommunalpolitiken, att de pengar som
              man använder till den här typen av aktioner räddningsaktioner,
              framtidssatsningar, eller hur man nu betecknar det är marginaler
              i den kommunala budgeten. När det ekonomiska trycket ökar är det
              väldigt lätt att skära bort de här pengarna. Satsningarna blir
              ofta kritiserade och ställs i relation till verksamhet inom äldreomsorg,
              förskola och skola. Då kan man än en gång fråga sig: Är det sådant
              hopplock som ska vara garant för arbetsmiljöforskningen i Sverige
              i framtiden?
            </seg>
            <seg n="5ed3692e">
              Det måste finnas ett rikspolitiskt perspektiv på den här frågan.
              Forskningsarbete är långsiktigt. Det kräver sammanhållna miljöer.
            </seg>
            <seg n="18257140">
              Jag tycker att man har gjort en bra insats i Västerbotten i den
              uppkomna situationen, men det löser inte det grundläggande problemet
              med att man lägger ned Arbetslivsinstitutet.
            </seg>
            <seg n="d63ac567">
              Arbetsmarknadsministern har ett särskilt ansvar för det här beslutet
              och ett särskilt ansvar för vad som ska hända. Utvecklingslinjen
              verkar vara att situationen är sådan att det finns risk för att
              många händer och många projekt leder till en sönderplottrad forskning
              och ett sönderplottrat praktiskt utfall av svag slagkraft där
              helhetsgreppet och strategin kommer att saknas.
            </seg>
            <seg n="11563955">
              Vem kommer i framtiden att ansvara för helheten när vi som ett
              av två länder i Europa inte har ett statligt institut för arbetsmiljöforskning
              längre?
            </seg>
          </u>
          <note type="speaker" n="27b5f4f3">
            Anf. 98 RAIMO PÄRSSINEN (s):
          </note>
          <u who="raimo_parssinen_c1bef5" xml:id="i-023a637caf956906-3" n="971b6afb">
            <seg n="d4c0cd5f">
              Herr talman! Först klarlägger vi att Littorin sitter i regeringen.
              Vi har rätt att som riksdagsledamöter ställa frågor här i kammaren
              och få besked. Jag förväntar mig att få svar på de frågor som
              jag ställde tidigare.
            </seg>
            <seg n="49a8bd2a">
              Ett besked som vi fick nu var att vi har fått ett nytt argument
              för att lägga ned Arbetslivsinstitutet: Vi använder hellre pengarna
              till att bekämpa utanförskapet än att forska om arbetslivet.
            </seg>
            <seg n="3e7c95b0">
              Är arbetsmarknadsministern totalt ovetande om att det sker en
              stor utslagning inom arbetslivet? Känner inte ministern till alla
              de behov som finns att modernisera, öka kunskaper och stärka konkurrenskraften?
            </seg>
            <seg n="45118a42">
              De pengarna ska tas till att bekämpa utanförskapet. Hur kommer
              det sig då att gladast vinner, som ministern sade i en annan interpellationsdebatt.
              De som är gladast och de som vinner är alla de som får de här
              stora skattesänkningarna. Varför använder man inte de pengarna
              och säger att man inte sänker skatten så mycket för dem som redan
              har, utan tar lite av dem för att rädda den viktiga forskningen?
              Ministern har ju många gånger sagt att det är viktigt med den
              här forskningen. Men den ska läggas ned, och det blir en nystart.
            </seg>
            <seg n="eb9e5497">
              Därför ställer jag frågorna igen.
            </seg>
            <seg n="6a481d71">
              Hur kan det förresten vara så att företagshälsovården skulle
              vara socialpolitik? Jag trodde att den skulle vara mer arbetsplatsrelaterad.
              Det handlar om företag och arbetsliv.
            </seg>
            <seg n="87ca57e8">
              Jag ställer återigen frågorna. Jag kommer att med en bulldoggs
              intensitet fortsätta att ställa dem tills jag får svar.
            </seg>
            <seg n="cca36246">
              Hur blir det med forskningen? Vem kommer att ta hand om arbetsmarknad
              och sysselsättning? Vem kommer att forska om arbetsrätt? Vad kommer
              att hända på Gotland, i Östersund, Umeå, Lund och Göteborg? Snälla
              statsrådet, svara på frågorna!
            </seg>
          </u>
          <note type="speaker" n="96148256">
            Anf. 99 LARS LILJA (s):
          </note>
          <u who="lars_lilja_880e89" xml:id="i-521dd7662741fb07-3" n="2011c064">
            <seg n="9a7ec43f">
              Herr talman! Vi har ju diskuterat politisk styrning av forskning.
              Vi skulle kunna ägna lång tid åt att fundera kring om och hur
              den så kallade politiska styrningen av forskningen sker.
            </seg>
            <seg n="58e623b6">
              Diskuterar man frågan om 1 miljard mer till forskning är det
              också något som man kan vrida och vända på några varv om man studerar
              budgeten lite noggrannare.
            </seg>
            <seg n="00140d5c">
              Poängen med min fråga är, för att citera arbetsmarknadsministern,
              det jag sade tidigare. Huvuddelen av den arbetslivsinriktade forskningen
              är tillämpad forskning. För tillämpad forskning finns det mycket
              lite medel att söka. Man kommer inte åt den eventuella miljarden
              extra till forskning.
            </seg>
            <seg n="fbbc5bd6">
              Orsaken till att Sverige har legat i framkant på området är just
              det faktum att vi har haft öronmärkta medel för den tillämpade
              forskningen. Det har gjort att vi har nått sådana framsteg.
            </seg>
            <seg n="9d0a2bcc">
              Som jag sade i mitt tidigare anförande har arbetsmarknadsministern
              vid ett antal tillfällen talat om hur viktig den forskningen är.
              Det försvinner nu ett stort antal miljoner från forskningen.
            </seg>
            <seg n="a9b41f25">
              Min fråga är: Hur ska forskningen finansieras i framtiden? Den
              är uppenbarligen viktig. Det har vi arbetsmarknadsministerns ord
              på. Men vi har fortfarande inget svar på hur den ska finansieras.
              Det tror jag vi alla som för debatten här i dag vill ha ett svar
              på.
            </seg>
          </u>
          <note type="speaker" n="288d7327">
            Anf. 100 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-6a68b5f551a77905-41" n="714811be">
            <seg n="e657a704">
              Herr talman! Raimo Pärssinen har naturligtvis rätt att ställa
              frågor. Självklart är det så. Jag har rätt att svara. Det är precis
              det jag tycker att jag har gjort. Jag är dessutom skyldig att
              svara. Det har jag försökt att göra i det interpellationssvar
              som är avgivet. Jag tänker inte upprepa det genom att läsa upp
              det en gång till.
            </seg>
            <seg n="1d704626">
              Fyra femtedelar av forskningen inom området finansieras redan
              i dag via universitet och högskolor. Den finansieras på det sätt
              som all annan forskning i Sverige. Man söker anslag genom olika
              organ, till exempel genom FAS som vi hörde Lars Lilja referera
              till tidigare. Det är svaret på frågan. Det är så det bör gå till.
            </seg>
            <seg n="2f3b6fd4">
              Man bör göra ansökningar om forskningsfinansiering på det sätt
              som görs för all annan forskning inom området. Då får forskningen
              som i dag bedrivs inom ALI bedömas på samma sätt som all annan
              forskning inom området som redan i dag bedrivs.
            </seg>
            <seg n="efe7b9a6">
              Det är naturligtvis så som Peter Hultqvist poängterade. Jag utgår
              från att vi inte ska sitta och titta igenom forskningsfinansieringsanslagen.
            </seg>
            <seg n="8a860ec8">
              Men det finns en politisk styrning i den meningen att när budgetramarna
              för ALI diskuteras i kammaren, i utskott och på Arbetsmarknadsdepartementet
              tar man implicit ställning till de forskningsprojekt som finns
              däri.
            </seg>
            <seg n="6d5e8405">
              Man kommer alltid att få frågan: Varför lägger ni inte ytterligare
              10 miljoner på ALI, eller vad det nu kan vara? Är det så att ni
              inte gillar forskningsprojekten som står i pipelinen? Den diskussionen
              kan vi få.
            </seg>
            <seg n="eb9c3f77">
              Jag tänker inte återupprepa argumenten. Jag bara konstaterar
              att fyra femtedelar av forskningen bedrivs utanför. Det finns
              ett system för finansiering av forskningen.
            </seg>
            <seg n="6e59d1ae">
              Däremot kan jag hålla med Lars Lilja om en dimension. Det handlar
              om tillämpad forskning och också om tvärvetenskaplig forskning.
              Den har naturligtvis olika bekymmer. Så är det. Det inser också
              jag.
            </seg>
            <seg n="de3a6396">
              Då kan det finnas anledning att på olika sätt intressera andra
              som också är intresserade av den här typen av forskning att delta
              på olika sätt. Det har man gjort på en hel del andra forskningsområden.
              Jag skulle välkomna om så skedde.
            </seg>
          </u>
          <note type="speaker" n="aad07e4b">
            Anf. 101 PETER HULTQVIST (s):
          </note>
          <u who="peter_hultqvist_61d2a3" xml:id="i-c238489f683f05dd-2" n="34e86d36">
            <seg n="00b3eac2">
              Herr talman! Arbetsmarknadsministern säger när det gäller den
              så kallade politiska styrningen i sammanhanget att det är en diskussion
              vi kan få. Det är en diskussion som egentligen bara har förts
              av moderater som i något syfte att svartmåla verksamheten har
              använt den typen av argument.
            </seg>
            <seg n="ab96c4ad">
              Jag har inte uppfattat att man bland dem inom Arbetslivsinstitutet
              som jobbar med de här frågorna har upplevt att den så kallade
              styrningen har varit ett problem. Den har av dem uppfattats som
              i stort sett obefintlig. Det är ett konstruerat argument det handlar
              om.
            </seg>
            <seg n="ff7ee5f1">
              Jag kan konstatera att det inte finns något svar på frågan om
              vem som tar det samlade ansvaret. Det finns ingen konkret handlingsplan
              för hur man ska klara ut hela ALI:s verksamhet. Det handlar om
              400 personer i personalen och ungefär 250 forskare. Här finns
              det inte ordentliga svar på frågorna. Det är ett hänvisande till
              utredningar och analyser av olika slag.
            </seg>
            <seg n="b59f42de">
              Det visar bara en sak. Det är att beslutet inte var moget. Det
              var inte färdigberett på ett sådant sätt som man skulle kunna
              kräva i ett sådant viktigt sammanhang. Det handlar om att vi lägger
              ned ett helt arbetslivsinstitut.
            </seg>
            <seg n="998d22b9">
              Det vi ser i dag är inte svårt att få bekräftat. Det är bara
              att ringa några telefonsamtal och tala med dem som är inblandade
              i verksamheten. Det är ett sönderfall som pågår.
            </seg>
            <seg n="9a0af63b">
              På något sätt blir det pengar till enskilda aktörer och enskilda
              forskare och tillfälliga insatser från olika håll av det slag
              som jag har beskrivit tidigare. I Umeå går man in från kommun
              och landsting och universitetsstyrelsen,
            </seg>
            <seg n="937fc754">
              Jag säger precis det som Lennart Levi säger. Det behövs sammanhållna
              forskningsmiljöer med uthållig finansiering. Det är här någonstans
              som problemen sitter. Man ska inte glömma bort att vi låg i fronten
              i världen när det gällde den här forskningen. Det Sverige har
              gjort och det ni har drivit igenom i riksdagen har uppfattats
              som mycket märkligt runt om i världen.
            </seg>
            <seg n="c4ad0781">
              Jag hoppas att du nu tar till dig en del av den här debatten,
              där vi har betonat att en konkret handlingsplan behövs. Den måste
              vara konkretare än det allmänt hållna svaret.
            </seg>
          </u>
          <note type="speaker" n="886f3ebc">
            Anf. 102 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-6a68b5f551a77905-42" n="714811be">
            <seg n="c321473c">
              Herr talman! Det finns svar. De är återgivna i interpellationssvaret
              och i den övriga redovisning som har gjorts inför kammaren. Men
              det kommer naturligtvis inte att göra mina socialdemokratiska
              motdebattörer nöjda. Det inser också jag. Jag tänker nu inte återupprepa
              argumenten utan hänvisar till interpellationssvaret och de andra
              redovisningar som har gjorts i kammaren.
            </seg>
          </u>
          <note n="be9722f5">
            Överläggningen var härmed avslutad.
          </note>
          <note n="c636846b">
            14 § Svar på interpellation 2006/07:273 om a-kassa för säsongsanställda
          </note>
          <note type="speaker" n="489a9951">
            Anf. 103 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-e014de19f2853ed4-1" n="714811be">
            <seg n="0398ab52">
              Herr talman! Ulf Holm har frågat mig vilka åtgärder jag vidtog
              när regeringen fattade beslutet om att utöka normalarbetstiden
              från sex till tolv månader för att kunna bedöma vilka konsekvenser
              det skulle få för de säsongsanställda. Vidare har han frågat mig
              vad mina skäl är för att samtidigt underlätta arbetsgivarnas möjlighet
              att säsongsanställa samt vilka åtgärder jag vidtagit för att kunna
              bedöma om det finns någon risk att de nya a-kassereglerna kommer
              att innebära att arbetstagare undviker säsongsanställningar.
            </seg>
          </u>
          <note n="847f790e">
            Ulf Holm utgår från den av regeringen föreslagna och av riksdagen
            beslutade förändringen av normalarbetstidens beräkning i arbetslöshetsförsäkringen
            och den av regeringen föreslagna förändringen i lagen om anställningsskydd.
          </note>
          <u who="unknown" xml:id="i-a7af8c437d51d8f1-1" n="714811be">
            <seg n="ed52378d">
              Till att börja med vill jag understryka att arbetslöshetsförsäkringen
              är en omställningsförsäkring. Syftet är att ersättning ska lämnas
              för kortare perioder av omställning till den som haft en tillräcklig
              anknytning till arbetsmarknaden. Arbetslöshetsersättningens nivå
              är beroende av tre faktorer: anställningens längd och omfattning
              samt den lön som lämnats för arbetet. Den nya beräkningsgrunden
              för normalarbetstiden och dagpenningen har bland annat sin grund
              i att regeringen anser att arbetslöshetsersättning ska lämnas
              med en nivå som motsvarar den stadigvarande inkomst den enskilde
              haft före arbetslösheten.
            </seg>
            <seg n="2b43b939">
              Vissa näringar präglas av stora säsongsvariationer och kan inte
              fungera effektivt och nå lönsamhet utan möjligheten att ha personal
              anställd under enbart viss tid av året. Att försvåra för dessa
              verksamheter att säsongsanställa är att göra såväl glesbygd som
              många småföretagare en stor otjänst och medför att deras ekonomiska
              förutsättningar försämras. Det är därför angeläget att underlätta
              för företagare att driva sin verksamhet och därmed skapa förutsättningar
              för att anställa.
            </seg>
            <seg n="e9270013">
              Trots en stark tillväxt präglas arbetsmarknaden av ett omfattande
              utanförskap. Regeringen anser att det är angeläget att finna en
              lösning på denna problematik. Jag ser inget skäl till att en sökande
              skulle undvika säsongsarbete om han eller hon önskar arbeta endast
              del av året eller omöjligen kan finna arbete i större omfattning
              även om det innebär resor eller flytt. Arbetsgivare som vill säsongsanställa
              får i första hand söka bland dem som vill ha denna typ av arbeten.
              För den som önskar anställning hela året bör säsongsarbete i längden
              inte kunna kompletteras med arbetslöshetsersättning.
            </seg>
            <seg n="ff329446">
              Avslutningsvis vill jag understryka att varken jag eller regeringen
              önskar att någon ska behöva leva på 80, 70 eller 65 procents ersättning,
              utan på 100 procent av en lön. Vi anser därför att det är viktigt
              att skapa incitament för att det ska löna sig att arbeta och för
              att få fler i arbete.
            </seg>
          </u>
          <note type="speaker" n="d49fc8a9">
            Anf. 104 ULF HOLM (mp):
          </note>
          <u who="ulf_holm_74ae2f" xml:id="i-b1f2fcfd88bf19c3-0" n="1e634b1e">
            <seg n="107f1052">
              Herr talman! Det är nu ett stort problem med dem som söker säsongsanställningar.
              Jag vet av erfarenhet att det behövs människor som har säsongsanställningar.
              Det gäller inte minst för äppelodlarna på Österlen eller vid skidliftarna
              i Åre.
            </seg>
            <seg n="e5754431">
              Hur man än vänder och vrider på det har dessa människor varit
              ganska beroende av att kunna ha en a-kassa att luta sig tillbaka
              på som en omställningsförsäkring om de inte lyckats få något annat
              jobb under den korta perioden. Det blir då ett problem.
            </seg>
            <seg n="7d25c9f5">
              I svaret från arbetsmarknadsministern konstaterar han att det
              är viktigt med säsongsanställningar. Men han säger samtidigt att
              är man så dum att man söker en säsongsanställning ska man inte
              räkna med att kunna ha ett stöd i en omställningsförsäkring de
              månader man blir utan jobb.
            </seg>
            <seg n="d7b5988f">
              Det betyder att arbetsmarknadsministern har insett att de nya
              reglerna är ett problem. Men han anser inte att det är någon idé
              att göra någonting åt det. Det viktigaste är att hålla på de nya
              reglerna om a-kassan, tydligen. Det man i praktiken gör, herr
              talman, är att försvåra för de företag oftast småföretag som är
              beroende av säsongsanställningar, som är beroende av väderleken
              och av de förutsättningar som finns. De företagen finns oftast
              på landsbygden. Arbetsmarknadsministern tar inte någon hänsyn
              till dem alls i det här förslaget. Man hade helt enkelt inte tänkt
              på den saken när man ändrade reglerna för kvalifikationstiden
              i a-kassan, herr talman. Det borde arbetsmarknadsministern ha
              gjort.
            </seg>
            <seg n="60f1a73c">
              Givetvis tycker jag och Miljöpartiet att man ska ha 100 procent
              lön. Men det är inte möjligt i alla anställningar, framför allt
              inte om vi ska ha skidliftarna i Åre kvar och ha säsongsanställda
              som jobbar där. Då kan man inte ändra sådana här regler, för det
              slår ut den arbetsmarknaden.
            </seg>
          </u>
          <note type="speaker" n="d5273be9">
            Anf. 105 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-6a68b5f551a77905-43" n="714811be">
            <seg n="b460eb31">
              Herr talman! De säsongsanställda som är aktuella i den här debatten
              är de som arbetar mer än sex månader men mindre än tolv. Det är
              alltså de som har arbetat i en sådan omfattning att det uppfyller
              ett arbetsvillkor men som inte har haft ett arbete under hela
              ramperioden.
            </seg>
            <seg n="3557adc7">
              Det är bara att konstatera att jag delar den bedömning som Ulf
              Holm ger uttryck för. Det är viktigt med säsongsanställningar.
              Äppelodlarna på Österlen är typexempel. Skidliftarna är ju aktuella
              den här veckan, när många har sportlov här i Helsingfors.
            </seg>
            <seg n="d12107df">
              Det är klart att det är viktigt att se till att det finns möjligheter
              till säsongsanställningar. Vi menar att de regler som vi har ställt
              upp för normalarbetstiden tillsammans med förändringarna i LAS
              möjliggör detta för precis den målgrupp som Ulf Holm vill värna.
            </seg>
          </u>
          <note type="speaker" n="83563d04">
            Anf. 106 ULF HOLM (mp):
          </note>
          <u who="ulf_holm_74ae2f" xml:id="i-b1f2fcfd88bf19c3-1" n="1e634b1e">
            <seg n="220ceec7">
              Herr talman! Återigen svarar inte arbetsmarknadsministern på
              problematiken. Vad avser regeringen att göra för de småföretag
              som är beroende av säsongsanställningar?
            </seg>
            <seg n="49d7cf70">
              Ministern svarar på frågan genom att säga att arbetsgivare som
              vill säsongsanställa i första hand får söka bland dem som vill
              ha denna typ av arbete. Men det är ingen som kommer att vilja
              ha den typen av arbete om de inte har en försäkran om en inkomst
              under hela året. Det innebär ju en inkomstsänkning om man inte
              får ersättning för hela perioden. Man förlorar tusentals kronor
              i månaden under de månader som man inte har lyckats få ett jobb
              på grund av väderlek eller andra omständigheter som påverkar säsongsjobben.
              Arbetsmarknadsministern vill inte ta någon som helst hänsyn till
              de människorna.
            </seg>
            <seg n="bd8d4191">
              Det går inte ihop att å ena sidan riva upp de förändringar som
              gjordes i våras när det gäller LAS och som gav en trygghet, å
              andra sidan göra den här förändringen av a-kassan. Det blev en
              klar förändring i och med att kvalifikationstiden förändrades
              från sex till tolv månader när det gäller a-kassan. Det går inte
              ihop, arbetsmarknadsministern!
            </seg>
          </u>
          <note type="speaker" n="3b775ad1">
            Anf. 107 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-6a68b5f551a77905-44" n="714811be">
            <seg n="0c294041">
              Herr talman! Ulf Holm frågar mig vad vi ska göra för de småföretag
              som nu riskerar att drabbas. Jag menar att de reglerna inte påverkar
              i den omfattning som Ulf Holm ger uttryck för.
            </seg>
            <seg n="a6003972">
              Samtidigt kan arbetsmarknadspolitiken knappast vara svaret på
              världens alla problem. Jag är den förste att erkänna, hålla med
              om och dela Ulf Holms bedömning att många småföretag till följd
              av den förra regeringens politik har det besvärligt. Vi ska naturligtvis
              se till att underlätta för dem så att de kan anställa på ett bättre
              sätt. Det gör vi genom en lång rad av åtgärder.
            </seg>
            <seg n="e98e7243">
              Jag menar att den här förändringen av normalarbetstiden inte
              är ett problem i den omfattning och av den art som Ulf Holm ger
              uttryck för och vill göra gällande. Däremot hade det varit ett
              problem om man till exempel hade infört lagstadgad rätt till heltid.
              En del andra förändringar som den föregående regeringen ville
              genomföra när det gäller säsongsanställningar hade också varit
              ett problem.
            </seg>
            <seg n="a6c128e4">
              Vi menar att det måste finnas möjlighet för den här typen av
              arbete också; det är viktiga jobb. Samtidigt vill vi naturligtvis
              uppmuntra människor till att försöka hitta arbete som gör att
              man slipper att vara arbetslös under en del av året även om man
              har ett säsongsarbete eller till och med två.
            </seg>
          </u>
          <note type="speaker" n="7b08aa42">
            Anf. 108 ULF HOLM (mp):
          </note>
          <u who="ulf_holm_74ae2f" xml:id="i-b1f2fcfd88bf19c3-2" n="1e634b1e">
            <seg n="88cec1b5">
              Herr talman! Det är uppenbart att arbetsmarknadsministern inte
              har förstått de lagändringar som vi gjorde i LAS förra året. Vi
              hade förberett sådant som gällde rätten till heltid. Denna rätt
              är fruktansvärt viktig för många i offentlig sektor.
            </seg>
            <seg n="b3bb2dae">
              Men det här innebar också att det skulle bli förändringar som
              berörde till exempel säsongsanställningar. Därför var den lagen
              dispositiv. Därför kom också arbetsmarknadens parter i slutet
              av september och början av oktober överens om att man skulle göra
              undantag som passade den näringen perfekt. Men det var med utgångspunkt
              från de regler om a-kassa och omställningsförsäkring som sattes
              upp då.
            </seg>
            <seg n="16793a83">
              Detta tog den nya regeringen ingen hänsyn alls till. I brådskan
              att sänka a-kassan för att få råd med skattesänkningar brydde
              man sig inte om att bereda frågan tillräckligt. Nu sätter arbetsmarknadsministern
              de småföretagare som är beroende av säsongsanställningar i klistret.
            </seg>
            <seg n="1b7a8be0">
              Det finns ju ingen frivillighet i en säsongsanställning när man
              vet att den i längden kommer att innebära en lägre lön. Då har
              ministern skapat just det som han i andra sammanhang säger att
              han inte skapar, nämligen låglönepressen. Man pressar ned lönerna
              ännu mer, vilket försvårar för småföretagare men framför allt
              sätter den enskilda arbetstagaren som är beroende av säsongsanställning
              i en oerhört svår situation. Här tar inte arbetsmarknadsministern
              och den högerledda regeringen någon hänsyn alls. Det beklagar
              jag verkligen, herr talman.
            </seg>
          </u>
          <note type="speaker" n="df2bb748">
            Anf. 109 Arbetsmarknadsminister SVEN OTTO LITTORIN (m):
          </note>
          <u who="unknown" xml:id="i-6a68b5f551a77905-45" n="714811be">
            <seg n="89b8b926">
              Herr talman! Nu förstår jag hur Ulf Holm resonerar. Problemet
              med diskussionen om rätt till heltid är att det skulle riskera
              att leda till rätt till nolltid. Det var precis det som en förkrossande
              majoritet av remissinstanserna sade, inte minst Ams, Saco, TCO
              och andra. Det var i princip bara LO som var för den här lagstiftningen.
            </seg>
            <seg n="88c665a5">
              I Ulf Holms andra resonemang säger han att småföretagarna är
              beroende av att medarbetarna får a-kassa under en del av året
              för att våga anställa säsongsarbetare. Därmed har man egentligen
              gjort a-kassan och arbetslöshetsförsäkringen till ett förtäckt
              småföretagarstöd. Jag tycker att arbetsmarknadspolitiken ska inriktas
              på att få folk i arbete.
            </seg>
            <seg n="11996817">
              Jag gör inte den bedömning av riskbilden som Ulf Holm ger uttryck
              för. Det är klart att det finns en lång rad andra åtgärder som
              bättre ser till att hjälpa småföretagare att våga anställa.
            </seg>
          </u>
          <note n="be9722f5">
            Överläggningen var härmed avslutad.
          </note>
          <note n="ec1f9b5c">
            15 § Svar på interpellation 2006/07:267 om EU:s konstitution
          </note>
          <note type="speaker" n="c8d73b24">
            Anf. 110 Statsrådet CECILIA MALMSTRÖM (fp):
          </note>
          <u who="louise_malmstrom_6cf5be" xml:id="i-18b091d107790433-0" n="0ea367c1">
            <seg n="d41c59dd">
              Herr talman! Ulf Holm har frågat mig vilka orsaker det finns
              mot bakgrund av regeringens uppfattning om ökad öppenhet att hemligstämpla
              ett brev från EU:s ordförandeland till statsministern gällande
              EU-konstitutionen, hur jag avser att den fortsatta diskussionen
              kring EU:s framtid ska ske med riksdagen och svenska folket samt
              vilken politisk linje jag har för avsikt att föra i de samtal
              med EU:s ordförandeskap som nu ska hållas.
            </seg>
            <seg n="2fe89c05">
              Jag vill svara honom så här: Det brev som Ulf Holm nämner det
              var ju en tid sedan interpellationen lämnades in har nu lämnats
              ut efter sedvanlig beredning i Regeringskansliet.
            </seg>
            <seg n="60f4d1dd">
              Regeringen kommer naturligtvis att fullt ut samråda med riksdagen
              i frågor om EU:s framtida fördrag i de utskott och organ som riksdagen
              själv önskar. Så har redan skett och kommer att ske. Jag vill
              understryka att det inte har förekommit några förhandlingar än
              så länge om hur ett fördrag skulle kunna se ut.
            </seg>
            <seg n="65b25bc6">
              Som Ulf Holm framhåller måste diskussionen också föras med medborgarna.
              Den här diskussionen har vi redan haft i tidigare interpellationsdebatter,
              som jag skulle vilja hänvisa till. Men jag vill påpeka att jag
              har inlett en dialogturné till samtliga regioner och landsting
              för att träffa kommun- och landstingspolitiker för att prata med
              dem om hur vi kan diskutera de här frågorna med medborgarna. Vi
              ska försöka vara en länk mellan dem och regeringen i EU-frågor.
            </seg>
            <seg n="a5c345ca">
              I kommande diskussioner om fördragsfrågan vill regeringen värna
              den helhetslösning som det konstitutionella fördraget erbjuder.
              Att bevara balansen i det överenskomna paketet är nyckeln för
              att uppnå förnyad enighet mellan medlemsländerna.
            </seg>
            <seg n="f14ff175">
              Regeringen sätter stort värde på de lösningar i det konstitutionella
              fördraget som underlättar förståelsen för unionens uppbyggnad
              och funktion. Vi värnar också de reformer som rör medborgarnas
              relation till unionen, såsom stadgan om de grundläggande rättigheterna.
            </seg>
            <seg n="68c24908">
              Väsentligt är också att en fördragsreform inte bara rör institutionella
              förändringar utan även reformer beträffande sakpolitiken. Regeringen
              vill bevara de föreslagna reformerna inom viktiga politikområden
              som utrikes- och säkerhetspolitik samt rättsfrågor och inrikes
              frågor.
            </seg>
            <seg n="5daaf5c1">
              För regeringen är det övergripande målet att EU ska ges nödvändiga
              förutsättningar för att svara mot medborgarnas högt ställda förväntningar.
              När det gäller flera av vår tids viktigaste utmaningar såsom klimatfrågan,
              kampen mot internationell brottslighet och arbetet att öka Europas
              konkurrenskraft i globaliseringens tid är unionen vårt bästa och
              starkaste instrument för att driva det internationella samarbetet
              framåt.
            </seg>
          </u>
          <note type="speaker" n="de385409">
            Anf. 111 ULF HOLM (mp):
          </note>
          <u who="ulf_holm_74ae2f" xml:id="i-b1f2fcfd88bf19c3-3" n="1e634b1e">
            <seg n="c78f63f3">
              Herr talman! Tack, statsrådet, för svaret! Att det kommer sent
              beror inte på statsrådet utan på mig. Jag ska inte försöka skylla
              något sådant på statsrådet.
            </seg>
            <seg n="1f50d2ee">
              Bakgrunden till detta är den diskussion som har varit. Den går
              tillbaka väldigt många år. EU-ledarna insåg att de hade ett demokratiskt
              problem med legitimiteten av EU när valdeltagandet till EU-parlamentet
              sjönk och allt färre var intresserade. I Laaken 2001 bestämde
              man att man skulle ta tag i detta genom att ha en öppen process.
              Man kan ha olika åsikter om hur öppen den blev, men det var trots
              allt ett sätt att försöka föra EU närmare medborgarna. Detta var
              utgångspunkten. Sedan vet vi hur det har gått med detta. När man
              frågade folket i folkomröstningar vad de tyckte om det här förslaget
              från stats- och regeringscheferna var det en majoritet av folket
              i två länder som röstade nej, Frankrike och Holland.
            </seg>
            <seg n="df54318e">
              Två år senare, när man har haft en reflexionstid, tar man initiativ
              till en ny diskussion om detta. Man hemligstämplar då det här
              brevet som, enligt statsrådet själv i en tv-intervju, inte innehåller
              särskilt mycket. Man sätter snabbt och tydligt en hemligstämpel
              på det. Det sänder ut fel signaler till medborgarna. Nu har det
              förvisso blivit öppet i efterhand, men det var väldigt synd att
              en diskussion om EU:s framtid och vad vi vill ha EU till börjar
              med en hemligstämpel. Det rimmar lite illa med den ambition som
              den nya regeringen har haft om att det ska vara mer öppenhet om
              EU-frågorna och att vi ska vara en aktiv part i EU-politiken.
              Jag får egentligen inget svar på varför den här hemligstämplingen
              kom så tidigt.
            </seg>
            <seg n="b80da213">
              Det är naturligtvis bra att statsrådet är ute och pratar om EU-frågorna.
              Även om jag inte delar regeringens ståndpunkt i EU-frågorna tycker
              jag att det kan vara bra att människor känner till den diskussion
              som finns. Då lägger statsrådet ned Kommittén för EU-debatt. I
              stället reser hon nu ut på en turné för att möta medborgarna genom
              att möta kommun- och landstingspolitiker. Jag har inget negativt
              att säga om alla våra demokratiskt valda kommun- och landstingspolitiker,
              absolut inte. Men frågan är om de är de enda som statsrådet möter.
              Vore det inte bättre att möta medborgare i andra församlingar
              än bara dessa? Det kan ju inte räcka om man vill ha en diskussion
              om EU:s framtid.
            </seg>
            <seg n="0e715707">
              Den sista frågan som jag sökte svar på var vilken politik man
              tänker driva när vi nu har förstått att Angela Merkel och det
              tyska ordförandeskapet vill ha i gång en diskussion om detta.
              Då svarar statsrådet att det gäller att värna helhetslösningen
              och bevara balansen i de tidigare överenskommelserna om konstitutionen
              som faktiskt är förkastad. Det borde startas en ny diskussion
              om vad som var fel med det gamla och vad vi kan göra nytt för
              att bättre möta de förväntningar som finns. Vilka signaler sände
              de två länder som sade nej? Vilka signaler och debatter har det
              varit i de 18 medlemsländer som har sagt ja? Man har haft debatter
              där. Alla har inte gillat detta, och vissa har gillat det. Man
              borde ge uttryck för det. Då är det märkligt att ministern svarar
              att vi ska vara tysta och invänta helhetslösningen och bevara
              balansen.
            </seg>
            <seg n="a9b81ac7">
              Jag hade hoppats att regeringen kunde ta utgångspunkt i att vi
              vill ha en annan sorts EU där man tar bort de brister som många
              av oss förde fram. Jag vet att ministern också har en del synpunkter
              på konstitutionen. Det finns skönhetsfläckar. Dem borde vi försöka
              få bort. Men uppenbarligen är den nya regeringens linje att inga
              förändringar ska ske i politiken.
            </seg>
          </u>
          <note type="speaker" n="295078fb">
            Anf. 112 Statsrådet CECILIA MALMSTRÖM (fp):
          </note>
          <u who="louise_malmstrom_6cf5be" xml:id="i-18b091d107790433-1" n="0ea367c1">
            <seg n="92e921c2">
              Herr talman! Jag vill tacka Ulf Holm för att vi får möjlighet
              att ha den här debatten. Det är lite tråkigt att det sker i så
              tomma lokaler för det är en väldigt viktig fråga. Vi kan kanske
              ha den här debatten i något annat forum också, med all respekt
              för riksdagen. Det är flera frågor som kommer upp här.
            </seg>
            <seg n="ba6497a5">
              Jag tror att vi delar bakgrundsanalysen när det gäller Laakendeklarationen.
              Ambitionen var verkligen att man skulle få till stånd en bred
              debatt på ett annat sätt för att öka förankringen för EU-frågor,
              öka den folkliga legitimiteten och få en diskussion om vad EU
              ska göra och hur och vad man inte ska göra.
            </seg>
            <seg n="62bc36f5">
              Jag tycker trots allt att den konventsprocess som hölls var unik
              i sitt slag. Den var öppen. Alla dokument publicerades. Den hölls
              för öppen ridå. Det fanns naturligtvis brister, men om man jämför
              med hur tidigare fördragsförhandlingar har gått till var detta
              ändå en unik uppvisning i öppenhet och en väldigt spännande demokratisk
              övning som man kanske kan använda sig av i framtiden, även om
              det inte är aktuellt nu.
            </seg>
            <seg n="3b373f63">
              Sedan vet vi vad som skedde i verkligheten. Fördraget har ratificerats
              i 18 länder varav två genom folkomröstning och det har förkastats
              i Nederländerna och Frankrike, och då står vi där. Sedan stoppades
              alltihop in i frysen och så blev det en liten tankepaus där det
              kanske var mer paus än tanke. Nu har tyskarna ambitionerna att
              få ut detta, och det stöder vi.
            </seg>
            <seg n="7fadf6a8">
              Det här brevet var ju ställt till statsministern. Det finns olika
              öppenhetstraditioner i olika länder, och därmed finns det en rutin
              att först hemligstämpla brev från en statschef till en annan.
              Man gör en särskild prövning av det. Det sker inte automatiskt.
              Utan att känna till just det specifika brevet redogjorde jag för
              processen i EU-nämnden där jag vet att Ulf Holm var närvarande.
              Det står ju bara om processen i brevet inte om innehållet. Det
              brevet är nu offentligt och ska väl inte spela någon större roll
              i det här sammanhanget.
            </seg>
            <seg n="b9eaec9a">
              Det är naturligtvis inte så att jag bara träffar kommun- och
              landstingspolitiker. Det gör jag, och det tycker jag är en viktig
              del. Det är de som ska verkställa väldigt mycket av unionens politik
              i vardagen. Jag inledde en ministerturné tillsammans med Andreas
              Carlgren i går där vi ministrar kommer att åka ut. Vi var i Linköping
              och pratade om EU och miljön. Det finns ett tiotal sådana träffar
              planerade under året med andra ministrar. Vi var på universitetet.
              Själv besöker jag ofta skolor, universitet, föreningar och så
              vidare för att just få till stånd en dialog och ett samtal med
              allmänheten, som Ulf Holm efterlyser.
            </seg>
            <seg n="fb2853e3">
              Det är det politiska innehållet i den här processen som vi förhoppningsvis
              snart ska kunna debattera ordentligt, men den har inte börjat
              ännu. Det pågår ingen förhandling ännu. Den kommer nog inte att
              påbörjas förrän efter Berlindeklarationen. I den första fasen
              har Tyskland bett alla länder att ge en första indikation på hur
              man ser på detta. Då kan man lite grovt säga att det har funnits
              de som tycker att vi ska förkasta alltihop och börja om från början.
              Det har funnits de som har sagt att vi ska ha ett minifördrag.
              Vi ska bara ta lite grann av det. Sedan har den stora majoriteten
              fört fram att man tycker att den här kompromissen var bra, men
              att den hade skönhetsfläckar. Hade jag skrivit den själv hade
              jag säkert gjort annorlunda, precis som Ulf Holm hade gjort. Men
              kompromissen hade ändå en balans som jag står bakom och som majoriteten
              i riksdagen också står bakom. Det är den signalen vi har gett.
              Det är en offensiv hållning i frågan om hur vi ska hantera den
              utifrån de här tre kategorierna.
            </seg>
            <seg n="522c89fd">
              Sedan kommer nästa fas, och den har inte riktigt påbörjats ännu.
              Jag läser tidningarna, precis som Ulf Holm. I dag har jag talat
              med ett av riksdagens utskott. Vi diskuterar hur vi ska gå vidare.
              Det finns ännu ingen linje i regeringen på den här punkten eftersom
              vi avvaktar lite grann att framför allt Frankrike och Nederländerna
              ska presentera vad de tycker. Utifrån det ska vi diskutera frågan
              vidare. Vi kommer naturligtvis att, för varje sådant här steg
              som vi tar, förankra det i riksdagen och föra diskussion med berörda
              utskott eller i den form som riksdagen önskar.
            </seg>
          </u>
          <note type="speaker" n="075d5ac8">
            Anf. 113 ULF HOLM (mp):
          </note>
          <u who="ulf_holm_74ae2f" xml:id="i-b1f2fcfd88bf19c3-4" n="1e634b1e">
            <seg n="09505965">
              Herr talman! Fru statsråd! Jag uppehåller mig lite vid hemligstämplingen.
              Det är en så tydlig signal där vi i Sverige, både när jag var
              EU-parlamentariker och när du själv, Cecilia, var EU-parlamentariker,
              har utgått ifrån att öppenhetsprincipen borde gälla. Man ska inte
              automatiskt hemligstämpla, utan man ska ställa sig frågan: Måste
              detta verkligen hemligstämplas? Det är alltså den motsatta kulturen
              mot vad som finns i mycket av EU-byråkratin. Jag beklagar att
              den traditionen nu tycks ha kommit till Regeringskansliet. Först
              hemligstämplar man, och sedan läser man brevet och får reda på
              att det kanske inte var så mycket att hemligstämpla. Det sänder
              en viss signal.
            </seg>
            <seg n="0167e0e4">
              Vi har också fått rapporter nu om att det hemligstämplas mycket
              mer i EU-nämnden än vad som skedde under den förra mandatperioden.
              Jag kan inte tänka mig att andra medlemsländer säger mer hemlighetsfulla
              saker i EU-kretsen nu bara för att vi har bytt regering i Sverige.
              Problemen med Sudan och Kosovo är tyvärr desamma. Men ändå hemligstämplar
              regeringen mycket mer nu jämfört med den förra mandatperioden.
              Det sänder en viss signal som jag inte tycker är bra. Vi ska utgå
              från öppenheten. Därför hoppas jag att man kan sluta att använda
              hemligstämpeln så mycket. Det var precis som Cecilia Malmström
              säger; det stod inte särskilt mycket hemligt i det här papperet.
              Det var en tidtabell, och vi får se i efterhand om den höll eller
              inte. Jag har inte så stora förhoppningar om att Angela Merkels
              tidsplan håller så bra. Det är mycket mer komplicerat än så.
            </seg>
            <seg n="b0869a10">
              Den tidigare processen beträffande konstitutionen hade sina brister
              och sina fördelar, kanske. Men det jag är lite rädd för nu är
              att man ska gå in på den gamla ordningen, det vill säga att det
              är stats- och regeringscheferna som ska diskutera eventuella förändringar
              av konstitutionen, om man nu ska lägga fram en ny. Då är vi egentligen
              tillbaka där vi var före Laaken i stället för att ha den öppna
              dialogen med de nationella medlemsstaterna, med EU-parlamentet
              och med NGO:er runt om. Nu verkar man vara tillbaka vid att Angela
              Merkel och ordförandeskapet vill ha en liten krets att diskutera
              det här i, och då blir det hemligstämplat. Då är än en gång öppenheten
              borta, även på det området, och det oroar mig också.
            </seg>
            <seg n="fc73fab3">
              Jag vet ju att jag och Cecilia Malmström kanske inte har så mycket
              gemensamt i alla sakfrågor när det gäller EU. Men vi måste trots
              allt vara överens från Sveriges riksdag om att det är öppenheten
              som måste gälla, och det bekymrar mig att det tycks som att detta
              i diskussionen om att ta upp den djupfrysta konstitutionen leder
              till att det blir hemligstämplanden kring det här så att det är
              en liten krets som ska bestämma vilket man vill ha. Givetvis utgår
              jag ifrån att regeringen kommer att samråda med riksdagen, för
              det är man ju tvungen till enligt bestämmelserna.
            </seg>
            <seg n="ea0809d7">
              När det gäller sakinnehållet bekymrar det mig också lite att
              vi ska vänta in de andra medlemsstaterna innan vi intar någon
              sorts position. Vad är det vi skulle vilja förändra egentligen?
              Vill vi ha hela den gamla konstitutionen, eller vill vi bryta
              ut vissa delar? Den diskussionen vågar vi inte ha i Sverige, utan
              vi avvaktar de stora länderna i EU och säger att vi får se vad
              Tyskland, Frankrike och England säger, beroende på när man ska
              ha vissa nationella val eller inte.
            </seg>
            <seg n="b356761b">
              Jag tycker att vi borde ha en öppen debatt här i Sverige om vad
              vi vill med framtidens EU och hur det står i relation till den
              djupfrysta konstitutionen. Är det någon del av den djupfrysta
              biten vi kan plocka upp, eller ska vi låta den ligga i frysboxen?
              Det är den politiska diskussionen som jag saknar här i riksdagen
              och här i Sverige.
            </seg>
          </u>
          <note type="speaker" n="4c389771">
            Anf. 114 Statsrådet CECILIA MALMSTRÖM (fp):
          </note>
          <u who="louise_malmstrom_6cf5be" xml:id="i-18b091d107790433-2" n="0ea367c1">
            <seg n="28a3036b">
              Herr talman! När det gäller synen på öppenhet och offentlighet
              tror jag att Ulf Holm och jag har ungefär samma syn på detta.
              Alla länder har ju inte den lagstiftning som Sverige har, utan
              det finns olika traditioner i olika länder. När det sker kommunikation
              mellan regeringschefer kan det ibland vara klokt att medvetandegöra
              den regeringschefen om den svenska offentlighetsprincipen innan
              man offentliggör. Ulf Holm kan dock vara förvissad om att jag
              personligen kommer att verka för att hela den här processen ska
              ske så öppet och så offentligt som det någonsin är möjligt. Det
              kan han vara försäkrad om.
            </seg>
            <seg n="2a39b63e">
              När det gäller tidsplanen finns det massor med oklarheter. Det
              vore trevligt om det kunde bli så som i tidsplanen, men det finns
              väldigt mycket olika politiska hinder, så det är inte alls säkert
              på något sätt att den här tidsplanen håller. Det får vi också
              ha beredskap för.
            </seg>
            <seg n="1c759ba1">
              När det gäller själva processen kring detta har regeringens budskap
              varit det har vi majoritet för i riksdagen, även om Ulf Holm inte
              delar den åsikten att trots allt är det här en kompromiss, som
              vi vill försöka bevara så mycket som möjligt i de tre boxar som
              jag försökte skissa på lite grovt. Vi har avvisat förslaget att
              börja en ny omförhandling. Det kan man naturligtvis tänka sig,
              men det är inte det som är vårt förslag nu. Blir det så att det
              förslaget vinner så får vi förhålla oss till det. Vi har också
              avvisat det lilla minifördrag som bara innehåller några små kosmetiska
              förändringar.
            </seg>
            <seg n="e3c2c709">
              Anledningen är att just det helhetsförslag som det konstitutionella
              fördraget ger, med ett antal politiska förbättringar, tydlighet
              och en förstärkt roll för medborgarna och demokratin så som vi
              ser det, är viktigt att bevara. Det är den signalen som vi har
              givit. Den signalen har också kommit från en förkrossande andel
              av medlemsländerna: de 18 som har ratificerat samt de länder som
              säger sig vara fördragets vänner, om jag får uttrycka mig så,
              men som inte har ratificerat. Det är tre fyra stycken till. Väldigt
              mycket talar alltså för att man kommer att utgå från detta och
              sedan se vad som ska förändras.
            </seg>
            <seg n="46aae7ca">
              Då är det naturligt att de 18 plus de tre fyra som är beredda
              att ratificera ändå står fast vid detta, och så får Frankrike
              och Nederländerna, som har röstat, identifiera vilka huvudproblem
              som finns i dessa länder. De kommer ju inte att ställa exakt samma
              text under folkomröstning en gång till. Det vore att inte respektera
              utfallet, och det kommer de inte att göra, oavsett hur det går
              i det franska presidentvalet. Bara i förra veckan kom det en ny
              regering i Nederländerna. Där har man ju varit i ett regeringslöst
              tillstånd sedan i november, och vi har först nu kunnat påbörja
              samtal med dem. I Frankrike finns det inte heller någon part att
              ha samtal med. Som Ulf Holm vet kommer ett presidentval där, vilket
              kommer att påverka tidtabellen och hur detta går.
            </seg>
            <seg n="6895880c">
              Det är naturligtvis massor med olika förslag som far runt, framför
              allt från individer inte så mycket från regeringar. Dem läser
              jag och funderar på, precis som Ulf Holm. Något sammanhållet förslag
              till hur vi ställer oss till dessa finns inte ännu. Så fort regeringen
              sätter sig och diskuterar detta och har några slutsatser så kommer
              vi naturligtvis, precis så som riksdagsförordningen föreskriver,
              att samråda. Men i dag finns det inget att samråda om. Jag har
              berättat allt jag vet för alla berörda utskott och i alla interpellationsdebatter.
              Det finns inte något hemligt dokument som regeringen ligger och
              ruvar på, berett att kasta in i processen; det kan jag garantera.
              Beroende på hur snabb eller hur utdragen den här processen blir
              får vi försöka att gemensamt med riksdagen hitta former för att
              förankra detta på allra bästa sätt. Om det blir en riktigt snabb
              process kanske det blir en regeringskonferens som startar redan
              i sommar eller i början av hösten, och då måste vi förstås ha
              infrastrukturer för att kunna hantera detta och i görligaste mån
              också föra ut detta bland medborgarna. Men det kan bli väldigt
              bråttom. Eller så tar det längre tid, och då har vi bättre om
              tid när detta börjar kristallisera sig. Än så länge har dock inte
              förhandlingarna börjat, så några veckor till tror jag att vi kan
              tänka, och sedan tror jag att det kanske kommer att komma i gång,
              eller i alla fall att vi har en klarare bild av processen.
            </seg>
          </u>
          <note type="speaker" n="15e48c24">
            Anf. 115 ULF HOLM (mp):
          </note>
          <u who="ulf_holm_74ae2f" xml:id="i-b1f2fcfd88bf19c3-5" n="1e634b1e">
            <seg n="40e5c99d">
              Herr talman! Det är just den här snabba processen som jag kan
              känna oro för, som jag beskrev tidigare. Vad händer om det blir
              en snabb process där man försöker nå majoritet? Jo, då blir det
              stats- och regeringscheferna som i slutna rum försöker nå en kompromiss.
            </seg>
            <seg n="0c07208f">
              Det är helt uppenbart att det inte räcker med det som statsrådet
              säger om en förkrossande majoritet som gillar det djupfrysta konstitutionsförslaget.
              Det krävs enhällighet bland EU:s samtliga medlemsstater, och en
              sådan finns inte med det djupfrysta förslag som finns nu. Då måste
              det till en förändring. Då går det inte, tycker jag, att sitta
              på läktaren och säga att vi inväntar vad andra kommer att göra
              och hur det går i andra länders nationella val. Vi måste ju vara
              med på banan från början och göra inspel och vara aktiva.
            </seg>
            <seg n="f7141d60">
              Jag förstår inte vad den aktiva EU-politik som den nya regeringen
              vill föra betyder i praktiken. Vi sitter och väntar på de andra,
              och det är det jag inte kan förstå. Jag tycker att Sverige borde
              ta initiativ och lyfta fram frågor: Det här borde vi kunna komma
              överens om i alla fall! Kan vi inte göra på det här sättet? Vi
              borde bolla olika idéer fram och tillbaka. I stället väljer regeringen
              att inte göra någonting, och jag beklagar det.
            </seg>
            <seg n="2486073b">
              Om det nu skulle bli så att regeringen väljer att lägga fram
              förslag så kommer jag säkert att kritisera många av dem på grund
              av att vi har olika uppfattningar om hur mycket makt som ska ligga
              på EU-nivå, men då har vi fått en politisk diskussion i Sverige
              om andra länder och om vad EU ska syssla med i framtiden.
            </seg>
            <seg n="2caf8a27">
              Jag kan hålla med om att klimatfrågan är jätteviktig. Vi borde
              använda EU bättre i det fallet. Men det finns också delar där
              EU kanske ska ha mindre att bestämma över, och då måste vi ge
              och ta.
            </seg>
            <seg n="4d18ab60">
              Jag kan inte förstå konstitutionsvänner som säger att konstitutionen
              är så bra när den innehåller sakpolitik och vilken politik vi
              ska driva i stället för verktyg för hur man ska driva politik.
              Där saknar jag en diskussion i Sverige: Hur mycket ska det stå
              i konstitutionen? Ska det bara vara verktyg för hur man fattar
              beslut, eller ska den också innehålla politisk inriktning? Där
              har vi en stark skiljelinje som borde diskuteras mer i Sverige,
              och den debatten och det initiativet saknar jag från regeringen.
            </seg>
          </u>
          <note type="speaker" n="73b96f11">
            Anf. 116 Statsrådet CECILIA MALMSTRÖM (fp):
          </note>
          <u who="louise_malmstrom_6cf5be" xml:id="i-794fd91b6b43aa5b-0" n="0ea367c1" next="i-1399a186d2d4eb6f-0">
            <seg n="a23832b9">
              Herr talman! Jag sade att det kan komma att bli en snabb process
              jag vet inte. Det vi har gjort för att försöka parera detta så
              mycket som möjligt är att naturligtvis hålla riksdagen så informerad
              som det går om läget fram till nu, precis när vi talar, och försöka
              se om vi kan bygga upp en beredskap för detta.
            </seg>
            <seg n="d4d87fd0">
              Vi i Sverige har ju, precis som Ulf Holm påpekar, laglig skyldighet
              att förankra detta i riksdagen, så vi kan inte springa i väg hur
              som helst. Flera andra länder har de reglerna också, så det kommer
              inte att bli så att det sitter några statschefer och plötsligt
              gör upp. Det sker en förankringsprocess i andra länder också,
              som man är tvungen att ta hänsyn till. Det borgar för att det
              trots allt kommer att finnas möjlighet till input där.
            </seg>
            <seg n="b5adbf9b">
              När det gäller innehållet var ju hela konventsprocessen, som
              drog ut ganska länge på tiden, vilket jag tyckte var bra, en möjlighet
              att komma med just detta: Vad ska vi göra? Vad ska vi inte göra?
              Vilket EU ska vi ha? Ulf Holm deltog i den debatten, och jag deltog
              i allra högsta grad. Vi kom till ett resultat som inte är till
              100 procent som Ulf Holm vill och inte till 100 procent som jag
              vill men som jag ändå bedömer var en okej kompromiss, och vi kan
              leva med den. Det har den förra riksdagen bekräftat med sin majoritet.
              I stället för att dra upp den processen från början det finns
              väldigt få förutsättningar för att man skulle komma någon vart
              under den närmaste tiden säger vi: Okej, vi försöker bevara detta
              tills vidare!
            </seg>
            <seg n="72ae98ce">
              Vi kommer naturligtvis också att formulera svenska positioner
              till detta. Det är ett tankearbete som pågår här och som, om Ulf
              Holm kan ge sig lite till tåls, riksdagen kommer att få höra mer
              om under en närmare framtid. Men eftersom frågan handlade om ifall
              det finns något och om vi har gjort något vill jag säga att jag
              än så länge har berättat precis hur det ligger till. Sedan går
              vi in i fas 2, och då kommer vi naturligtvis att samråda med Ulf
              Holm och kollegerna.
            </seg>
          </u>
          <note n="be9722f5">
            Överläggningen var härmed avslutad.
          </note>
          <note n="b83d2c7d">
            16 § Hänvisning av ärende till utskott
          </note>
          <note n="e7ab57b2">
            Föredrogs och hänvisades
          </note>
          <note n="0054b781">
            17 § Bordläggning
          </note>
          <note n="e890d94b">
            Anmäldes och bordlades
          </note>
          <note n="f99cdda5">
            18 § Anmälan om interpellationer
          </note>
          <note n="25db229f">
            Anmäldes att följande interpellationer framställts
          </note>
          <note n="2f693eb3">
            den 27 februari
          </note>
          <note n="528d6eb2">
            Kalle Larsson
          </note>
          <note n="0a1abb4f">
            Berit Andnor
          </note>
          <note n="988af87c">
            Urban Ahlin
          </note>
          <note n="988af87c">
            Urban Ahlin
          </note>
          <note n="a547fae3">
            Interpellationerna redovisas i bilaga som fogats till riksdagens
            snabbprotokoll tisdagen den 13 mars.
          </note>
          <note n="886ed18d">
            19 § Anmälan om frågor för skriftliga svar
          </note>
          <note n="977dd4ff">
            Anmäldes att följande frågor för skriftliga svar framställts
          </note>
          <note n="2f693eb3">
            den 27 februari
          </note>
          <note n="fbe5d487">
            Fredrik Lundh
          </note>
          <note n="fbe5d487">
            Fredrik Lundh
          </note>
          <note n="fbe5d487">
            Fredrik Lundh
          </note>
          <note n="fbe5d487">
            Fredrik Lundh
          </note>
          <note n="fbe5d487">
            Fredrik Lundh
          </note>
          <note n="7c53d384">
            Anne Ludvigsson
          </note>
          <note n="b132a9dd">
            Frågorna redovisas i bilaga som fogats till riksdagens snabbprotokoll
            tisdagen den 13 mars.
          </note>
          <note n="cc882254">
            20 § Anmälan om skriftliga svar på frågor
          </note>
          <note n="e06081da">
            Anmäldes att skriftliga svar på följande frågor inkommit
          </note>
          <note n="2f693eb3">
            den 27 februari
          </note>
          <note n="4612537c">
            Ulf Holm
          </note>
          <note n="4612537c">
            Ulf Holm
          </note>
          <note n="74ae5024">
            Raimo Pärssinen
          </note>
          <note n="cbd55a42">
            Anneli Särnblad
          </note>
          <note n="cb1d8e9d">
            Hans Backman
          </note>
          <note n="a46cc276">
            Berit Högman
          </note>
          <note n="99a61f36">
            Christer Nylander
          </note>
          <u who="louise_malmstrom_6cf5be" xml:id="i-1399a186d2d4eb6f-0" n="0ea367c1" prev="i-794fd91b6b43aa5b-0">
            <seg n="7bbdb727">
              Luciano Astudillo
            </seg>
          </u>
          <note n="38a1fed9">
            Josefin Brink
          </note>
          <note n="cfdda295">
            Laila Bjurling
          </note>
          <note n="a588c20f">
            Torbjörn Björlund
          </note>
          <note n="7a184af2">
            Svaren redovisas i bilaga som fogats till riksdagens snabbprotokoll
            tisdagen den 13 mars.
          </note>
          <note n="95a9fa6d">
            21 § Kammaren åtskildes kl. 21.00.
          </note>
          <note n="a35edd5c">
            Förhandlingarna leddes
          </note>
          <note n="ab88c06c">
            /Eva-Lena Ekman
          </note>
        </div>
      </body>
    </text>
  </TEI>
</teiCorpus>
